<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-17-2006-05-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|F0C3C2A720A73CD9C1257180002E36A3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=F0C3C2A720A73CD9C1257180002E36A3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-17-2006-05-23.DZ" n="17">
               <name>Redna</name>
               <date when="2006-05-23"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-17-2006-05-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 17. seje</stage>
            <stage type="date">(23. maj 2006)</stage>
            <stage type="chairman">Sejo je vodil Sašo Peče, podpredsednik državnega zbora.</stage>
            <stage type="time">Seja se je pričela ob 9.01 uri. </stage>


            <sp xml:id="SDZ4-Redna-17-2006-05-23.sp1">

               <speaker>PODPREDSEDNIK SAŠO PEČE:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 17. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: mag. Milan M. Cvikl, Feri Horvat, Alenka Jeraj od 14.30 do
               17.00 ure, Anton Kokalj, Milan Petek in Milenko Ziherl.</p>
               <p>Prehajamo na <title>2. TOČKO DNEVNEGA REDA - OBRAVNAVA PREDLOGA ZA ZAČETEK POSTOPKA ZA
                  SPREMEMBO USTAVE REPUBLIKE SLOVENIJE Z OSNUTKOM USTAVNEGA ZAKONA.</title>
               </p>
               <p>Ob tem vas seznanjam, da je za skupen čas razprave predvidenih 4 ure in 40 minut.</p>
               <p>Predlog za začetek postopka za spremembo 121., 140. in 143. člena ustave je v
               obravnavo zboru predložila skupina poslancev s prvopodpisanim Francetom Cukjatijem.
               Besedo dajem predstavniku predlagateljev za dopolnilno obrazložitev predloga zakona.
               Prosim.</p>
            </sp>
            <sp xml:id="SDZ4-Redna-17-2006-05-23.sp2">

               <speaker>FRANCE CUKJATI:</speaker>

               <p>Spoštovani predsedujoči, kolegice in kolegi! Predlog za začetek postopka za spremembo
               ustave Republike Slovenije, ki ga bomo obravnavali pod to točko, je nastal kot
               kompromisni predlog. Potem ko je bilo na neformalnem sestanku med vodji poslanskih
               skupin v državnem zboru ugotovljeno, da je že vloženi poslanski predlog za začetek
               postopka za spremembo 121., 140. in 143. člena ustave, katerega prvopodpisana je
               gospa Darja Lavtižar Bebler, primerna podlaga za iskanje kompromisnega predloga, so
               se začeli interni pogovori med predlagatelji omenjenega predloga, predlagatelji
               amandmajev ter vodji poslanskih skupin, ob sodelovanju predstavnikov vlade in ob
               pomoči strokovne skupine pri ustavni komisiji za področje lokalne samouprave.
               Udeleženci so se srečali na posvetih 6. julija, 14. septembra in 17. oktobra 2005 ter
               12. januarja in 9. marca letos ter poiskali za vse sprejemljivo spremembo oziroma
               sprejemljiva naslednja izhodišča novega 143. člena ustave:</p>
               <p>Prvič. Predlog zakona, ki bo urejal ustanavljanje pokrajin na celotnem ozemlju
               Republike Slovenije, naj določi območja, sedeže in imena pokrajin, državni zbor pa
               naj ta zakon sprejema z dvotretjinsko večino navzočih poslancev.</p>
               <p>Drugič. Za prenesene naloge iz državne pristojnosti na pokrajine mora država
               zagotoviti pokrajinam potrebna sredstva.</p>
               <p>Tretjič. V postopku ustanavljanja pokrajin mora biti zagotovljeno sodelovanje
               občin.</p>
               <p>Na podlagi sprejetih izhodišč je nato strokovna skupina pripravila predlog za začetek
               postopka spremembe ustave Republike Slovenije z osnutkom ustavnega zakona, ki ga je
               na to podpisalo 72 poslank in poslancev. Predlog, ki je podrobneje obrazložen, je bil
               31. marca letos vložen v ustavnorevizijski postopek, 12. aprila letos pa sprejet na
               ustavni komisiji. Predlagam, da državni zbor po končani razpravi podpre sklep za
               začetek postopka omenjene spremembe ustave.</p>
            </sp>
            <sp xml:id="SDZ4-Redna-17-2006-05-23.sp3">

               <speaker>PODPREDSEDNIK SAŠO PEČE:</speaker>

               <p>Hvala. Predlog za začetek postopka za spremembo ustave je obravnavala ustavna
               komisija kot matično delovno telo. Prosim podpredsednika komisije, dr. Slavka Gabra,
               da predstavi poročilo komisije. Izvolite, prosim.</p>
            </sp>
            <sp xml:id="SDZ4-Redna-17-2006-05-23.sp4">

               <speaker>DR. SLAVKO GABER:</speaker>

               <p>Gospod podpredsednik, spoštovane kolegice in kolegi. Ustavna komisija je na prvi
               nujni seji dne 22.9.2005 in na tretji seji 12.4.2006 obravnavala predlog za začetek
               postopka za spremembo ustave Republike Slovenije z osnutkom ustavnega zakona, ki ga
               je dne 12.6.2005 vložila v državni zbor Republike Slovenije skupina poslancev in
               poslank s prvopodpisano Darjo Lavtižar Bebler, ter predlog za začetek postopka za
               spremembo ustave Republike Slovenije z osnutkom ustavnega zakona, ki ga je dne
               31.3.2006 vložila v državni zbor Republike Slovenije skupina poslancev s
               prvopodpisanim Francetom Cukjatijem.</p>
               <p>Ustavna komisija je začela z obravnavo predloga za začetek postopka za spremembo
               121., 140. in 143. člena ustave, ki ga je vložila skupina poslancev in poslank s
               prvopodpisano Darjo Lavtižar Bebler, potem ko so pa predlagatelji predloga in
               predlagatelji neformalnih amandmajev, predstavniki poslanskih skupin in vlade ter
               člani strokovne skupine pri ustavni komisiji za področje lokalne samouprave prišli na
               neformalnih posvetih, ki jih je predsednik danes tukaj že omenil, do kompromisnega
               predloga ustave, ki ga je predsednik državnega zbora tudi podpisal, pa je obravnavala
               ta kompromisni predlog. V njem je povzela rešitve 121. in 140. člena prvotnega
               predloga in deloma dopolnila oziroma spremenila predlagani 143. člen ustave. Za
               splošno razpravo so člani dobili pisno mnenje vlade in državnega sveta, ki podpira ta
               sprejem kompromisnega predloga. Državni svet je v svojem mnenju navedel tudi nekatere
               pripombe glede 143. člena in je opozoril na domnevno neurejeno posledično vezanost
               predlaganih odločitev s 138. in 153. členom ustave. Pisni mnenji kot tudi ustni
               dodatni obrazložitvi sta podrobneje predstavljeni v poročilu ustavne komisije in jih
               sedaj tukaj ne bom navajal.</p>
               <p>V splošni razpravi, in to je ključno, smo člani in članice ustavne komisije skoraj
               soglasno podprli potrebo po sprejemu predlagane ustavne spremembe, zato predlagamo,
               da tudi državni zbor sprejme sklep na podlagi 75. člena poslovnika, da se začne
               ustavnorevizijski postopek za kompromisni predlog.</p>
               <p>Če strnem, ustavna komisija predlaga državnemu zboru, da sprejme sklep o začetku
               postopka za spremembo 121., 140. in 143. člena ustave, torej za kompromisni predlog,
               ki ga obravnavamo pod točko 2, dnevnega reda predloga sklepa o začetku postopka za
               spremembo istih členov, ki ga predlaga skupina poslancev s prvopodpisano Darjo
               Lavtižar Bebler, ki je predmet obravnave pod 3. točko dnevnega reda, pa naj državni
               zbor posledično zaradi kompromisnega predloga ne bi sprejel. Če bo državni zbor
               sledil predlaganima odločitvama, pa ustavna komisija še predlaga, da poslanke in
               poslanci državnega zbora sprejmejo predlagano stališče o osnutku ustavnega zakona za
               spremembo omenjenih členov, torej 121., 140. in 143. člena ustave, kar bo predmet
               odločanja v okviru druge točke dnevnega reda. Ker poročilo ustavne komisije vključuje
               celotno razpravo in odločanje o obeh predlogih za spremembo lokalne samouprave v
               slovenski ustavi, naj velja sedaj predstavljeno poročilo tudi za dopolnilno
               obrazložitev pripravljenega poročila pri naslednji točki dnevnega reda. Hvala.</p>
            </sp>
            <sp xml:id="SDZ4-Redna-17-2006-05-23.sp5">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem predstavniku vlade za uvodno obrazložitev mnenja. Minister,
               dr. Ivan Žagar, izvolite.</p>
            </sp>
            <sp xml:id="SDZ4-Redna-17-2006-05-23.sp6">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Spoštovane poslanke in poslanci! Predlagane
               spremembe 121., 140. in 143. člena ustave Republike Slovenije, ki jih vsebuje
               kompromisni predlog za začetek postopka za spremembo ustave, skupine poslancev
               Državnega zbora Republike Slovenije s prvopodpisanim Francetom Cukjatijem so pomemben
               mejnik pri vzpostavitvi drugega nivoja lokalne samouprave. Z vzpostavitvijo pokrajin
               je namreč potrebno doseči dejansko decentralizacijo, torej prenos nalog z državne na
               pokrajinsko raven, skupaj s finančnimi viri in izvedbeno strukturo. To bi omogočilo
               reševanje odprtih vprašanj, ki se neposredno vežejo na pokrajine, posredno pa tudi na
               organizacijo državne uprava v prostoru med občino in državo. Odprla bi se tudi pot za
               proces decentralizacije javne uprave, kar bi prispevalo k izravnavanju tekoče in
               razvojne problematike državne. Pokrajina bi postala nosilec razvoja v regionalnem
               prostoru in bi omogočila uspešnejše izvajanje razvojne politike, ki jo danes
               uresničujemo s pomočjo posebnega institucionalnega mehanizma, le-ta pa sledi iz
               sprejetega zakona o spodbujanju skladnega regionalnega razvoja. S postavitvijo
               pokrajin bo tudi v Sloveniji dobili notranjo upravljavsko razčlenitev države, kakor
               jo imajo v veliki večini evropskih držav. Osnovni cilj regionalizacije Slovenije ter
               s tem povezane vzpostavitve pokrajin kot samostojnih upravno-političnih teritorialih
               podsistemov je torej decentralizacija dela oblastnih funkcij in prenos opravljanja
               javnih zadev z državne na pokrajinsko raven. Zato je uvajanje pokrajin povezano z
               uresničevanjem načela subsidiarnosti, kar omogočajo predlagane spremembe ustave.</p>
               <p>S predlagano spremembo 121. in 140. člena ustave se omogoča uveljavljeno evropsko
               načelo subsidiarnosti, torej prenos nalog z državnega nivoja v upravljanje
               pokrajinam, pa tudi občinam. Nujno pa je, da se na ustavni ravni zavaruje pravica
               občine, ki so ji državne naloge prenesene v izvajanje, da za to pridobi tudi finančna
               sredstva.</p>
               <p>Najpomembnejša pa je sprememba 143. člena ustave, po kateri je dosedanje
               ustanavljanje pokrajin sicer možno, vendar je prepuščeno občinam, ki se prostovoljno
               odločajo o povezovanju v pokrajine. Predlog za spremembo 143. člena ustave predvideva
               hkratno ustanovitev pokrajin oziroma razdelitev države na pokrajine kot samostojne
               upravno-politične podsisteme s pravico do lokalne pokrajinske samouprave. Pri tem je
               še zlasti pomembno, da se zakon, s katerim se določi pokrajine, sprejema z
               dvotretjinsko večino navzočih poslancev ter da mora biti v postopku za spremembo
               zakona zagotovljeno sodelovanje občin.</p>
               <p>Pomembna je tudi določba, da država z zakonom prenese na pokrajine opravljanje
               posameznih nalog iz državne pristojnosti, mora pa jim zagotoviti potrebna sredstva. V
               pripravi je že zakonski paket, ki bo pokrival postopke za ustanovitev pokrajin,
               pristojnosti in naloge, financiranje ter volitve, pri tem pa mora biti posebna
               pozornost namenjena vlogi občin, saj v sklopu tega projekta ne želimo prenosa
               centralizacije z državne ravni na pokrajinsko.</p>
               <p>Vlada Republike Slovenije podpira predlog sprememb 121., 140. in 143. člena ustave,
               ki jih vsebuje kompromisni predlog za spremembo ustave s prvopodpisanim Francetom
               Cukjatijem in ga je podprlo 72 poslancev, saj šele ustanovitev pokrajin pomeni
               dejansko decentralizacijo naše države in s tem tudi pomemben prispevek k skladnemu
               regionalnemu razvoju naše države. Hvala za pozornost.</p>
            </sp>
            <sp xml:id="SDZ4-Redna-17-2006-05-23.sp7">

               <speaker>PODPREDSEDNIK SAŠO PEČE:</speaker>

               <p>Hvala vam, minister. Sledi predstavitev stališč poslanskih skupin. V zvezi s časovnim
               potekom razprave pri tej točki dnevnega reda vas opozarjam, da bomo v prvem delu
               obravnave te točke dnevnega reda opravili razpravo le o predlogu za začetek postopka
               za spremembo ustave. Točko bomo nato prekinili in v okviru glasovanj naprej opravili
               odločanje o sklepu o začetku postopka za spremembo ustave. Če bo državni zbor
               predlagani sklep sprejel, bo takoj nadaljeval z razpravo o osnutku ustavnega zakona
               ter stališčih ustavne komisije. To razpravo bomo opravili v okviru razpoložljivega
               časa, ki bo posameznim udeležencem točke ostal še na razpolago. Prosim, da to
               upoštevate pri razpravi.</p>
               <p>Kot rečeno, pa prehajamo na predstavitev stališč poslanskih skupin. Besedo dajem
               predstavniku Slovenske ljudske stranke, gospodu Josipu Bajcu, za predstavitev
               stališča. Izvolite.</p>
            </sp>
            <sp xml:id="SDZ4-Redna-17-2006-05-23.sp8">

               <speaker>JOSIP BAJC:</speaker>

               <p>Hvala, gospod podpredsednik. Kolegice in kolegi, spoštovani gospod minister s
               sodelavci, lep dan in pričetek današnje seje državnega zbora, ko bomo obravnavali ne
               samo to, ampak mislim, da še šest zakonov v zvezi s spremembami naše ustave.</p>
               <p>Skupina poslancev s prvopodpisanim dr. Francetom Cukjatijem je predlagala državnemu
               zboru predlog za začetek postopka spremembe ustave Republike Slovenije, ki naj
               omogoči, da se tudi v Republiki Sloveniji ustanovijo pokrajine kot širše oblike
               lokalne samouprave. S temi spremembami naj se omogoči povezava med delom lokalnih
               skupnosti in ministrstvi oziroma državo. Da bi lahko omogočili reformo lokalne
               samouprave in končno nadaljevali z vzpostavljanjem dvostopenjske lokalne samouprave,
               je bilo treba poseči v 121., 140. in 143. člen ustave Republike Slovenije.</p>
               <p>V poslanski skupini Slovenske ljudske stranke izražamo zadovoljstvo, da je po letu
               1994, ko je prišlo do sprejetja zakona o lokalni samoupravi oziroma ustanavljanju
               občin, končno prišlo tudi na vrsto reševanje postopkov spremembe ustave Republike
               Slovenije, ki naj omogoči ustanavljanje pokrajin in njihovo funkcioniranje. Še
               posebej smo v poslanski skupini Slovenske ljudske stranke zadovoljni, da se je s
               pomočjo predsednika ustavne komisije, predstavnikov večine poslanskih skupin in ob
               pomoči strokovne skupine, ki jo je imenovala ustavna komisija, prišlo do takih
               predlogov sprememb ustave in rešitev, ki bodo dobile vsaj tako, upamo, številčno
               podporo vseh poslancev in poslank pri obravnavi v državnem zboru.</p>
               <p>Kot rečeno, za dosega cilje nadaljnje izgradnje lokalne samouprave je potrebno poseči
               v spremembe 121. člena ustave, in sicer s črtanjem prvega odstavka in spremembo
               drugega odstavka, kar naj omogoči, da naloge upravnih organov lahko opravljajo pravne
               ali fizične osebe, če jih za to pooblasti oziroma če jim to omogoči poseben zakon, ki
               ga bo potrebno še sprejeti.</p>
               <p>Največja sprememba za današnjo obravnavo prinašamo v 143. členu ustave, ki že sedaj
               govori o možnosti ustanavljanja pokrajin, vendar to prepušča prostovoljnosti občin.
               Taka ureditev ni v skoraj 12 letih delovanja občin doprinesla oziroma ustanovila
               nobene pokrajine v Republiki Sloveniji. S spremenjenim 143. členom ustave in na
               podlagi le-tega sprejetim zakonom bomo omogočili ustanovitev pokrajin kot
               samoupravnih lokalnih skupnosti, ki bodo opravljale lokalne zadeve širšega pomena in
               s posebnim zakonom tudi zadeve regionalnega pomena.</p>
               <p>V poslanski skupini Slovenske ljudske stranke izražamo podporo obravnavanim
               spremembam ustave tudi iz razloga, ker smo v tretjem odstavku novega 143. člena
               ustave zapisali, da država z zakonom prenese na pokrajine opravljanje posameznih
               nalog iz državne pristojnosti, vendar mora za to zagotoviti potrebna sredstva. Upamo,
               da taka določba ne bo omogočila več, da bodo, bodisi državni zbor ali druge
               inštitucije prenašale pristojnosti na nižje oblike organiziranosti, za to pa ne
               zagotovile potrebnih sredstev. Enaka ugotovitev velja za spremenjeni drugi odstavek
               140. člena, ki govori, da država z zakonom prenese na občine opravljanje posameznih
               nalog iz svojih pristojnosti, če za to zagotovi potrebna sredstva.</p>
               <p>Iz vseh teh razlogov bomo poslanci poslanske skupine Slovenske ljudske stranke
               podprli obravnavani osnutek ustavnega zakona o spremembi 121., 140. in 143. člena
               ustave Republike Slovenije. Hvala.</p>
            </sp>
            <sp xml:id="SDZ4-Redna-17-2006-05-23.sp9">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče poslanske skupine Slovenske nacionalne
               stranke.</p>
            </sp>
            <sp xml:id="SDZ4-Redna-17-2006-05-23.sp10">

               <speaker>SAŠO PEČE:</speaker>

               <p>Spoštovani prisotni! Poslanska skupina Slovenske nacionalne stranke je svoje stališče
               do potrebe organiziranosti in do spisanja v zakon oziroma ustavi Republike Slovenije
               glede področja nove teritorialne delitve ali, drugače rečeno, pokrajin prvič
               predstavila leta 1998, drugič leta 2000 in vse do današnjega dne je to stališče
               ostalo enako. Verjamemo, da tovrstne zadeve organizacijske oblike teritorialno
               zaokrožene enote ne smejo postati odvisne od dnevne politike. Bojimo pa se, da v
               tokratnih zapisanih pomislekih v okviru ustavnih sprememb ni dovolj zagotovila, da
               pokrajine ne bodo ostale imune na dnevnopolitično gibanje. Skratka, stališče je bilo
               večkrat izpostavljeno in vedno smo težili k izpolnjevanju treh pogojev, v kolikor
               pristopimo k spremembi ustavi. Dejstvo pa je, da vsaj po našem prepričanju že
               obstoječi 143. člen ustave omogoča zaživetje, ustanovitev in preživetje pokrajin. Vsi
               vemo, da se je pred leti ta državni zbor že srečal z zakonom o ustanovitvi koroške
               pokrajine, da je takrat bilo rečeno, da zakon izpolnjuje vse pogoje za uveljavitev
               oziroma uvrstitev na sejo državnega zbora; torej s tem, ko je državni zbor pristal in
               sprejel zakon o koroški pokrajini ali zakon o ustanovitvi koroške pokrajine - ne vem
               na pamet, kako se je imenoval točno -, je priznal, da že obstoječi 143. člen omogoča
               ustanovitev pokrajine, ampak da v tej družbi, recimo politični družbi, manjka
               politično soglasje k temu, koliko in kakšne pokrajine bomo v okviru naše države
               imeli. Takrat je bilo večinsko stališče tedanjih poslank in poslancev državnega zbora
               Republike Slovenije, da bi bilo premalo dorečenosti v okviru samega zakona, da bi
               morala nova ustavna sprememba, ki bi natančneje določala predvsem naloge,
               financiranje in število, poseči v dolgoročnost preživetja pokrajin. In v Nacionalni
               stranki smo tudi na to pristali, a verjeli smo, da ko bo prišel čas do sprememb
               ustave, se bomo srečali s predlogom, ki bo izpolnjeval vse tiste napotke, ki so bili
               izpostavljeni ob sprejemanju zakona o koroški pokrajini.</p>
               <p>Kakorkoli rečeno, poleg omenjenega zakona, s katerim se je državni zbor srečal, ki je
               bil uvrščen na sejo državnega zbora, pa ocenjujemo, da bi bilo modro, da bi se
               državni zbor tudi s strani paralelnih aktov, ki smo jih sprejemali, nekaj naučil; da
               bi se poslanske skupine, poslanci in poslanke ter vsi tisti, ki v zakonodajnem
               postopku sodelujemo, v obzir pri svoji odločitvi vzeli tudi vse tiste pojave v okviru
               naše družbe, ki lahko ali pa bodo bolj ali manj direktno vplivali na preživetje
               pokrajin. In če bi bila naša dolžnost, kar bi na vsak način morala biti, da se iz
               napak naučimo, potem bi morali v obzir vzeti nastanek in dosedanje, če lahko tako
               rečem, življenje lokalnih skupnosti.</p>
               <p>Vsi vemo, da je s prvimi volitvami v organe lokalnih skupnosti 1994. leta bilo občin
               ali drugače rečeno lokalnih skupnosti mnogo manj, kot jih je bilo danes. To pomeni,
               da smo omogočali, žal, da je število občin ostalo odvisno od aktualne, recimo temu
               politike, predvsem pa vladne politike in da se število občin spreminja skorajda iz
               dneva v dan, odvisno, kaj kateri politični grupaciji predstavlja interes za nastop na
               naslednjih lokalnih volitvah. Skratka, hočem povedati, da si je politika podredila
               število in delovanje lokalnih skupnosti izključno za svoj položaj na terenu. In to bi
               nam moralo biti dobro vodilo, kaj se ne sme, poudarek, kaj se ne sme zgoditi s
               številom in delitvijo pokrajin v okviru naše države. Bojimo se, da bomo prešli s
               številke nekaj deset, kolikor je bilo na začetku lokalnih skupnosti oziroma občin v
               letu 1994 na - približujemo se številki 210 v temu letu lokalnih skupnosti, da bomo
               enako inflacijo teženj, ki jim pogojuje oziroma katerim osnova je dnevnopolitično
               gibanje, da se bo enaka zgodba, v kolikor ne bomo bolj zaščitili ustavne materije,
               zgodila tudi v okviru pokrajin.</p>
               <p>Ampak kar se vprašanja lokalnih skupnosti in iz tega, kaj bi dnevna politika morala
               se iz tega naučiti, ostajata odprti še dve vprašanji. Vemo, da nam ni uspelo niti na
               področju lokalnih skupnosti v teh desetih in nekaj letih, ko se je spremenilo kar
               nekaj vlad, sprejeli - mislim, da skorajda Ž-to spremembo zakona o lokalni
               samoupravi. Zakon o lokalni samoupravi je eden izmed tistih krovnih zakonov delovanja
               občin, ki je bil v naši državi do sedaj skorajda največkrat zamenjan na področju
               pristojnosti, na področju delnega financiranja, na področju organov lokalne
               skupnosti. Ampak vsa ta zgodba Ž-tih sprememb, spreminjanja števila občin, nas ni
               ničesar naučila v zgodbi ustanavljanja pokrajin. In to je osnovna zamera, ki jo
               gojimo v okviru poslanske skupine Slovenske nacionalne stranke do sprememb, ki so
               danes pred nami. Skratka, obnašamo se, kot da napak v okviru zgodbe lokalnih
               skupnosti v naši državi sploh ni bilo. Ampak zgodba napak lokalnih skupnosti je mnogo
               večja kot le število dnevno spreminjajočih se občin, kot nedorečenih nalog, kot
               nedorečenega financiranja. Vsi vemo, da skoraj ga ni leta, najsibo pred volitvami ali
               pa v vmesnem obdobju, ko v tej naši državi ne bi mi direktno ali pa indirektno
               ponujali referenduma posameznim prebivalcem določenega teritorija v okviru naše
               države. Ampak ali je to odgovorno? Ne samo do proračuna Republike Slovenije, vsi
               vemo, da referendumi stanejo tako posamezne lokalne skupnosti kot državni proračun,
               ampak po naši oceni je dolžnost državnega zbora, ki opravlja v tem primeru poleg
               funkcije zakonodajalca tudi funkcijo ustavodajalca, da omogočimo neke vrste
               dolgoročnost našim ljudem, saj so občanke in občani dejansko naši ljudje. In če tega
               nismo bili sposobni storiti v okviru občin, potem bi se iz teh napak morali nekaj
               naučiti in to zagotoviti tistim, ki bodo živeli v posamezni pokrajini.</p>
               <p>Kar se tiče bojazni Slovenske nacionalne stranke pred tovrstnimi spremembami, ki so
               danes pred nami, smo ustavno komisijo in prvopodpisanega, mislim, da tudi pisno
               opozorili na tri pomisleke, ki jih imamo v okviru poslanske skupine Slovenske
               nacionalne stranke do omenjenega akta oziroma vsebine. Kot sem rekel, bojimo se, da
               se bo ponavljala dnevna politika v okviru zahtevanega števila pokrajin. Če bo državni
               zbor pristal na to, da ne bomo zapisali števila pokrajin v ustavo, bo to postala
               enostavno dnevnopolitična muha. Vsi vemo, da je to eden izmed najlažjih načinov, kako
               pristopiti do volivk in volivcev.</p>
               <p>Naš predlog v okviru ustavne komisije državnega zbora, naš predlog v okviru
               komunikacije ali korespondence, ki jo je sprožil prvopodpisani - in se seveda
               zahvaljujemo za to možnost, gospod predsednik oziroma prvopodpisani gospod Cukjati -,
               smo izpostavili, da bi bilo treba v ustavo Republike Slovenije zapisati število
               pokrajin. Kaj bi s tem dosegli? Po naši oceni bi pokrajinam dali tisto vlogo ustavne
               kategorije, kot bi si jo zaslužile, glede na to, da nas so nas vedno in povsod polna
               usta o tem, kako zelo se bo spremenilo življenje na bolje, ko bomo enkrat imeli
               pokrajine v naši državi. Nekajkrat sem dobil odgovor, češ da bo število pokrajin
               zapisano v zakonu, ki ga bo državni zbor sprejel z dvotretjinsko večino. Na prvi
               pogled se s tovrstno obrazložitvijo lahko strinjamo. Toda mislim, da sleherni izmed
               nas pozna razliko med zakonodajnim in ustavodajnim postopkom. Zakon, ki se sprejema z
               dvotretjinsko večino, je še zmeraj zakon. Ustava je najvišji pravni akt in po naši
               oceni bi število pokrajin v smislu zasledovanja dolgoročnosti moralo v svoji vsebini
               nositi "v Sloveniji je toliko in toliko pokrajin", pika. S tem bi onemogočili, da
               bomo ljudi, ne nazadnje pa tudi politiko, izvršilno in zakonodajno vejo oblasti že
               čez leto, dve ali tri leta in ponovno čez pet let srečali oziroma postavili pred
               vprašanje, ali naj ustanovimo novo pokrajino. Ker bo neka politična opcija v okviru
               naše države, ne govorim katera, ugotovila, da bi ji veliko bolj ustrezalo, če bi bila
               pokrajina manjša ali če bi imeli dve novi pokrajini, kajti obvladovali bi, ta
               politična opcija, to pokrajino. To je slabo. Ampak žal ste se vsi, razen v okviru
               poslanske skupine Slovenske nacionalne stranke, odločili, da tovrstnega zagotovila za
               dolgoročnost števila pokrajin v okviru naše države nočete. Po naši oceni je bila tu
               storjena velika napaka.</p>
               <p>In če se dotaknem prav tako zelo pomembnega elementa, ki smo ga pričakovali, da bo
               zapisan v vsebini predlaganih ustavnih sprememb, je vprašanje nalog financiranja in
               nalog obveznosti. Ampak, pred tem dovolite, da izpostavim po moji oceni zelo pomemben
               odnos vlade do tega vprašanja. Eden izmed predstavnikov prejšnje vlade v okviru naše
               države je povedal zelo zanimivo zgodbo, nočem ga kritizirati, ampak predvsem zaradi
               zanimivosti te zgodbe bi vam jo rad povedal. Povedal je, da so v prejšnjem mandatu
               sedeli on in nekateri ministri za mizo in se pogovarjali, katero ministrstvo bo
               preneslo katere naloge na pokrajine. Povedal je, da so po 30-minutnem gledanju eden
               drugega le končno spregovorili. In ko jih je ta človek vprašal: "No, minister za
               promet, kaj boš pa ti prenesel na pokrajine, da bodo pokrajine lahko zaživele?"
               Kajti, v končni fazi to zgodbo vedno prodajmo, v narekovajih, seveda, ljudem oziroma
               državljanom in državljankam. Se pogleda in je rekel: "Ne vem, katere naloge naj
               prepustim v upravljanje lokalni skupnosti." In prišlo so do spoznanja, da so ministri
               pripravljeni prenesti samo tiste tako imenovane nepriljubljene tematike, tiste, skozi
               katere si ministri niso mogli po eni strani povečati popularnosti, ampak izključno
               tiste, ki so imeli zapisane v okvir svojega delovanja ali jih niso izvajali, ampak
               takoj zatem, ko so dobili ta skupek negativnih nalog, kakor so jih poimenovali v tej
               druščini, se je izpostavilo vprašanje, kako zagotoviti finančna sredstva za njih. In
               vrtelo se je iz leta v leto, zato je 143. člen ustave ostal tak kot je, zato je po
               mnenju večine v državnem zboru, ne po mnenju Slovenske nacionalne stranke, še zmeraj
               onemogočeno živetje pokrajin v okviru naše države.</p>
               <p>In kar se tiče nalog in financiranja: v kolikor bomo pristali na, po moji oceni,
               prazno dikcijo v okviru teh sprememb, ki so danes pred nami, se bo tudi ta vlada
               srečala s tem istim vprašanjem, da ministri ne bodo hoteli dati tistih nalog, za
               katere ocenjujejo, da jim prinašajo neko priljubljenost, torej, da bo vprašaj katere
               bodo prenešene naloge. Ampak to ni edini vprašaj v okviru nalog, ki jih bodo
               opravljale bodoče pokrajine. Mnogokrat je bilo izpostavljena delitev nalog na izvirne
               in prenesene. Mi danes tudi v okviru ustavodajnega postopka oziroma dela ustavne
               komisije še zmeraj ne vemo, član te komisije sem, ne katere bodo izvirne
               pristojnosti, ne katere bodo prenesene pristojnosti; ne katere bodo prenesene
               pristojnosti s tistega nivoja nad pokrajinami, torej s strani Republike Slovenije,
               vlade Republike Slovenije, ne tiste prenesene naloge iz naslova lokalnih skupnosti.
               Torej, človek bi pomislil in zato ne rabi biti politik -, da v kolikor zasledujemo
               idejo trdnosti pokrajin, bomo vnaprej vedeli in v kolikor pristopamo k ustanavljanju
               pokrajin, bomo vnaprej vedeli, katere bodo naloge, ki jih bodo te pokrajine sploh
               opravljale. Kajti, če nimamo na dlani tega odgovora, potem se izkazuje, žal, teorija,
               da zasledujemo izključno, po moji oceni, neproduktiven cilj, to je: imejmo pokrajine,
               ne vemo pa, kaj bodo delale. To je slabo.</p>
               <p>Po naši oceni v okviru poslanske skupine, ki jo zastopam, bi bilo veliko smotrneje
               vnaprej vedeti, kakšne bodo naloge, ki jih bodo pokrajine sploh opravljale. Iz tega
               ven bi se dalo razvideti, ali pokrajine sploh potrebujemo ali ne, danes pa ne vemo.
               Bojim se, da bo zgodba zopet enaka, kot je bila v okviru prejšnje vlade, ko so
               ministri med seboj sedeli in se niso mogle dogovoriti, katere naloge bo države po eni
               strani prenesla, po drugi strani bomo pa sedeli v okviru, ne vem, kolegija, delovnega
               posveta v tej hiši, v državnem zboru in razmišljali, katere naloge naj z zakonom
               vzamemo lokalni skupnosti in jih prenesemo na delovanje pokrajin. Enako vprašanje se
               seveda postavlja pri, če postavimo drugo stran tehtnice, financiranju. Kajti dejstvo
               je, če bomo mi z zakonom, kakor se zaenkrat predvideva, prenesli oziroma določili
               naloge, ki jih bodo morale opravljati pokrajine, bomo seveda za to morali zagotoviti
               tudi potrebna finančna sredstva. Če jih ne bomo, potem bi bil seveda absurd
               pričakovati, da se bodo naloge opravile, ne da bi za to zagotovili finančna sredstva.
               Roko na srce, ne vemo niti, katera sredstva bo država namenila za pokrajine, ali bodo
               to obstoječa sredstva, ki jih namenja lokalni skupnosti, določen procent dohodnine;
               ali bodo to kakšni novi izvirni prihodki pokrajin, kar z drugimi besedami pomeni, da
               bomo imeli pokrajinske takse, pokrajinske davke, kar bo nedvoumno slabo za prebivalce
               te pokrajine; kakšni bodo viri, v kakšni obliki bodo in od kod bodo seveda ti viri
               prihajali - drugo popolno neznano področje, ki zasleduje oziroma spremlja pokrajine v
               obliki vsebine, kot jih danes predstavljajo te ustavne spremembe. Po naši oceni
               nobeno od teh vprašanj, ne vprašanje nalog ne vprašanje izvirnih prenesenih nalog, ne
               bi smelo biti danes nedorečeno. Na drugem področju nobeno vprašanje iz naslova
               financiranja danes, ko delamo poseg v ustavo Republike Slovenije, za katero so
               ustavodajalci v zgodnjih letih trdili, da predstavlja eno bolj togih ustav v okviru
               Evrope. Vsi vemo, da imamo zaščiteno tako kvorumsko kot poseben postopek za
               spreminjanje tega najpomembnejšega akta; in prav je tako, da imamo ustavo Republike
               Slovenije tako zelo zaščiteno. Ampak verjamem, da je ustavodajalec to naredil
               izključno zaradi tega, da ne bi bili nepremišljeni posegi premnogokrat opravljeni. Po
               naši oceni nepremišljen poseg pomeni tudi nedorečen poseg ali pa bolje rečeno,
               nedorečen poseg predstavlja nepremišljen poseg. Če v tem posegu nimamo opredeljene
               vsebine, potem je to nedorečen poseg.</p>
               <p>Da se v okviru razpoložljivega časa, namenjenega poslanski skupini oziroma stališču
               poslanske skupine Slovenske nacionalne stranke dotaknem še tistega tretjega, po naši
               oceni prav tako zelo pomembnega elementa, ki bi ga morala zasledovati ideja sprememb
               ustave na tem področju, je sama organiziranost ali pa organizacija pokrajin, najsi
               bodo to volitve v organe, pred tem pa seveda še organi pokrajin. Tekom dosedanje
               razprave na področju ustavne komisije ne vemo, ne kako bodo te pokrajine delovale ne
               kateri organi bodo odločali o kateri zadevi v okviru pokrajin. Dejstvo je, da si del
               slovenske politike - verjamem, da zelo velik del v slovenski politiki - želi
               izključno imeti pokrajine, ob tem pa noče izvedeti odgovora na vprašanje, kaj bodo te
               pokrajine delale, od kod bodo te pokrajine financirane in kako bodo te pokrajine
               sploh delovale. Kaj šele, da bi v smislu njihove imunosti, torej pokrajinske
               imunosti, zapisali število pokrajin v ustavo Republike Slovenije in s tem dosegli, da
               bi jih naredili, še enkrat bom uporabil izraz, imune pred dnevno politiko. Vidim
               nekatera nestrinjanja, ne vem, mogoče se ne strinjate z menoj, ampak vsem tistim, ki
               nakazujete to nestrinjanje. Poglejte zgodbo, ne potrebujete pogledati daleč nazaj,
               zgodbo lokalnih skupnosti. Iz dneva v dan smo spreminjali število občin. Kadarkoli se
               je neka poslanska skupina, ne obtožujem nobene, izmislila, da bi imela nekje pa neko
               novo občino, je vložila postopek. Nekatere poslanske skupine so bile vsaj toliko
               načelne in so ga vložile kot politične stranke, drugje kot različne civilne
               iniciative z različnimi imeni. Dejstvo je, da na področju življenja lokalnih
               skupnosti slovenska politika ni bila korektna do državljanov in državljank. Nenehno
               smo jih potiskali pod vprašaj, ali naj bo nova občina, naj se priključi ta k tej in
               kakšna naj bo delite in s tem po moji oceni ustvarjali zmedo Ni namen, tako kot
               verjamem, da ni bil osnovni name občin, da se spreminjajo iz leta v leto.</p>
               <p>V Nacionalni stranki smo prepričani, da ponovim za zaključek in nekaj časa prepustim
               tudi mojim poslanskim kolegom, da bi poseg v ustavo moral biti bolj dorečen; da bi v
               osnovi ta poseg zasledoval vprašanje števila pokrajin, kajti dejstvo je, da ko se bo
               državni zbor v okviru zakonodajnega postopka, ko bomo kasneje - v zakonu, ne v ustavi
               - na vaš predlog določili število pokrajin zopet, po moji oceni, razdelil na več
               taborov. Takrat si bo vsaka izmed političnih strank ali pa grupacij, kakorkoli,
               izračunala, katero je tisto število pokrajin, ki bi bilo njej v prid. Kako bomo
               takrat z dvotretjinsko večino določili, ali naj bo v Sloveniji 9, 12, 15, 21
               pokrajin? In kako bomo s tistim zakonom preprečili, da ne bo pozneje leta 2008 bilo v
               Sloveniji 24 pokrajin? To so nevarnosti za pokrajino. In če ne vemo števila pokrajin,
               če ne vemo njihov teritorialne obseg, potem je zelo težko določiti število oziroma
               opredelitev nalog. Naloge so ja odvisne od velikosti neke zaokrožene celote, ali je
               ta enota sploh zaokrožena enota, ali je delitev za meje te pokrajine zgodovinska,
               naravna - kateri bodo ti kriteriji, ki bodo določali? In če je zelo težko določiti
               naloge, ne da bi poznali število pokrajin, potem je veliko teže določiti tudi
               financiranje. Te zadeve so po naši oceni preveč nedorečene, da bi jih lahko zapisali
               v ustavo Republike Slovenije. Smiseln bi bil drug pristop. In tudi ta drug pristop
               smo vam ponudili v okviru ustavodajnega postopka oziroma v okviru ustavne komisije.
               To je paralelno obravnavo in ustavne materije in zakonske materije. Torej, da bi
               istočasno prišli do spoznanja o številu pokrajin, nalogah, obveznostih in ne nazadnje
               do opredelitve vsega tega v ustavi Republike Slovenije. To bi po naši oceni
               zasledovalo tisti cilj, ki ga navidezno, poudarek je navidezno, zasludejete vsi
               ostali. To je cilj dolgoročnosti pokrajin, predvsem pa cilj zagotavljanja interesa
               prebivalk in prebivalcev teh pokrajin.</p>
               <p>O ostalih pomanjkljivostih in pa seveda tudi o nekaterih dobrih stvareh, ki pa jih
               predlagane spremembe le nosijo v svoji vsebini, bodo spregovorili ostali poslanci
               poslanske skupine Slovenske nacionalne stranke. Hvala.</p>
            </sp>
            <sp xml:id="SDZ4-Redna-17-2006-05-23.sp11">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-17-2006-05-23.sp12">

               <speaker>VILI REZMAN:</speaker>

               <p>Hvala lepa. Lep pozdrav tudi z moje strani vsem prisotnim, čeprav bi bilo
               pričakovati, kakor omenja moj kolega Žnidaršič, ob spreminjanju ustave več poslank in
               poslancev v tej dvorani.</p>
               <p>Ampak gremo zdaj k temu kompromisnemu predlogu. Gre za, omenjeno je bilo že večkrat,
               kompromisni predlog, in sicer kompromis med tistim predlogom, ki je bil poprej že
               predstavljen oziroma ponujen pod EPA-o 317, in med aktualnim predlogom. Da bo
               verjetno zagotovljen uspeh, če smemo temu tako reči, v to najbrž ne kaže dvomiti,
               kajti tudi tisti, ki so predlagali v lanskem letu spremembo, so se podpisali pod ta
               predlog, najbrž z dovolj razloga, kajti večina tistega, kar je bilo tam predlagano,
               je tukaj tudi povzetega. Kakšnih prav posebej dramatičnih razlik, sam moram reči,
               niti nisem opazil, tako da bi bilo tudi nelogično, če tega ne bi podpirali. Tudi
               kakšnih posebnih izboljšav, bi si upal trditi, ne najdem v tem predlogu, ampak je pa
               kompromisen, kar je bistveno za to, da ga bomo lahko sploh sprejeli.</p>
               <p>V poslanski skupini DeSUS nismo pretirano naklonjeni pogostemu ali pa sploh
               spreminjanju ustave, vendar se kaže na nekaterih področjih vendarle potreba po tem.
               Razlogi, da bomo mi podprli ta predlog spremembe ustave oziroma da bomo izrazili
               podporo predlaganemu ustavnemu zakonu, so pa naslednji: tako kot sedaj ustava določa,
               je zagotovo preveč rigidno, preveč je možnosti, da se prepreči ustanovitev pokrajin,
               čeprav jih 143. člen teoretično res omogoča, ampak, kaj več od teorije tukaj najbrž
               ni mogoče pričakovati. Tudi zato ne, ker je čisto zagotovo po občinah premalo
               politične volje, ki je potrebna za to, da bi se s soglasjem, s konsenzom ustanavljale
               pokrajine in se odrekali na ta način nekaterim svojim pristojnostim in s temi
               pristojnostmi tudi finančnemu potencialu. Ker pa so pokrajine potrebne, je predlog
               tega ustavnega zakona deležen naše podpore. Tako kot imamo sedaj urejeno, je slabo
               tudi zavoljo tega, ker se je pokazalo, da imamo pravzaprav opravka s popolnim
               zastojem na področju razvoja lokalne samouprave oziroma gre ta razvoj celo v
               nasprotno, napačno smer. Gre za to, da kar naprej nekaj drobimo, gre za to, da kar
               naprej nekaj delimo, gre za to, da smo dobili celo vrsto tako rekoč, sicer malce
               pretirano rečeno, s prostim očesom komajda še vidnih lokalnih samouprav, ki svojih
               funkcij gotovo ne morejo več ustrezno opravljati. In ta drobitev Slovenije na vedno
               manjše koščke zagotovo ni nekaj, kar bi bilo dobro za razvoj. To se kaže tudi v tem,
               da imamo opravka z vedno večjimi razlikami po regijah, namesto da bi kljub
               deklarativnemu zagotavljanju, kako jih bomo zmanjševali, v resnici te razlike
               zmanjševali. Ta drobitev pomeni tudi večanje moči države. Pomeni tudi tolikokrat
               omenjeno in nezaželeno centralizacijo in pomeni tudi velik vpliv v lokalni samoupravi
               zlasti strankarske oligarhije, najsi gre za eno, drugo, tretjo ali četrto stranko, ki
               je pač v lokalni skupnosti uspela prevzeti oblast.</p>
               <p>O tem, da je ta pot, po kateri hodimo, napačna, priznava tudi vlada v svojem tekstu,
               ki ga v enem delu citiram. Pravi tako, da "ob velikem številu občin z majhnimi
               zmogljivostmi države ne bi bilo mogoče upravljati drugače kot centralistično". Torej,
               ob tem, kar imamo sedaj, nam je usojen centralizem, če ta ugotovitev vlade drži, jaz
               se pa s to ugotovitvijo strinjam. Torej, z zadrževanjem pristojnosti in sredstev v
               centru - samo s tem imamo trenutno lahko opravka. Gre torej za to, da je v centru
               zbrana ekonomska, socialna, politična, upravna in vsa druga možna moč in da na ta
               način ni mogoče razvijati Slovenije kot neke uravnotežene celote, kot neke skupnosti,
               v kateri ljudje ne bi bežali z enega konca na drugega in ne bi demografsko ogrožali
               celih pokrajin, celih regij naše domovine. Ta centripetalna moč centra je torej
               takšna, da se ji je treba upreti. Morebiti to še ni zagotovilo, je pa eden izmed
               predpogojev, da tudi na ta način vendarle pridemo do pokrajin. Morda potem ne bo več
               moč govoriti o črni luknji, ki sicer ni kozmična, je pa politična, ekonomska,
               finančna in drugačna v tem delu Slovenije, v katerem je tudi sedež parlamenta.</p>
               <p>Danes odločamo o tem, ali spremeniti ustavo. Odločamo se o tem, ali dati konceptu,
               kakršen je v predlogu ustavnega zakona predviden, podporo. Ne odločamo pa - to je
               bilo tudi že povedano - o tem, kakšne bodo občine v bodoče, kakšne bodo pokrajine in
               kako se bo s tem v zvezi spremenila tudi država oziroma državna uprava. Na vse to
               bomo seveda dramatično vplivali z zakonodajo, ki jo bo treba še sprejeti. In res je
               škoda, da ne sprejemamo te zakonodaje nekako bolj paketno, da bi imeli več teh
               zakonov pred sabo, da bi imeli več analiz in projekcij in bi se torej lahko tudi na
               osnovi empiričnih podatkov ter projekcij v bodoče najbrž tehtneje odločili, ali imamo
               prav ali ne. Mi danes pravzaprav samo odpiramo vrata, odpiramo pot na neko široko
               polje spreminjanja naše zakonodaje. Bistvo sprememb je v obratnem vrstnem redu, kot
               so členi navedeni. Najbolj bistven je ta 143. člen, ki govori predvsem o tem, da
               lahko država ustanovi pokrajine, in da zato ni več treba povprašati po soglasju, ki
               ga tako rekoč ni mogoče doseči, in govori o tem, kako se bodo lahko prenašale z
               zakonom in na njem ali pa v skladu z zakonom določene naloge in pristojnosti. 140.
               člen govori o tem in 121. člen govori o javnih pooblastilih. Torej gremo od
               najtežjega problema k tistim, ki so potrebni, pa morebiti ne usodni.</p>
               <p>Mi v poslanski skupini DeSUS sodimo, da je potrebna podpora temu predlogu zakona, da
               je ta zakon dobil dobro popotnico že v lanskem letu z zakonom, ki ga je podpisalo 25
               poslank in poslancev, in smo tudi prepričani, da bo doseženo dovolj veliko soglasje v
               parlamentu, da bo predlog zakona tudi sprejet.</p>
            </sp>
            <sp xml:id="SDZ4-Redna-17-2006-05-23.sp13">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi predstavitev stališča poslanske skupine SDS, poslanec Branko
               Marinič, izvolite.</p>
            </sp>
            <sp xml:id="SDZ4-Redna-17-2006-05-23.sp14">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik. Spoštovani minister s sodelavci,
               spoštovane kolegice in kolegi! Morda bi lahko dejali, da smo ponovno pred nekim
               zgodovinskim dejstvom, ko iz leta 1994 praktično zaključujemo drugi nivo lokalne
               samouprave, ki smo jo začeli leta 1994. Katere člene ustave prazvparav spreminjamo,
               je bilo danes že nekajkrat rečeno: 121. člen ustave Republike Slovenije, ki
               opredeljuje naloge upravnih organov, 140. člen ustave Republike Slovenije, ki govori
               o delovnem področju samoupravnih lokalnih skupnosti in končno o 143. členu ustave
               Republike Slovenije, ki opredeljuje širše samoupravne lokalne skupnosti. 143. člen je
               torej eden izmed najpomembnejših členov ustave Republike Slovenije, saj tukaj
               opredeljuje občine, ki se samostojno odločajo o povezovanju v širše samoupravne
               lokalne skupnosti, torej tudi v pokrajine. Načela in merila za prenos pristojnosti pa
               seveda ureja zakon. S predlaganimi spremembami ustave bi bilo omogočeno, da bi se
               reforme lokalne samouprave, tako kot sem že dejal, dokončale, vzpostavila bi se
               dvonivojska lokalna samouprava z občinami in s pokrajinami. Tisto, kar bi mnogi
               najbolj želijo ali pa želimo, pa je seveda, da bi na ta način dejansko lahko govorili
               o decentralizaciji države. Kajti, če bomo pristojnosti prenesli na pokrajine bo s tem
               država morala prenesti tudi vse, kar sodi zraven. Torej, ali bo to minister za promet
               ali bo to kateri drugi od ministrov, zagotovo bo ustavni zakon tako tudi
               opredeljeval.</p>
               <p>Z regionalizacijo Slovenije z ustanovitvijo pokrajin bi se tako zaključila
               konstrukcija slovenske lokalne samouprave, to bi omogočilo reševanje odprtih
               vprašanj, ki se neposredno vežejo na pokrajine, posredno pa tudi na občine in na
               organizacijo državne uprave v prostoru med občinami in državo. Odprla bi se pot za
               proces decentralizacije javne uprave. Že sama okoliščina, da bi se upravljanje države
               izvajalo na treh in ne le na dveh upravljavskih ravneh, bi prispevalo k izravnavanju
               tekoče in razvojne problematike države. Pokrajine bi postale nosilec razvoja v
               prostoru, v katerem danes ni institucionalnega nosilca, razen tega pa bi bile tudi
               izvajalec neobhodnih javnih dejavnosti, ki jih danes v tem prostoru nihče ne upravlja
               ali pa jih opravljajo občine s številnimi, zlasti finančnimi težavami. Torej, to je
               tisti pomembni segment, o katerem sem prej dejal, da ne gre zgolj prenos nekih
               funkcij, treba je zagotoviti tudi potrebna finančna sredstva.</p>
               <p>Z ustanovitvijo pokrajin bi bil storjen odločilen korak k uveljavljanju načela
               subsidiarnosti, ki pomeni, da država le tedaj prevzame določene naloge, kadar jih
               nižje enote ne morejo učinkovito izvajati. Pokrajina bi bila geografsko razmeroma
               sklenjeno območje, znotraj katerega je kljub razlikam v značilnostih posameznih
               območij vrsta sorodnih gospodarskih, razvojnih in drugih vprašanj ter interesov, ki
               jih povezujejo. Imeti mora tudi svojo kulturno identiteto, Slovenija je izredno
               raznolika, zato je seveda pričakovati, da bi število pokrajin, o katerih je danes
               bilo že nekaj načetega govora, zelo pomembno, prepričan pa sem, da se bomo tudi
               takrat, ko bomo obravnavali število, znali uskladiti in z zakonom opredeliti in
               določiti toliko pokrajin, kolikor jih dejansko Slovenija resnično potrebuje.</p>
               <p>Predlog za začetek postopka za spremembo ustave Republike Slovenije z osnutkom
               ustavnega zakona, torej za spremembo 121., 140. in 143. člena ustave Republike
               Slovenije bomo v poslanski skupini Slovenske demokratske stranke podprli.</p>
            </sp>
            <sp xml:id="SDZ4-Redna-17-2006-05-23.sp15">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine Liberalne demokracije Slovenije,
               poslanka Darja Lavtižar Bebler, izvolite.</p>
            </sp>
            <sp xml:id="SDZ4-Redna-17-2006-05-23.sp16">

               <speaker>DARJA LAVTIŽAR BEBLER:</speaker>

               <p>Hvala za besedo. Spoštovani zbor! V poslanskem klubu LDS smo se odločili, da bomo
               skupaj s poslanci Socialnih demokratov predlagali začetek postopka za spremembo
               ustave glede regionalizma, ki jih je državni zbor v prejšnjem mandatu zavrnil oziroma
               ni dokončal postopka, ker smo bili mnenja, da je bilo vanje vloženega ogromno dela in
               usklajevanj in da na tej podlagi izkazana strokovna mnenja krepijo zavest o potrebi
               po navedenih spremembah. V poslanskem klubu smo bili prepričani, da bodo politične
               stranke, ki so del vladajoče koalicije, skozi delovanje v vladi lahko sprevidele, da
               veljavna ustavna ureditev v praksi povzroča določene probleme, pa četudi je denimo
               predsednik vlade ob delovnem obisku vlade v Prekmurju zagotovil, da pokrajine bodo,
               pa čeprav ne bomo v tem delu spremenili ustave. Veljavna ustavna ureditev pa nesporno
               dejansko otežuje ustanovitev pokrajin in se s tem povečujejo razvojne razlike med
               periferijo in centrom države, brez sprememb ustave pa tudi z nekakšnim vladnim
               dekretom ni mogoče zapovedati in ustanoviti pokrajin na celotnem teritoriju
               Slovenije, vsaj ob doslednem spoštovanju ustave ne.</p>
               <p>V preprostem jeziku povedano smo v LDS želeli s spremembami ustave doseči, da bodo,
               namesto da bi izvrševali iz centra dodeljene naloge Štajerci, Prekmurci, Dolenjci,
               Gorenjci in Primorci, lahko sami opravljali zadeve regionalnega pomena; da se bodo
               zmanjšale razvojne razlike med centrom oziroma Ljubljano in ostalimi deli Slovenije;
               da se bodo slabše razviti deli Slovenije, kot so na primer Prekmurje, lahko razvijali
               hitreje in da bo država omogočila, da se bodo lahko določene zadeve, ki jih sedaj
               opravlja sama, opravljale tudi na nivoju pokrajin in občin oziroma bližje lokalnemu
               prebivalstvu. Zato poslanski klub podpira tudi kompromisni predlog, ki so ga poslanci
               iz vseh poslanskih skupin 31. marca letos predložili državnemu zboru, saj se v
               največji meri približuje omenjenemu predlogu za spremembe ustave, ki smo ga državnemu
               zboru predlagali poslanci LDS in Socialni demokrati. Še več, s kompromisnim predlogom
               smo celo zelo zadovoljni, saj gre v tisti smeri, ki jo mi dejansko že vseskozi
               podpiramo in temu primerno smo bili tudi zelo aktivni na delovnih skupinah, kjer smo
               sčasoma prišli do tega kompromisnega predloga. Besedilo je dovolj splošno in obenem
               jasno, torej takšno kot ga materija ustave zahteva. Ohranja določbo, po kateri se
               pokrajine ustanovijo z zakonom, ki ga sprejeme državni zbor z dvotretjinsko večino
               glasov navzočih poslancev in s katerim se določijo zgolj območja, sedeži in imena
               pokrajin. Notranja organizacija se torej ureja s posebnim zakonom.</p>
               <p>Kompromisni predlog uvaja tudi dolžnost države, da na pokrajine prenese posamezne
               naloge iz državne pristojnosti. Po našem mnenju mora pokrajina kot oblika samoupravne
               skupnosti v svojo pristojnost prevzeti tudi nekatere funkcije in naloge, ki jih je do
               sedaj opravljala država. Strinjamo se tudi z določbo, ki določa, da mora biti v
               postopku za sprejem zakona o določitvi območij pokrajin zagotovljeno sodelovanje
               občin. Določba tako zakonodajalcu oziroma državnemu zboru kot tudi občinam za
               doseganje čim večjega političnega soglasja omogoča tako izrekanje občinskih svetov
               kot tudi neposredno ugotavljanje volje občanov in občank, kar bo po našem mnenju
               pripomoglo k večji legitimiteti odločanja državnega zbora o mejah posamezne
               pokrajine. Kljub temu pa v poslanskem klubu LDS predlagamo, da se državni zbor kot
               zakonodajno telo, seveda, povsem ločeno od predlaganih sprememb ustave oziroma
               ustavnorevizijskega postopka dogovori oziroma odloči, kako naj se določi ugotavljanje
               volje na območjih posameznih mejnih občin, torej tistih, ki bodo mejile na drugo
               pokrajino.</p>
               <p>Enako velja za lokalne zadeve širšega pomena. Pokrajine bodo v prostoru med občinami
               in državo, namreč poleg zadev regionalnega pomena, ki jih bo določala država z
               zakonom in nalog državne uprave, ki jih bo država prenesla na pokrajine, opravljale
               tudi lokalne zadeve širšega pomena, o katerih govori že sedanji 143. člen ustave, ki
               pa so sedaj v pristojnosti občin. Zato bo moral zakonodajalec v zakonu, ki bo urejal
               pristojnosti in naloge pokrajine ter njihovo financiranje, predvideti tudi naloge, ki
               se bodo na pokrajine prenesle iz občin in s tem tudi zaokrožiti dejansko avtonomijo
               občin, torej finančno in normativno.</p>
               <p>V poslanskem klubu LDS menimo, da bi lahko tak kompromisni predlog končno pripeljal
               do ustanovitve pokrajin. Če bo tako bi do sprememb ustave utegnili priti še v tem
               letu. Pokrajine pa bi ob ustrezni politični volji lahko začele delovati še v tem
               mandatu. Zavedamo pa se, da je ustanovitev pokrajin v največji meri odvisna od
               politične volje vladajoče koalicije.</p>
               <p>Na koncu moram dodati še to, da je evropska listina lokalne samouprave, ki jo je
               sprejel Svet Evrope in jo je Slovenija ratificirala že pred nekaj leti, če se ne
               motim leta 2001, tudi določila drugo raven lokalne samouprave kot obvezo. In s takšno
               spremembo, ki jo sedaj predlagamo oziroma očitno bomo o njej dosegli soglasje, bomo
               ravno s to spremembo ustave tudi to obvezo lahko izpolnili in tako dosegli enega od
               standardov, ki na tem področju veljajo v demokratični Evropi. Hvala.</p>
            </sp>
            <sp xml:id="SDZ4-Redna-17-2006-05-23.sp17">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi predstavitev stališča poslanske skupine Socialnih demokratov.
               Poslanec Bojan Kontič, izvolite, prosim.</p>
            </sp>
            <sp xml:id="SDZ4-Redna-17-2006-05-23.sp18">

               <speaker>BOJAN KONTIČ:</speaker>

               <p>Hvala lepa. Spoštovani prisotni! Želja po spremembi treh členov ustave Republike
               Slovenije ni novost tega mandata. Gre pa pri tem za bistveno spremembo zavedanja
               nujnosti sprememb teh treh členov ustave pri vseh tistih, ki so vse do sedaj
               zatrjevali, da je uvajanje dvostopenjske lokalne samouprave mogoče tudi brez
               predlaganih sprememb ustave. Kar nekaj predlogov lokalnih skupnosti smo v preteklosti
               imeli vloženih v parlamentarno proceduro. Zakon o koroški pokrajini je celo prestal
               prvo obravnavo v državnem zboru. Že v tem mandatu pa je matično delovno telo, torej
               odbor za lokalno samoupravo in regionalni razvoj obravnaval predlog zakona o
               ustanovitvi Savinjsko-šaleške pokrajine in ga "zamrznil", dokler ne sprejmemo
               celovite rešitve, torej spremembe ustave in s tem omogočen sprejem potrebne
               zakonodaje.</p>
               <p>Poskusi ustanavljanja pokrajin od spodaj navzgor so bili neuspešni, so pa sporočili
               tudi slovenski politiki, da so pokrajine potrebne in da jih posamezna področja
               Slovenije težko pričakujejo. Na to smo v stranki Socialnih demokratov in še prej v
               Združeni listi socialnih demokratov opozarjali vse od uvajanja lokalne samouprave, ko
               smo s pretiranim drobljenjem občin dejansko centralizirali državo, ki je z izgovorom,
               da ni mogoče prenašati posameznih nalog na širše lokalne skupnosti, uspela preprečiti
               decentralizacijo države. V prejšnjem sklicu državnega zbora je vlada povzela in
               dopolnila predlog skupine poslancev iz leta 1999, ki je predvideval spremembo ustave.
               Žal soglasja znotraj ustavne komisije takrat ni bilo mogoče doseči. Čeprav je z
               vidika sedanjega predloga, ki je podprt z več kot potrebnim številom za sprejem,
               nehote moč ugotoviti, da je šlo pri obravnavi bolj kot za vsebino za prestiž.</p>
               <p>V poslanski skupini Socialnih demokratov pozdravljamo sedanjo pripravljenost velike
               večine poslanskih skupin, da končno spremenimo tri člene ustave in tako zagotovimo
               možnost za sprejem zakonov, ki bodo celovito in istočasno vpeljali drugi nivo lokalne
               samouprave na celotnem teritoriju Republike Slovenije. Pri tem bo zagotovljeno
               sodelovanje lokalnih skupnosti. To je seveda prvi korak v zahtevnem in dolgotrajnem
               procesu, v katerem bo treba poiskati odgovore na vprašanja, kakšne pokrajine želimo,
               kakšne so njihove pristojnosti in kako se bodo samo in tudi drugače financirale. Pri
               tem se ne moremo otresti bojazni, da bi se lahko tudi tokrat, tako kot se je v
               primeru občin, razprava osredotočila predvsem na iskanje odgovora, koliko pokrajin in
               kje bo njihovo središče, pomembna vsebina njihovih nalog in pristojnosti pa bo
               postala obrobna tema. V poslanski skupini Socialnih demokratov smo prepričani, da je
               osnovna naloga pokrajin združiti razvojne potenciale posameznega okolja in preseči
               miselnost, da je decentralizacija države predvsem dodaten strošek. Pokrajine morajo
               postati pomemben dejavnik pri uvajanju tako imenovanega skladnejšega regionalnega
               razvoja. Hkrati pa bodo pokrajine omogočile decentralizacijo javne uprave. Pri tem bo
               potrebno odgovoriti na dilemo pokrajina - dvoživka, da ali ne. Poleg decentralizacije
               bodo pokrajine omogočale uveljavitev načela subsidiarnosti, ki bo omogočal, da se
               naloge opravljajo na nivoju, ki zagotavlja najvišjo učinkovitost, in da bo država
               prevzela določene naloge le takrat, ko jih nižje ravni ne bodo učinkovito izvajale.
               Predlog, ki smo ga podpirali poslanci in poslanke iz skoraj vseh poslanskih skupin,
               je kompromisni predlog, ki je nastal na podlagi predlogov, ki smo ga vložili poslanke
               in poslanci Liberalne demokracije Slovenije in Socialnih demokratov, na eni strani,
               in predlaganih sprememb koalicijskih poslancev, na drugi strani. V določenih
               segmentih je sedanji predlog celo umilil pogoje, ki so bili zapisani v prvotnem
               predlogu in smo jih predlagatelji povzeli iz zahtev opozicije prejšnjega mandata. V
               sedanjem besedilu sprememb 143. člena predvidevamo sprejem le enega, torej tako
               imenovanega krovnega zakona z 2/3 večino glasov navzočih poslancev, zakona, s katerim
               bo določeno tudi območje, sedež in ime pokrajine. Pri tem bo zagotovljeno tudi
               sodelovanje občin. Ne vsebuje pa predlog za spremembo 143. člena ustave besedila, ki
               je zahteval, da se zakon o financiranju pokrajin sprejme z 2/3 večino glasov navzočih
               poslancev. V kompromisnem predlogu smo torej prisluhnili stroki in vsem tistim, ki so
               opozarjali, da je ta predlog nesmiseln in zastavljali vprašanje, zakaj bi zakon o
               financiranju pokrajin potreboval 2/3 večino, za zakon o financiranju občin pa
               zadostuje navadna večina prisotnih poslank in poslancev. Prav tako smo v sedanjem
               predlogu izpustili natančno določitev sodelovanja lokalnih skupnosti pri
               ustanavljanju pokrajin. Zavezali pa smo se, da bo sodelovanje lokalnih skupnosti
               zagotovljeno. Pomembna je tudi sprememba, ki je bila sprejeta na predlog socialnih
               demokratov v 143. členu. Prejšnji predlog je predvideval, da država lahko z zakonom
               prenese na občino opravljanje posameznih nalog iz državne pristojnosti, če za to
               zagotovi tudi potrebna sredstva. Na predlog socialnih demokratov je bila črtana
               besedica "lahko" in je to razvidno tudi iz obrazložitve, kjer je zapisano, da država
               po predhodnem soglasju občine ali širše lokalne samoupravne skupnosti prenese nanjo
               opravljanje posameznih nalog iz državne pristojnosti, če za to zagotovi tudi
               sredstva. Verjetno bi bilo dobro tudi v členu 140. črtati besedico "lahko".</p>
               <p>V poslanski skupini Socialnih demokratov, bomo torej predlagani sklep podprli in
               podprli tudi zavrnitev osnovnega predloga sprememb iz vrst Liberalnih in Socialnih
               demokratov, ker smo prepričani, da smo dosegli pomemben dogovor, ki temelji na
               spoznanju velike večine sedanjega sklica državnega zbora, da so pokrajine v Sloveniji
               nujne za nadaljnji celovit razvoj naše države. Končno je torej dozorel čas, ko imamo
               v tem državnem zboru odgovorne poslanske skupine, ki nadaljujejo delo iz preteklega
               mandata, kljub temu da so trenutno v opoziciji.</p>
            </sp>
            <sp xml:id="SDZ4-Redna-17-2006-05-23.sp19">

               <speaker>PODPREDSEDNIK SAŠO PEČE:</speaker>

               <p>Se opravičujem, hvala. Sledi predstavitev stališča poslanske skupine Nova Slovenija,
               poslanec Alojz Sok. Izvolite.</p>
            </sp>
            <sp xml:id="SDZ4-Redna-17-2006-05-23.sp20">

               <speaker>ALOJZ SOK:</speaker>

               <p>Hvala za besedo. Spoštovani gospod minister s sodelavci. Danes se v tem državnem
               zboru ponovno srečujemo z materijo, ki ni nova, ki je bila že večkrat na dnevnem
               redu. Nazadnje smo se s to temo zelo obširno ukvarjali v prejšnjem mandatu, mislim,
               da na 35. izredni seji državnega zbora, ko smo imeli pred seboj takrat dva predloga.
               Eden je bil predlog skupine poslancev, ki so predlagali, da se naj enostavno 143.
               člen ustave črta in pa drugi predlog, ki ga je takrat pripravila takratna vlada, ki
               je šel v spremembo treh členov ustave z obrazložitvijo, da je to potrebno, če hočemo
               ustanoviti pokrajine v Republiki Sloveniji. Stališče Nove Slovenije je bilo takrat in
               tudi danes enako. Mi smo še vedno prepričani, da za ustanovite pokrajin ni potrebno
               spremeniti ustave, da je potrebna volja. Da bi lahko nastale pokrajine mimo spremembe
               ustave, so pravzaprav bili že poskusi, ko so se določene občine želele povezati in na
               takšen način ustanoviti pokrajino. Treba bi seveda bilo izpolniti dve preliminarni
               nalogi. Prvič, sprejeti zakon o tem, kaj naj bi bile naloge pokrajin, in pa drugič,
               določiti tisto težje vprašanje, kako naj bi se pokrajine financirale. Žal, danes tudi
               po več letih razprav, teh zakonov še vedno nimamo. Edino, kar imamo, je nek, bi
               rekel, grobi osnutek o nalogah pokrajin, ki ga je državni zbor sprejel že davnega
               leta 1999 in v katerem so bile naloge, ki naj bi jih pokrajine opravljale, zapisane
               zelo široko. Tako naj bi pokrajine v skladu s tistim, takrat v prvem branju sprejetim
               zakonom, opravljale nekatere komunalne dejavnosti, potem nekatere energetske
               dejavnosti, nekatere dejavnosti na področju šolstva, potem dejavnosti pri nadzoru
               gospodarstva, obrti ter kmetijstva, naj bi opravljale skupne dejavnosti s področja
               urejanja prometa, potem nekatere dejavnosti glede naravnih in pa drugih nesreč,
               urejanje prostora in varstvo okolja in pa nekatere druge javne službe, kakor tudi
               skupne dejavnosti na področju varovanja naravne in pa kulturne dediščine. Šlo je
               torej za neko zelo ohlapno in pa široko definicijo in pa predstavo o tem, kaj naj bi
               v bodoče pokrajine sploh počele in kaj naj bi država po načelu subsidiarnosti bila
               pripravljena prenesti na pokrajine. Še bolj je bil takratni zakon pomanjkljiv glede
               finančnih virov. Takrat je bilo v tistem zakonu zapisano in tudi v prvem branju
               sprejeto, da naj bi se pokrajina financirala iz lastnih sredstev. Kateri so ti lastni
               viri? Ali bi dejansko šlo za to, da bi pokrajine lahko predpisale kakšne lokalne
               davke. Vemo, če se bo to zgodilo, kako bo to všeč državljankam in pa državljanom.
               Potem je bilo v zakonu zapisano, da naj bi se pokrajine financirale s sredstvi
               države. Ali bi se država bila pripravljena odpovedati delu dohodnine v ta namen in
               če, kakšnemu delu? Tisto, kar bo pa verjetno največja težava, pa je tisti zapis v
               zakonu ali pa načrt, da naj bi tudi za financiranje pokrajin prispevale del finančnih
               sredstev občine. Že danes vemo, da slovenske občine porabijo za financiranje vseh
               svojih nalog tam nekje okoli 4% bruto družbenega produkta in da je to pravzaprav med
               članicami Evropske unije najmanj oziroma da smo daleč na repu. Tudi vemo, kakšne
               težave je vlada vložila v rebalans proračuna za leto 2005, da je po več letih, ko smo
               na občine prenašali številne naloge, ne pa tudi zagotavljanja finančnih virov, da je
               leta 2005 za 10% povečala glavarino in da se soočamo pač s finančnimi problemi in
               tudi v bodoče ne bo nič drugače, ker enostavno ne more biti drugače. Edino, kar je
               zakon, ki je bil leta 1999 v prvem branju sprejet zelo natančno, določil pa je, kako
               naj bi bile urejene politične institucije teh pokrajin in sicer je takrat bilo
               zapisano, da naj bi šlo za neke neposredno voljene pokrajinske svete, da naj bi
               pokrajine imele svoje pokrajinske glavarje, ob tem še neke pokrajinske odbore, ki bi
               jih imenovali občinski sveti. Če to pretopimo v drugi besednjak, izredno draga in
               birokratsko potratna zadeva, ki bi nas v končni fazi zelo veliko stala.</p>
               <p>Mi v Novi Sloveniji smo zelo kritični do mnenja prejšnje vlade in tudi danes je bilo
               tukaj slišati s strani ministra, pa tudi nekateri poslanci govorijo, da pravzaprav
               zaradi nastanka malih občin prišlo do centralizacije in da zaradi pretirane
               centralizacije in pa iz razloga, da je potrebno dati regijam nove razvojne spodbude,
               treba ustanoviti pokrajine. Kar se tiče centralizacije temu seveda tisti, ki smo že
               dlje časa v državni upravi, ne moramo na takšen način verjeti in na to pristati.
               Vidimo napreč, da se ta želja po centralizaciji vedno znova in znova poraja in da je
               pravzaprav to želja, da ministrstva iz nekega centra obvladujejo in urejajo vse
               zadeve. Če bi se nekdo po načelu subsidiarnosti želel odpovedati nekim določenim
               nalogam, bi marsikatero področje bilo lahko tako tudi urejeno. Tako pa je, recimo, v
               prejšnjem mandatu vlada odvzemala nekatere pristojnosti občinam in jih prenašala že
               takrat na ministrstva, ne da bi ta prenos pristojnosti dal neke določene učinke.
               Edini učinek na koncu je bil, da so se usluge ljudem oddaljile, pa naj gre za
               geodetsko upravo ali davčno upravo ali inšpekcijske službe in da so se na drugi
               strani te zadeve tudi podražile. Če gledamo proračune preteklih let, lahko ugotovimo,
               da smo povečevali za ta namen sredstva veliko bolj, kot pa bi bilo iz teh učinkov
               oziroma iz teh sprememb pričakovati. Tudi če spremenimo in sedaj damo nekemu področju
               status pokrajine v Novi Sloveniji nismo prepričani, da bo zaradi tega regionalni
               razvoj bistveno hitrejši. Če Prekmurje spremenite v pokrajino, se zaradi tega statusa
               ne bo hitreje razvijala. Če želimo hitrejši razvoj, potem bo potrebno storiti
               marsikaj drugega, ne pa samo to, da smo v preteklosti ustanovili številne regionalne
               razvojne agencije, ki so potrošile veliko denarja in niso dale tistega učinka, ki je
               bil od njih pričakovan.</p>
               <p>Prav tako v Novi Sloveniji mislimo, da bi morali, kar se tiče spremembe ustave, biti
               v tem pogledu kar se da konzervativni in ne v vsakem primeru in ob vsaki priliki, ko
               to ni potrebno, spreminjati ustave. Spreminjati ustavo samo takrat, ko je to
               potrebno. Zato smo do sedaj kot stranka podprli samo tiste spremembe, ki so bile
               dejansko potrebne zaradi vstopa Slovenije v EU.</p>
               <p>Prepričani smo še vedno, in to sem povedal že uvodoma, da bi bilo možno ustanoviti
               pokrajine od spodaj navzgor in da bi pravzaprav potem v pravem smislu besede nastale
               pokrajine po želji ljudi. Sedanja sprememba sicer na nek način tudi pomeni, da bodo
               občine, občanke in občani, vplivale na to, kakšne pokrajine bodo nastale, ampak
               tisti, ki trdijo, da bi lahko to pomenilo nastanek prevelikega števila pokrajin,
               imajo v tem pogledu do določene mere tudi prav.</p>
               <p>Kar se tiče današnjega sprejema sklepa, da se postopek nadaljuje in da se sprejme
               stališče, bom še enkrat povedal, da je stališče Nove Slovenije, da v bistvu glede na
               veliko poenotenje v državnem zboru, veliko poenotenje političnih strank, temu ne
               nasprotujemo in da bomo danes ta postopek in nadaljevanje procesa podprli z jasnim
               sporočilom, ga še enkrat ponavljamo, da pa to ne pomeni, da bomo podprli tudi končno
               spremembo ustave. Zahtevamo namreč, da se, preden pristopimo k spremembi ustave, v
               tem državnem zboru sprejme zakon o nalogah pokrajin, da bomo točno vedeli, kaj so
               tiste naloge, ki so jih ministrstva pripravljena prenesti na nižjo raven. Eden od
               sogovornikov, mislim, da kolega Peče je danes že opozarjal in tudi sami se zavedamo,
               da bodo pri tem mnoge težave, kajti veliko lažje je od spodaj prenašati navzgor, kot
               pa od navzgor navzdol, to bo veliko večja težava. Še večja težava bo, in to
               zahtevamo, da bo pred spremembo ustave sprejet zakon o financiranju občin. Takrat pa
               se bomo verjetno srečali s tisto največjo realnostjo, kako zagotoviti finančne vire
               in takrat bo verjetno tudi želja po veliki in pa politično institucionalno urejeni
               pokrajini nekoliko splahnela. Hvala lepa.</p>
            </sp>
            <sp xml:id="SDZ4-Redna-17-2006-05-23.sp21">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi razprava poslank in poslancev. Besedo dajem poslancu mag. Branku
               Grimsu. Izvolite prosim.</p>
            </sp>
            <sp xml:id="SDZ4-Redna-17-2006-05-23.sp22">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav. Odločitev, ki je danes prva pred nami, je
               odločitev o tem, ali želimo pokrajine, ali gremo v spremembo ustave v tem delu in
               kakšna naj bo vsebina teh sprememb. Odločitev o tem, ali poseči v ustavo, ni povsem
               enoznačna, kajti deli mnenje, ki so ga že izrazili nekateri, da bi se tudi v okviru
               sedanje ustave verjetno dalo poiskati rešitve, ki bi pripeljale do ureditve pokrajin.
               Vendar je to povezano z mnogimi zapleti in z vprašanjem politične volje. In izid tega
               je, da se je iskalo kompromis, kompromis, ki je danes pred nami in ki je zato
               dragocen, kajti kompromisi, za katerimi stoji vsaj 60 glasov v tem državnem zboru, so
               zelo redki in so zato dragoceni ter vredni premisleka in podpore. Tisto, kar pa
               mislim, da je ključno za odločanje že v tem trenutku, še bolj pa bo pomembno takrat,
               ko bo šlo zares, pri drugem odločanju o samem ustavnem zakonu, pa so trije zelo
               enostavni kratki kriteriji, ki naj jih posebej poudarim.</p>
               <p>Prvič, da Slovenija potrebuje močne pokrajine, ki bodo kvalitetni sogovorniki
               državi.</p>
               <p>Drugič, da potrebujemo pokrajine, na katere bo država prenesla pristojnosti, ki jih
               ima, en del teh, ki jih ima torej, in da ne bo šlo samo za jemanje pristojnosti
               občinam in prenos teh pristojnosti na pokrajino, kajti potem nismo za lokalno
               samoupravo, katere drugi del bodo prav pokrajine, storili prav ničesar.</p>
               <p>In tretjič. Zagotovljen mora biti stabilen, kvaliteten vir financiranja za
               opravljanje vseh nalog pokrajine. Tukaj se pa bojim, da je tista največja past za
               sedanji kompromisni predlog, kajti tukaj ne vidim za enkrat zadostne zaščite.
               Gentelmenski sporazumi, se bojim, da v tem državnem zboru ne veljajo, s čimer se bomo
               danes še soočili, zato da se ne bi ponovila zgodba, ki smo jo že videli prav pri
               vprašanju lokalne samouprave, ko smo ustanavljali občine. Takrat je bil začetek tega
               procesa, utemeljenega na sami ustavi, sprejet z visoko stopnjo soglasja. Potem pa se
               je izkazalo, da velike občine lahko obvladuje ena politična opcija, ki je takrat
               prevladovala na takratni oblasti, v malih občinah pa nikakor ni uspela prevladati. In
               je zagnala vik in krik, kako so majhne občine škodljive, kako ne morejo živeti, malo
               manj, da so jih razglasili za parazite na telesu matere države. Kako zelo krivičen je
               tak pristop, tako posploševanje, se lahko prepriča vsakdo, ki si pride ogledat,
               recimo, razvoj po eni strani mestne občine Kranj in po drugi strani novonastalih
               malih občin na tistem območju, zlasti Šenčur, Cerklje, Naklo so lahko pojem, kako se
               lahko občina približa svojemu občanu, kako lahko poskrbi za hitrejši, kvalitetnejši
               razvoj in kako še kako skrbno obrne vsak tolar.</p>
               <p>Da se ta zgodba, ko se je torej podredilo financiranje občin, kar je v resnici potem
               tista oblastna koalicija takrat naredila in zaostrila mnoge kriterije, ovirala
               nadaljnji razvoj malih občin, ne bi ponovila sedaj, ko bo šlo za drugi nivo lokalne
               samouprave, bi bilo zelo dobro, da se temu posveti ustrezno pozornost v času še pred
               sprejetjem dokončnega besedila ustavnega zakona. Ali se ustrezna varovalka - še vedno
               je čas - vnese v samo ustavno besedilo ali pa - tu tudi soglašam s tistimi, ki ste to
               predlagali - je treba storiti že prve zelo jasne in zelo določene korake v državnem
               zboru, da bo potem kot celota sprejet cel paket predpisov, od ustavne ravni do
               zakonske, do vsega, kar iz tega sledi, in bo potem kot zaokrožena celota uveljavljen
               kot enoten del spremembe, ki jo vsi, sem trdno prepričan, želimo. Slovenija, po mojem
               trdnem prepričanju, potrebuje pokrajine, pod pogoji, ki sem jih naštel, kvalitetne,
               dobre sogovornike državi Sloveniji, tudi sogovornike drugim pokrajinam v drugih
               državah v enotni Evropi. In moram reči, da se veselim dne, ko bo Kranj postal center
               gorenjske pokrajine. Hvala.</p>
            </sp>
            <sp xml:id="SDZ4-Redna-17-2006-05-23.sp23">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi razprava poslanca Kristijana Janca. Izvolite.</p>
            </sp>
            <sp xml:id="SDZ4-Redna-17-2006-05-23.sp24">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovani minister s sodelavci, kolegice in kolegi! Danes
               odpiramo pot za spremembo členov ustave za ustanavljanje pokrajin v Sloveniji. Ta
               zgodba ima že kar dolgo brado, o njej govorimo že najmanj deset let intenzivno, vse
               vlade, pa tudi poslanci prejšnjih sklicev so o njej veliko govorili, pa žal malo
               naredili. Očitno ni bilo dovolj politične volje, kljub temu, da so bile narejene
               številne simulacije, od treh pa do dvaintrideset pokrajin in tako naprej. Zato sem
               toliko bolj zadovoljen, da lahko danes v tej razpravi, kjer obstaja tako veliko
               soglasje v tem državnem zboru praktično vseh političnih strank, vendarle gremo to pot
               naprej, da odpremo vrata tudi v ustavi in da lahko naredimo tiste pomembne korake, ki
               so za Slovenijo tako pomembni, kot je decentralizacija Slovenije. O tem govorimo v
               zadnjem času zelo intenzivno, polna usta so nas, kako bomo decentralizirali
               Slovenijo, kako bomo uravnotežili Slovenijo, kako bomo uredili skladen regionalni
               razvoj te Slovenije, toda do zdaj nekih pomembnih korakov še nismo naredili.</p>
               <p>Morda je eden pomembnejših korakov prav danes na tej seji državnega zbora. In
               verjamem tudi, da bomo na koncu to tudi potrdili z več kot s 60-imi glasovi, da bomo
               šli v te spremembe. Mislim, da ta kompromis, ki so ga nekako skupaj v teh časih
               dosegli, je dokaz, da lahko tudi na tako pomembni točki, kot je ustanavljanje
               pokrajin v Sloveniji najdemo skupne točke, če je volja. In tukaj je volja vseh
               poslanskih skupin in verjetno tudi predlagateljev, da so skupaj z vlado iskali tiste
               točke, ki se lahko najdejo. To je ena dobra popotnica in dober dokaz, da tudi ta
               državni zbor lahko najde skupne točke, če ima skupne interese. In tukaj smo se očitno
               dobro skupaj dobili in skupaj našli in to mi je v dodatno zadovoljstvo.</p>
               <p>Kar se tiče lokalne samouprave, tudi o tem bo dosti govora danes, zakaj toliko občin
               in tako naprej. In vsaka politika, vsak parlament, vsaka vlada ima neke nove
               interese, nove občine. Jaz mislim, da žal, vidim, da nekateri imate slab priokus o
               številu občin v Sloveniji, da pač to ni dobro. Jaz trdim, da je to dobro za
               Slovenijo, jaz trdim, da je to v redu, ker je izražena volja ljudi, da tiste male
               občine, ki so se pojavljale v teh mandatih nazaj, v večini primerov zelo uspešno
               delujejo v tem slovenskem prostoru, združuje skupne interese, se hitrejše razvijajo,
               lažje se nekako tudi skupaj dobijo, če hočete, da tako rečem, v občinah in mislim, da
               imajo za seboj uspešno razvojno pot v teh letih. Teh nekaj novih občin bo zagotovo
               samo dodalo še nekaj impulza v tistih okoljih, kjer se bodo ustanovile, nekaj tudi na
               teh seji državnega zbora, in jaz sem prepričan, da to ni slaba popotnica tudi za
               bodoče pokrajine, kajti vendar ta mikro raven je pomembna, da se ljudje med seboj
               povezujejo, da dobijo skupne interese in se lažje udejanjijo tudi v svoji lokalni
               skupnosti, pa čeprav je nekoliko manjša in tudi mogoče za življenje ljudi bolj
               prijazna.</p>
               <p>Jaz sem prepričan, da Slovenija to pot z ustanavljanjem pokrajin, ko bomo to področno
               zakonodajo, tu se pa zagotovo strinjam s vojimi predhodniki, ki je izjemno pomembna
               materija, kako bomo določali pristojnosti pokrajini, kaj bo šlo iz ministrstva tega
               ali onega na pokrajinsko raven in predvsem tisto, kar je pa še bolj pomembno, koliko
               finančnih virov. Tukaj pa se bo treba resno pogovarjati, jaz vem, da to ne bo
               enostavna naloga, izjemno zahtevna naloga, kajti tisto, kar se je v Ljubljani usedlo,
               se bo težko spravilo v Kranj ali v Sevnico ali kamorkoli drugam. Verjamem, da bo
               težko in vem, da je pot iz Sevnice v Ljubljano enaka, kot je iz Ljubljane v Sevnico.
               Čeprav vem da bo to ena trda pot, zahtevna pot in upam, da bo tak kompromis, kot bo
               danes verjetno pri tej spremembi tega ustavnega zakona tudi po tistim področjem
               zakonodaje, ki jo je verjetno vlada že pripravila, da že ima določena izhodišča in da
               bomo vendarle uspeli tudi s tem po mojem glavno področje financiranja doreči, kako in
               na kakšen način in v kakšnem deležu se bo iz teh ministrstev selil na pokrajinskega.
               To mislim, da bo tisti najtrši oreh. In če je volja, potem bo tudi uspeh prišel do
               tega področja. In kar se tiče pomembnega področja, da tudi občine imajo svojo vlogo
               pri tej ustanovitvi pokrajin. To se mi zdi pomembno izhodišče. Konec koncev lokalne
               skupnosti bodo sestavni del bodočih pokrajin in prav je, da tudi njihova beseda nekaj
               velja, da bo vendarle tudi z njihovimi soglasji ali nesoglasji iskala kompromise, kot
               ga iščemo danes pri spremembi teh treh členov.</p>
               <p>Spoštovane kolegice in kolegi, verjamem in upam, da se bomo potrudili, da bomo to
               našo lepo prestolnico vendarle razbremenili. Ta je prenatrpana tako po inštitucijah
               kot po pomanjkanju stanovanj, da ne govorim o parkirnih mestih in da neke stvari
               prenesemo v Kranj, v Sevnico, v Mursko Soboto in še kam drugam. To je tisto, kar si
               ta vlada in po moje tudi večina parlamentarcev želi, da skladni regionalni razvoj
               Slovenije, predvsem uravnoteženost, podelimo po naši lepi Sloveniji. Imamo dovolj
               parkirnih mest, tudi stanovanj, tudi poslovnih prostorov in še marsikaj in z veseljem
               pričakujemo to konkretno vsebinsko decentralizacijo iz Ljubljane proti Posavju, Beli
               krajini, Prekmurju in še kam. Upam, da od teh besed, ki so nas danes polna usta, bo
               prišla kmalu tudi področna zakonodaja in čim prej tudi konkretne spremembe, da bo v
               tem mandatu državnega zbora in vlade tudi ta stvar, bom rekel po posavsko, pila vodo.
               Hvala lepa.</p>
            </sp>
            <sp xml:id="SDZ4-Redna-17-2006-05-23.sp25">

               <speaker>PODPREDSEDNIK SAŠO PEČE:</speaker>

               <p>Hvala vam. Sledi razprava poslanca Aurelia Jurija.</p>
            </sp>
            <sp xml:id="SDZ4-Redna-17-2006-05-23.sp26">

               <speaker>AURELIO JURI:</speaker>

               <p>Hvala, gospod podpredsednik. Najprej, če mi dovolite, se bom odzval na temo novih
               občin, ki je povezana s temo ustanavljanja pokrajin oziroma spremembo ustave. Jaz sem
               med tistimi, ki nasprotuje ustanavljanju novih občin od samega začetka. In tudi
               trditev, da nove občine lahko izkazujejo veliko stopnjo razvoja, če jo primerjamo z
               dejanskim stanjem razvitosti države, ugotovimo, da ima trhle noge. Največ se je
               drobila vzhodna Slovenija in tam je stopnja razvitosti najmanjša. Tam je največ
               pomanjkanja, največ potreb po razvojnih sredstvih in tako naprej. Ta teza je zelo
               šibka.</p>
               <p>Pa vendarle končno soglašamo pri nečem. In tukaj jaz računam na večjo podporo kot 60
               glasov pri tem, da spremenimo ustavo. Rekel bi, bolje pozno kot nikoli, ali če
               parafraziram Armstronga, majhen korak za nas, velik korak za človeštvo oziroma za
               slovenski univerzum. Kajti danes odpiramo vrata temu, kar bi morali storiti že pred
               leti, možnosti, da državni zbor na novem ustavnem temelju pristopi k oblikovanju
               pokrajin in decentralizaciji.</p>
               <p>Prihajam iz okolja, ki ima nekaj izkušenj glede tega. Nekoč v starem komunalnem
               sistemu, kot veste, je obstajala ena sama medobčinska skupnost ob skupni ljubljanski
               skupnosti, ki je delovala kot pokrajina, je delovala kot pokrajina, je delovala kot
               regija. Imela je skupne organe odločanja, imela je prenesene pristojnosti treh občin,
               ki so jo tvorile in opravljala je veliko veliko stvari. Tudi rezultati se kažejo,
               kajti Obala-Koper, Izola, Piran so podedovali kar nekaj uspešnih, skupno opravljenih
               nalog. Ko smo ukinili komunalni sistem, žal je bila ukinjena tudi skupnost obalnih
               občin in se je to regionalno povezovanje preneslo na sprotno iniciativo in dobro
               voljo izvoljenih organov, županov, občinskih svetnikov itd., ampak videlo se je, da
               to sodelovanje, ta koordinacija, to povezovanje šepa, kajti to je bilo mnogokrat
               odvisno od časa in od razpoloženja za dobo klicanih ljudi. Danes končno gremo v to
               smer, gremo na to pot, da ustvarimo pogoje za kasnejši korak, ki pa je še dolg. Jaz
               verjamem, da ne bo enostavno najti formulo močnih bi rekel tudi trajnostnih pokrajin,
               če se bomo takoj zabarikadirali za ožjimi lokalnimi interesi in identitetami
               posameznih prostorov. Prej smo slišali enega od predgovornikov, ko je prediral po
               močnih večjih pokrajinah ob enem pa si zaželel, da bo eno od mestnih občin regionalno
               središče gorenjske pokrajine, pa smo tam. Več bo takih zgodb tudi Koper si želi biti
               središče južno primorske pokrajine, ampak stroka je tukaj že našla nekaj po mojem
               kompromisnih in zadovoljivih rešitev, ki se gibajo po moji oceni in po mojem
               poznavanju tudi tujih izkušenj podobnih ureditev med 8 in 12-imi maksimalno 14-imi.
               Lahko se potrudimo in verjamem, da bo to ministrstvo storilo, da bi poiskali še večje
               povezovanje, torej manjše število pokrajin. Kakorkoli že, soglašam s tistimi, ki
               pravijo, da so pomembne pristojnosti. Tukaj se vračamo h konceptu pokrajine, ki mora
               biti, če hočemo, da je uspešna dvoživka. Mora prevzeti določene naloge države in ne
               bo težko tukaj napraviti spisek in nabor teh nalog, bo pa moralo združevati tudi
               nekaj skupnih nalog občin. Tukaj je ta bojazen občin, da se jim odvzamejo
               pristojnosti, neopravičena. So določene pristojnosti, ki jih mejne občine opravljajo
               in so dolžne opravljati skupaj: načrtovanje skupnih prometnic, skupnih deponij,
               skupnega urejanja prostorov, tudi uporaba določenih ustanov itd. Danes ta razpršenost
               seveda ne govori v prid razvoja.</p>
               <p>Tako da me veseli tudi osebno, kot zagovornika že od samega začetka regionalizacije
               in decentralizacije, da smo spoznali vsi, tudi v tistih strankah, kjer ste ves čas
               temu nasprotovali, da je nujna sprememba ustave in da sledi drugi del te naloge, ki
               bo verjetno bolj zahteven, toda če danes prebijemo led, smo naredili, kot sem prej
               dejal, velik korak za slovensko človeštvo. Hvala.</p>
            </sp>
            <sp xml:id="SDZ4-Redna-17-2006-05-23.sp27">

               <speaker>PODPREDSEDNIK SAŠO PEČE:</speaker>

               <p>Hvala vam. Na seznamu prijavljenih je poslanec Franc Kangler. <stage>(Ga ni.)</stage> Naslednji na
               seznamu prijavljenih je poslanec Franc Pukšič. <stage>(Ga ni.)</stage> Naslednji na seznamu
               prijavljenih je prisoten poslanec Jožef Jerovšek. Izvolite.</p>
            </sp>
            <sp xml:id="SDZ4-Redna-17-2006-05-23.sp28">

               <speaker>JOŽEF JEROVŠEK:</speaker>

               <p>Gospod minister s sodelavci! V desetih letih, odkar sem poslanec, je razprava o drugi
               stopnji regionalizacije, drugi ravni lokalne samouprave, stalnica v državnem zboru.
               Bilo je veliko poskusov, mnogo neizdelanih idej, in moram reči, da pravzaprav nikoli
               nisem bil med največjimi pristaši tega, da je na tem nivoju v Sloveniji nujno
               potrebna sprememba ustave. Hkrati pa moram reči, da v tem trenutku ne nasprotujem
               predlogu za začetek postopka za spremembo ustave in na nek način verjamem tistim, ki
               se več ukvarjajo z lokalno samoupravo in državno upravo, da bo končna ustanovitev
               pokrajin tudi neka spodbuda za bolj uravnotežen razvoj Slovenije. Ob tem moram reči,
               da je najpomembnejša utemeljitev tega predloga - upam, da se bo nekoč uresničila -,
               da se zmanjšajo razlike v razvitosti Slovenije in da bodo vsi državljani Slovenije
               imeli enak status, enak servis, enake možnosti razvoja in tako naprej. Strinjam se
               tudi s tem, kar je bilo danes že rečeno, da bo potrebnih še kar nekaj korakov in da
               pot do prave ustanovitve pokrajin z zakonom ne bo enostavna. Pri tem me vodi tudi
               misel, da morajo biti bodoče pokrajine, ki se bodo ustanavljale z zakonom,
               življenjske. O tem, kako močne in kako velike pokrajine narediti, kako ustrojene in
               katere pristojnosti bodo opravljale, se bo vodilo še veliko diskusij. Z današnjo
               spremembo teh treh členov ustave predvidevamo možnost prenosa pristojnosti, podelitve
               koncesij za to, in upam, da bo vse to delovalo. Seveda pa že vnaprej opozarjam, da
               morajo tako ministrstvo in vlada kot vsi ostali paziti, da ne bo pri ustanavljanju
               pokrajin prišlo do nesmislov, kot so se zgodilo recimo, ko je bila politična
               regionalizacija recimo še v prejšnji državi, ko je recimo Slovenska Bistrica v tistem
               delegatskem sistemu, kjer je bil sedež delegacije in je bila to na nek način
               regionalizacija, pod ptujsko območje. In v nekaterih niansah se je to želelo ali pa
               celo ohranilo do današnjega časa. Jaz sem pred časom izvedel, pa ne vem, če je točno,
               da pri evropski skupnosti v okviru statističnih regij, da bi se naj vodili pod
               ptujsko neko statistično regijo. To je popolnoma neživljenjsko. Slovenska Bistrica ne
               gravitira na Ptuj. To je večstoletna tradicija, vezana na Maribor, ali imamo
               Mariborčane radi ali jih nimamo, ali se nam zdi, da so močnejši, da marginalizirajo
               Slovensko Bistrico, vendar življenjsko ni in, če bi prišlo kakorkoli do tega, da bi
               kdorkoli hotel uvrstiti Slovensko Bistrico v območje regije Ptuj, bi se jaz kot
               poslanec temu uprl in tega ne bi sprejel, ker poznam razmišljanje ljudi na tem našem
               terenu. Poznam tudi negativne izkušnje ravno iz tega delegatskega sistema, ki je
               krojil, ne samo pokrajine, ampak tudi duše in ne vem, kaj vse, hotel je spremeniti
               vrednote in tako naprej. Zaradi tega trdno upam, da v tem kontekstu tukaj ne bo
               prišlo do napake v bodočnosti, ko bomo dejansko kreirali območja teh regij, sedeže in
               imena in da bo dejansko ta druga stopnja regionalne, lokalne samouprave v službi
               ljudi, da bo to res prispevalo k večjemu razvoju, boljšim razvojnim možnostim tistih
               območij, ki danes zaostajajo. In še enkrat pravim, nisem med tistimi, ki se mi zdi,
               da brez tega ni mogoče v Sloveniji iti naprej, jaz nasprotno od mojega predhodnika
               sem v teh letih opazil velik prispevek novih občin, manjših občin k bolj enakomernemu
               razvoju, dosegle so ogromno in sem trdno prepričan, da marsikje, če ne bi imeli
               lastne občine, bi bil izgled kraja, pokrajine bistveno drugačen, bistveno slabši. Če
               s tega stališča primerjam, se mi zdi ustanovitev regije dobra, koristna, kar bo
               približalo nekatere funkcije ljudem. Seveda pa ne razumem, da tisti, ki so taki
               nasprotniki občin, so pa največji zagovorniki tega vmesnega člena. Jaz sam sem
               absolutno zagovornik decentralizacije in če bo prineslo k decentralizaciji, ampak k
               racionalni centralizaciji Slovenije tudi institucionalizacija druge ravni lokalne
               samouprave, potem bom absolutno za tudi pri tem, ko bomo sprejemali potem zakon o
               ustanoviti pokrajin. Hvala lepa.</p>
            </sp>
            <sp xml:id="SDZ4-Redna-17-2006-05-23.sp29">

               <speaker>PODPREDSEDNIK SAŠO PEČE:</speaker>

               <p>Hvala vam kolega Jerovšek. Besed dajem poslanki Marjetki Uhan.</p>
            </sp>
            <sp xml:id="SDZ4-Redna-17-2006-05-23.sp30">

               <speaker>MARJETKA UHAN:</speaker>

               <p>Hvala lepa za besedo. Lepo pozdravljeni, minister s sodelavci, poslanke in poslanci
               in vsi, ki ste se nam pridružili na balkonu.</p>
               <p>Temeljni cilj pri ustanavljanju pokrajin je decentralizacija javne uprave in prenos
               nalog z države na pokrajine, kar bi imelo za posledice enakomeren razvoj države, je
               utemeljil minister, da bi nas prepričal, kako pomembno je, da se odločimo za
               spremembo ustave.</p>
               <p>V Novi Sloveniji ne nasprotujemo postopku pri spreminjanju ustave, vendar ne za vsako
               ceno pa tudi ne, če nam pred spremembo ustave ne bodo znane naloge pokrajin in pa
               finančne posledice, ki bodo nastale pri dodelitvi nalog kot tudi pri ustanavljanju
               pokrajinskega aparata, ki bo vodil pokrajine. Zanima me konkretno, katere naloge so
               tiste, ki se bodo prenesle iz države na pokrajine. Sedaj pa špekuliram, bodo mogoče
               ceste, ki niso zanimive oziroma za katere vedno zmanjkuje državnega denarja in so v
               bistvu v razsutem stanju, ali bodo to kulturni spomeniki, ki že desetletja propadajo
               in do katerih tudi država ni imela pravilnega odnosa ali pa se bodo nekatere naloge
               iz občin prenesle na pokrajine, na primer pomočniki ali pa plačevanje oziroma vrtci,
               katerih so tudi občine zadnje čase izredno otepajo oziroma pravijo, da so otroci
               strošek za občine. Ali pa se bodo pokrajine bolje ukvarjale ali pa imele kakšno
               vizijo za firme, ki nimajo več vizije oziroma so v propadu, recimo Celuloza v Krškem
               ali na robu propada so Beti, Mura in podobne? Sprašujem se tudi, kaj imajo
               novonastale občine pri tem. Nekaterim poslancem očitno so obležale v želodcu.
               Sprašujem se, ali so te občine nastale izven države Slovenije, izven njenih meja, ali
               jih ne boste vključili v predvidene pokrajine, ali jih boste zatrli že v kali. Kakšno
               vlogo bodo imele krajevne skupnosti? Bodo še naprej brezplačna delovna sila in pa
               gonilec razvoja v občinah? Vsa ta vprašanja se mi pojavljajo, ko govorimo o
               spreminjanju ustave, da bi bilo potem omogočeno ustanavljanje pokrajin. Danes bomo v
               poslanski skupini Nove Slovenije podprli ta predlog za začetek postopka spreminjanje
               ustave. Preden pa bomo podprli samo spremembo ustave, pa želimo imeti jasne zakone,
               ki bodo govorili o financiranju in pa nalogah pokrajin in tudi finančne posledice.
               Hvala lepa.</p>
            </sp>
            <sp xml:id="SDZ4-Redna-17-2006-05-23.sp31">

               <speaker>PODPREDSEDNIK SAŠO PEČE:</speaker>

               <p>Hvala vam. V okviru pravil v državnem zboru se je k besedi prijavil minister v okviru
               vašega razpoložljivega časa. Izvolite.</p>
            </sp>
            <sp xml:id="SDZ4-Redna-17-2006-05-23.sp32">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Jaz bi vseeno v tem trenutku odgovoril. Bom
               poskušal odgovoriti na nekatera vprašanja, ki se na nek način vežejo kot rdeča nit te
               razprave.</p>
               <p>Obstoječa ustava omogoča že v obstoječem členu, v 143. členu, ustanovitev pokrajin,
               vendar so izkušnje pokazale, da skozi takšno rešitev do pokrajin nismo prišli. In
               zato tudi osebno pozdravljam tak korak, ki je bil narejen naprej in menim, da je ta
               korak izjemno pomemben pri sami ustanovitvi pokrajin, s tem, da pokrajine pomenijo
               decentralizacijo države, ki je nujna, kaže pa se ta nujnost predvsem na področju
               skladnega regionalnega razvoja. Dejstvo je, da če pogledamo ta vidik, potem lahko
               ugotovimo, da so izjemno velike razlike med posameznimi, v tem trenutku pač
               statističnimi regijami in jaz sem prepričan, da bomo tudi z uvedbo pokrajin te stvari
               premaknili bistveno hitreje v pozitivni smeri.</p>
               <p>Kar zadeva vprašanja nalog in pristojnosti. Osnovni namen ustanovitve pokrajine je
               prenos pristojnosti nalog, skupaj s finančnimi viri in tudi skupaj z ustreznimi
               strukturami iz državnega nivoja, na ta pokrajinski nivo. V tem smislu vidim tudi ta
               razvojni moment. Če ne gremo v tej smeri, potem se tudi meni lahko postavlja
               vprašanje o smiselnosti ustanavljanja pokrajin. Se pravi, nujna je rešitev v tej
               smeri, prenos pristojnosti nalog navzdol. V tem trenutku ne bi razlagal vse te
               naloge, ki jih v tem trenutku opravljajo številna ministrstva, praktično skoraj vsa
               ministrstva in državne službe, ta nabor nalog, ki je regionalnega pomena in se bomo s
               tem tudi še srečali v tem državnem zboru in bo ta državni zbor v končni fazi odločal
               tudi o sami zakonodaji s tega področja.</p>
               <p>Ni namen te zakonodaje prenos oziroma odvzem pristojnosti občinam, še enkrat
               ponavljam: ni namen odvzem prenosa pristojnosti občinam, vendar bo pa omogočeno in
               mislim, da je to smiselno, da pa lahko občine nekatere naloge prenesejo navzgor. Že v
               tem trenutku se na nekaterih področjih pojavljajo naloge, ki bi jih verjetno bistveno
               uspešneje lahko izpeljale občine na regionalnem nivoju, če pogledamo samo vprašanja
               recimo regionalnega razvoja, pa recimo vprašanja reševanja odpadkov, pa še verjetno
               kakšne od drugih nalog bi lahko naštel. Vendar še enkrat ponavljam, osnovni namen je
               prenos navzdol, bo pa odprta možnost prenosa navzgor, seveda v tem pozitivnem smislu.
               Jaz tudi ne bi povezoval, kajti danes je bilo kar nekajkrat odprto vprašanje
               centralizacije s številom občin oziroma z manjšimi občinami. Dejstvo je, da
               decentralizacija države verjetno nima v tem smislu pomena, in da ta razvoj, ki se
               kaže v neskladnosti, ni povezan s tem, da so bile ustanovljene manjše občine, pač pa
               so verjetno manjše občine na nek način odgovor na to, da ta razvoj je takšen, kot je,
               da je neskladen in je zaradi tega tudi nujno potrebno ustanoviti pokrajine, da bomo
               lahko te stvari pospešili. Vsekakor so tudi te najmanjše občine odigrale svojo
               funkcijo. Tukaj ima tudi pomen samo ustanavljanje pokrajin, ker selitve nalog na
               pokrajinski nivo, se s tem naloge bistveno približajo končnemu uporabniku, to je pa
               občankam in občanom oziroma državljankam in državljanom, in so v tem učinki tudi
               bistveno bistveno večji.</p>
               <p>Kar zadeva 3. točko, je vprašanje zakonodaje. Sama sprememba ustave in to
               pripravljenost, da pridemo do teh sprememb, ocenjujem ali pa pojmujem kot nek
               laktmusov papir politiki, da pokaže svojo pripravljenost v smislu decentralizacije
               države in ustanavljanja pokrajin. Vendar bo ta pozitivna naravnanost in posluh
               decentralizaciji še morala ostati tudi naprej, ker bo potrebno sprejeti celoten paket
               zakonodaje. Temeljni zakon o ustanovitvi pokrajin bo sprejemal ta državni zbor z
               dvotretjinsko večino. In zato tudi pričakujem, ko bodo te odločitve prišle na mizo,
               da bo prisluh politike tudi prisoten, da bomo lahko ta projekt dokončno izpeljali do
               konca. S tem, da paket zakonodaje, ki naj bi se sprejemal v paketu, jaz se s tem
               strinjam, mora vsebovati vse te naloge, pristojnosti, ki naj bi se selile navzdol,
               mora vsebovati tudi zakon o financiranju pokrajin in mora vsebovati tudi zakonodajo s
               področja volitev oziroma načina upravljanja pokrajin.</p>
            </sp>
            <sp xml:id="SDZ4-Redna-17-2006-05-23.sp33">

               <speaker>PODPREDSEDNIK SAŠO PEČE:</speaker>

               <p>Minister hvala. Na podlagi seznama prijavljenih dajem besedo poslancu Boštjanu
               Zagorcu.</p>
            </sp>
            <sp xml:id="SDZ4-Redna-17-2006-05-23.sp34">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovane kolegice in kolegi! Kar nekaj besed o
               decentralizaciji smo danes slišali, o nalogah in financah pa turi po nastopu ministra
               nismo dobili konkretnih odgovorov o tem, katere naloge in kako financirati. Eno
               vprašanje, ki danes še ni bilo izpostavljeno: Ali lahko posamezna lokalna skupnost,
               za primer bom vzel glavno mesto Ljubljana, ustanovi pokrajino? S strani pravnih
               strokovnjakov je odgovor pozitiven, kar pa sigurno ne vodi k decentralizaciji, temveč
               k dodatni centralizaciji te države. In vsi tisti, ki ste govorili o decentralizaciji,
               naj vas spomnim, pred seboj imam izpis glasovanja, ko smo glasovali o zakonu o
               glavnem mestu, ki je to državo dodatno centraliziral moram povedati, da sta bila
               proti samo dva, in na srečo poslanca Slovenske nacionalne stranke. Zato polna usta
               decentralizacije nimajo, bom rekel, vsaj za ljudi, ki nas gledajo in poslušajo,
               nekega večjega pomena.</p>
               <p>Naslednje vprašanje, ki si ga lahko postavimo v povezavi s to zadevo, je obstoj edine
               interesne skupnosti, ki jo imamo v tej hiši, to je državni svet. Ali bo državni svet
               res še potreben, ko bodo enkrat pokrajine ustanovljene? Vemo, da se v državnem svetu
               srečujejo pripadniki posameznih lokalnih skupnosti in tudi pokrajin, kjer zastopajo
               svoje interese. Ne nazadnje je treba poudariti tudi dejstvo, da spreminjanje ustave
               ni nek dogodek ali nek sistem, ki naj bi se dogajal zelo pogosto. Pri nas v Sloveniji
               se po mojem prepričanju dogaja prepogosto. Mislim, da je podlaga za ustanovitev
               pokrajin bila že do sedaj dana v ustavi, samo politične volje in želje po ustanovitvi
               pokrajin v tem državnem zboru nismo našli.</p>
               <p>In če je potrebno še eno vprašanje ministru, upam, da bom dobil odgovor. Rekli ste,
               da ne želite v tem državnem zboru ponavljati vseh nalog, ki se bodo prenašale. Prosil
               bi vas, če lahko poveste, pa ne vseh, dajte povejte jih 20 najpomembnejših, toliko
               časa pa imamo, glede na to, da se ministrstva, kot ste rekli, skoraj vsa ministrstva
               že s tem ukvarjajo. Verjamem, da nam boste rade volje povedali 20 najpomembnejših
               nalog, ki se bodo prenesle na novo ustanovljene pokrajine. Hvala lepa.</p>
            </sp>
            <sp xml:id="SDZ4-Redna-17-2006-05-23.sp35">

               <speaker>PODPREDSEDNIK SAŠO PEČE:</speaker>

               <p>Hvala vam, poslanec Zagorac. Gospod minister boste odgovorili? <stage>(Ne.)</stage> Nadaljujemo z
               razpravo. Naslednji na seznamu prijavljenih je mag. Franc Žnidaršič. <stage>(Ga ni.)</stage>
               Naslednji na seznamu prijavljenih je poslanec Vili Trofenik. <stage>(Ga ni.)</stage> Naslednji na
               seznamu prijavljenih je poslanec Mihael Prevc. <stage>(Ga ni.)</stage> Naslednji na seznamu
               prijavljenih je poslanec Anton Kokalj. <stage>(Ga ni.)</stage> Naslednja na seznamu prijavljenih
               poslank je poslanka Cveta Zalokar Oražem. Izvolite prosim.</p>
            </sp>
            <sp xml:id="SDZ4-Redna-17-2006-05-23.sp36">

               <speaker>CVETKA ZALOKAR ORAŽEM:</speaker>

               <p>Hvala lepa. Lep pozdrav vsem prisotnim. Na začetku želim povedati, da delim veselje z
               mnogimi, ki so ga danes izrazili v zvezi s prvim korakom, ki ga delamo danes okoli
               ustanavljanja pokrajin. To mislim, da je resnično velik dogodek, predvsem zato, ker
               je manjko in umanjko in nedorečenost na področju lokalne samouprave, pravzaprav na
               nek način celo defekt, tako velik zaradi tega, da nimamo druge stopnje, da je
               pravzaprav to skrajna nuja. Seveda pa želim povedati, da vsi dobro vemo in da je
               prav, da se danes nekatere stvari zaradi zgodovinskega spomina vendarle večkrat
               povedo, kajti veliko besed je danes bilo precej demagoških ali ne v skladu s tem, kar
               se je dogajalo v preteklosti. Jaz mislim, da je bila glavna razlika, da v vseh 12.,
               13., 14. letih nismo do tega prišli v konceptu, ali pokrajine nastajajo od zgoraj
               navzdol ali pokrajine nastajajo od spodaj navzdol. In nekateri, ki so v preteklosti
               zagrizeno zagovarjali nastajanje pokrajin od spodaj navzdol, ustreznost ustavnih
               rešitev v preteklem obdobju in da je ustava, kot smo večkrat danes slišali, omogočala
               to zadevo, ki so želeli na vsak način celo nerazumne in neracionalne uveljavitve
               vloge posameznih občin v procesu ustanavljanja pokrajin in tudi v neki meri
               državljanov, se danes sprenevedajo in bom rekla zelo vehementno te stvari podpirajo
               in celo mečejo kritične besede, kritične osti usmerjajo v pretekla ravnanja. Jaz
               moram v imenu Liberalne demokracije Slovenije reči, da je bil v tej stranki vseskozi
               resen namen, resna želja, da bi se te stvari spremenile in da bi prišli do točke, ko
               se ustanavljajo pokrajine, vendar nikoli ta stranka sama tega ni mogla speljati in
               nikoli ni bilo zadostne podpore tako znotraj preteklih koalicij kot tudi širše,
               znotraj opozicije, ki je danes doživela določeno transformacijo, jaz sem jo zelo
               vesela, da bi lahko te korake naredili. In tu je danes že padla beseda in jaz se z
               njo zelo strinjam, šlo je za prestiž, šlo je za nagajanje, šlo je za to, da pod vašo
               koalicijo pokrajin ne bomo ustanovili, ker bi bila to prevelika pozitivna točka, te
               stvari bomo blokirali. Tu posebej moram poudariti, da je naša izkušnja s Slovensko
               ljudsko stranko skrajno negativna in že znotraj prejšnje koalicije pravzaprav je
               zagovarjala zelo ekstremna stališča, zdaj je to mnenje obrnila, še celo več, govorila
               je o pomanjkanju volje v preteklem mandatu. To pomanjkanje volje si morajo kolegi iz
               te stranke prepisati kar na lastni račun, ne pa na račun kakšne druge stranke. In pri
               tem se mi zdi, da se je stanje spremenilo, in jaz sem vesela, da večina strank je
               našla ta pogum, je našla konstruktivno državotvorno držo, in bom rekla ne glede na
               prestiž, kdo si bo pripel zdaj to medaljo, očitno do prvih korakov, rešitev prihajamo
               v tem trenutku in se mi zdi, da je to dobra stvar. Seveda je pa tako, kot sem prej
               omenila, drugim to ni bilo omogočeno, ni bilo dovoljeno, ni bilo dano oziroma je bilo
               z vsemi možnostmi tudi preprečevano.</p>
               <p>Nekaj dilem se pa prav gotovo še odpira, kajti rešitev, ki jo imamo danes, je izjemno
               široka in je nekaj vprašanj prav gotovo prisotnih, pa tudi nekaj bojazni v zvezi z
               nadaljnjimi koraki pri ustanavljanju pokrajin. Kot je bilo že večkrat rečeno, gre
               prav gotovo za vprašanje pristojnosti, o čemer v tem trenutku ne vemo veliko, vsaj ne
               tisti, ki morda nismo med posvečenimi. Bojazen, ki obstaja, ali pa apel, ki se mora
               danes slišati iz državnega zbora, je, da upamo, da bo vlada in da bodo tudi ministri
               zmogli pravzaprav se odreči pristojnostim, se odreči moči, se odreči določenim
               finančnim sredstvom. Dejansko je v njihovih rokah marsikaj - koliko bo resnično te
               decentralizacije. Seveda upam, da bodo te poteze šle v to smer, da bomo našli neko
               primerno razmejitev, kajti sicer bo to zelo šepava druga stopnja lokalne
               samouprave.</p>
               <p>Naslednje vprašanje, ki se mi poraja, je, kako bomo zagotavljali to, kar je zapisano
               v spremembah - sodelovanje občin. Kako najti pravo mero med tem, da bodo občine imele
               določen vpliv, ne pa tolikšnega, da bi lahko določene procese blokirale. V tem je ta
               kritika prejšnjih zahtev, da morajo imeti odločilno vlogo. Kajti če bi takšen vzorec
               imeli, bi prav gotovo lahko prihajalo do blokad, prihajalo bi do belih lis znotraj
               Slovenije. Zato mora državni zbor pravzaprav najti način, da pokrije celo državo in
               da to takšnih stvari ne prihaja. In seveda je tu bolj pomembno, kako subtilno bomo
               vključevali državljane in občine v procese in prisluhnili njihovim željam oziroma
               temu, kakšne pokrajine si želijo. Seveda pa obstaja tudi druga bojazen. Če bomo v
               državnem zboru sprejemali zakon, potem veste, da imamo vsi skupaj veliko slabih
               izkušenj na področju ustanavljanja občin. Tu je bila zgodba podobna. Sklepale so se
               nestrankarske koalicije za posamezne občine, ki so šle mimo obstoječih zakonov v
               posameznih obdobjih, in tega se bojim tudi v tem primeru - da se bodo stvari
               "kupčkale" v tem parlamentu, da se bo šlo v veliko drobljenje Slovenije in takšne
               pokrajine, razdrobljene, majhne, parcialne, na prvi vtis zelo všečne, ker bo prišlo
               do tega, da bo ne vem koliko teh novih pokrajin z lepimi imeni, sedeži in birokrati,
               ki bodo opravljali pokrajinske dolžnosti. Tu me preveva velik strah, kako bo ta
               zadeva potekala v državnem zboru in kako se bomo sami med sabo pravzaprav ponovno
               najbrž pri teh zadevah slabo izkazali.</p>
               <p>In še zadnje, koliko bo teh pokrajin, vemo, da imamo veliko teh variant, in jaz bi
               želela predstaviti svoje osebno mnenje. Ni mnenje stranke, ampak moje mnenje, ki ga
               že dolgo časa glede na izkušnje, ki jih imam, tudi javno predstavljam, to je mnenje o
               treh pokrajinah v Sloveniji, treh racionalnih pokrajinah in nič več. Kajti te
               pokrajine, če bomo imeli tri, bodo imele nek pomen, bodo imele neko vlogo; če jih
               bomo imeli veliko število, 10, 20, morda celo več, potem bodo te pokrajine imele zelo
               skromen pomen, pravzaprav ne bodo mogle opravljati svojih funkcij, to bodo pokrajine
               brez moči, tudi finančno moramo razmišljati, kaj bomo počeli, toliko in toliko
               regionalnih sedežev, toliko in toliko regionalnih glavarjev, svetov pokrajinskih,
               toliko in toliko prostorov. Zdi se mi, da bi morali in bi morali pravzaprav
               racionalno tudi v tem smislu razmišljati, da Slovenija najbrž ni tako velika, da bi
               bilo potrebno toliko drobiti v tem smislu samo zaradi všečnosti posameznim okoljem.
               In seveda pri tem mislim, da bi lahko tudi dosegli še eno racionalno potezo, če bi
               pokrajine enotili in šli tudi na tisto, kar vseskozi v LDS zagovarjamo - na tri
               kohezijske regije. Tukaj bi bili pa efekti najbrž najboljši, čeprav se stvari samo
               deloma pokrivajo, vendar mislim, da bi to bili pa prav gotovo najbolj pozitivni
               efekti. In v tem smislu seveda sprašujem ministra konkretno, ali se bomo v Sloveniji
               držali uredbe evropskega parlamenta in sveta o skupni klasifikaciji statističnih enot
               na ravni NUTS2, ki pravi, da naj bi imele pokrajine najmanj 150 tisoč prebivalcev. To
               me zanima, kako, to je zelo načelno, ni treba povedati, koliko, ampak načelno me
               zanima.</p>
               <p>Še glede na svoje prebivališče, v vedno nepriljubljeni osrednji slovenski regiji, o
               tisti osovraženi regiji, ki pa leta in leta kot najbolj razvita regija je vlečni konj
               v Sloveniji, vlada jo bo očitno obiskala, če jo sploh bo v tem mandatu, čisto na
               koncu in s tem tudi dala vedeti, kaj ta osrednja slovenska regija pomeni, kljub temu,
               da v tej regiji živi 500 tisoč ljudi. Jaz sem predsednika vlade pozvala, naj nas
               uvrsti nekam, med notranjsko pa posavsko regijo, tudi v srednjo Slovenijo. Žal sem
               dobila odgovor, da morda nekoč, v prihodnosti, jeseni, morda tik pred volitvami, ker
               bo to zelo pomembno. Skratka, zanima me, načrtovana je ta velika osrednja slovenska
               regija, več kot 500 tisoč ljudi, vključno z glavnim mestom. Jaz opozarjam, da to
               regijo pravzaprav oblikujejo tri izjemno različna področja: glavno mesto, primestne
               občine -relativno zelo razvite - in izrazito nerazvito podeželjsko ruralno področje,
               ki prav tako sodi in je v tem trenutku po moji oceni v Sloveniji najbolj zatirana
               zgodba. So znotraj izjemno razvite regije, vendar jim nikakor ne uspe, da bi lahko
               zaradi tega startali na kakršnakoli sredstva. Govorim, da bom konkretna, o območjih,
               kot so Polhograjsko hribovje, Tuhinjska dolina, Črni graben, Moravško, južni del
               Ljubljanske kotline; območja, za katera po lastnem poznavanju vem, da so bistveno
               bolj nerazvita kot marsikatero deklarirano območje v Sloveniji. V tem smislu me,
               gospod minister, zanima, kako potem v tako veliki pokrajini uravnavati interese, da
               potem ne bodo vsi ostali postali sužnji glavnega mesta znotraj te velike pokrajine, v
               kateri bi tako glavno mesto prav gotovo imelo glavno vlogo, kar je na nek način
               pozitivno, lahko pa tudi ovira za tisto okolje, ki pa predstavlja pravzaprav nekaj
               manj kot polovico bodoče osrednje slovenske pokrajine. Hvala lepa.</p>
            </sp>
            <sp xml:id="SDZ4-Redna-17-2006-05-23.sp37">

               <speaker>PODPREDSEDNIK SAŠO PEČE:</speaker>

               <p>Hvala vam, poslanka Cveta Zalokar Oražem. Gospod minister želi odgovoriti na vaše
               vprašanje. Izvolite.</p>
            </sp>
            <sp xml:id="SDZ4-Redna-17-2006-05-23.sp38">

               <speaker>DR. IVAN ŽAGAR:</speaker>

               <p>Hvala za besedo. Pravzaprav sem dolžan dva odgovora, verjetno pa še katerega
               zraven.</p>
               <p>Najprej, kar zadeva vprašanja prenesenih nalog. Res je, da je bo nalog več kot 20,
               kot je bilo rečeno, ampak lahko pa nekatere naštejem. Pravzaprav so na vseh področjih
               takšne naloge, ki jih je smiselno prenesti navzdol, še enkrat ponavljam, skupaj s
               finančnimi viri, ki morajo pokrivati izvajanje teh nalog. Na področju regionalnega
               razvoja je vsekakor osnovna naloga načrtovanje in izvajanje skladnega regionalnega
               razvoja, na področju gospodarstva - aktivnosti na področju turistične politike in
               podjetniškega okolja. Če naštejem samo nekatere s posameznih področij. Recimo, na
               področju okolja in prostora je pomembno sprejemanje prostorskih aktov regionalnega
               pomena, sprejemanje programa varstva okolja, tudi stanovanjska izgradnja na tem
               nivoju, ohranjanje naravnih vrednot in ustanavljanje parkov pokrajinskega pomena.
               Recimo, na področju prometa je vsekakor regionalna cestna prometna mreža in
               preventiva na tem področju, če govorimo o pokrajinskem delu. Na področju šolstva in
               športa - srednješolska mreža, potem tudi razvoj športa na pokrajinskem področju. Tudi
               na področju znanosti je ustanavljanje visokošolskih zavodov, ki so aktualni ob
               posameznih regijskih centrih. Na področju zdravstva je vsekakor primarna zdravstvena
               mreža in še nekatere druge naloge. Na področju dela, družine in socialnih zadev je
               zagotavljanje mreže ustanavljanja centrov za socialno delo, domovi za starejše,
               posebni socialni zavodi in verjetno bi še lahko naštevali. Na področju kulture -
               ustanavljanje javnih zavodov pokrajinskega pomena. Potem so tudi določene naloge, na
               področju zaščite in reševanja na tem pokrajinskem nivoju. In podobno so te naloge na
               številnih drugih področjih.</p>
               <p>Kar zadeva drugo vprašanje, ki je povezano s številom in velikostjo regij. To je
               tema, ki je že ves čas prisotna, in verjamem, da bo tudi v bodoče. Izhodišča so
               vsekakor delno tudi te statistične regije, ki jih zdaj imamo. Vsekakor pa morajo nove
               pokrajine na eni strani biti oblikovane tako, da ne bodo postavljale novih centrov
               pokrajinskih centralizmov. In tudi zato menim, da število treh pokrajin v tem smislu
               ne pride v poštev, ker bi s tem naredili samo tri dodatne centre centralističnega
               pokrajinskega nivoja, in s tem ne rešujemo generalno gledano razvoja po celotnem
               območju Slovenije. Na drugi strani pa seveda morajo pokrajine biti v stanju izvajati
               naloge pristojnosti, ki jim bodo naložene, da bodo efektivne, da bo razvoj res šel v
               tej pozitivni smeri.</p>
               <p>Mi se seveda zavedamo tudi teh notranjih razlik znotraj posameznih, v tem trenutku pa
               statističnih regij. Tudi ta problematika se že rešuje, nenazadnje imamo tukaj tudi
               skozi spremembo zakona o financiranju občin recimo 36.a člen, ki je namenjen tudi
               odpravljanju notranjih razlik, bodo pa seveda bodoče pokrajine morale imeti v uvidu
               pri oblikovanju lastnega razvoja, pri načrtovanju lastne politike in seveda v tem
               smislu tudi prevzemanja odgovornosti pri izvajanju te politike - tudi ta notranja
               neskladja, ker to je nevarnost teh pokrajinskih centralizmov: Zato tudi ves čas
               posebej poudarjamo to in to je bilo danes še tudi sproženo, da občine morajo biti v
               tej zgodbi na nivoju lokalne samouprave partner pokrajine, da bo ta na nek način prvi
               in drugi nivo lokalne samouprave na neki način v sozvočju, ne pa v izključevanju.
               Zaradi tega je potrebno biti izjemno pazljiv in pozoren pri načrtovanju same
               zakonodaje in tudi zaradi tega je seveda potrebno revidirati zakon o financiranju
               občin in seveda tudi ta del dela oziroma priprave novega zakona v naši službi že
               načrtujemo.</p>
               <p>Sedaj, kar zadeva odločanja v pristojnosti pokrajin, tudi v finančnih virih, v
               celotnem paketu zakonodaje, odločal državni zbor. Ponavljam, da bomo predlagali, da
               je namen, da predlagamo celoten paket zakonodaje tako, da takrat, ko se bodo dejansko
               ustanavljale pokrajine v naslednjem koraku boste imeli na mizi celotno zakonodajo iz
               tega področja, da se bo točno poznalo vsa vprašanja, o katerih se odločajo.</p>
               <p>Mogoče bi še posebej izpostavil sam postopek. Velikokrat se postavlja vprašanje tako
               imenovanih mejnih občin, mi se zavedamo tega vprašanja, ideja je v tem, da se osnovni
               predlog delitve posreduje občinam, da se pridobi povratno mnenje občin in da se
               mejnim občinam omogoči, da se odločajo, v kateri pokrajini bi želele biti. Verjamem,
               da bo ta državni zbor respektiral tudi to mnenje občin po tem, ko se bo odločal o
               sami ustanovitvi pokrajin. In še enkrat bi poudaril, namen ustanavljanja pokrajin je
               selitev nalog pristojnosti s finančnimi viri, tudi z administrativnimi strukturiami
               od zgoraj navzdol, ni namen jemanja pristojnosti občinam, je pa smiselno odpreti to
               možnost, da občine glede delovanja in bolj racionalnega koriščenja tam, kjer je
               pravzaprav nujno, imajo odprto možnost prenašanja nalog pristojnosti na ta regionalni
               oziroma pokrajinski nivo.</p>
            </sp>
            <sp xml:id="SDZ4-Redna-17-2006-05-23.sp39">

               <speaker>PODPREDSEDNIK SAŠO PEČE:</speaker>

               <p>Minister, hvala. Naslednji na seznamu prijavljenih je poslanec mag. Janez Kramberger.
               Ga ni. Naslednji na seznamu prijavljenih je poslanec Srečko Prijatelj. Izvolite.</p>
            </sp>
            <sp xml:id="SDZ4-Redna-17-2006-05-23.sp40">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Jaz bi začel z besedami "se še spomnite
               tovariši". Govorite o decentralizaciji in o tem, kako naj bi se preneslo del
               upravnopravnih zadev na regije, pa bi vas spomnil na eno izmed prvih sej. 6. amandma
               k zakonu o vladi, ki smo ga vložili mi, pravi, da vlada ustrezno teritorialno
               organizira ministrstvo tako, da se del upravnopravnih postopkov prenese na izpostave
               občinskih enot. Od tega zakona nismo realizirali nič, pa je bil sprejet. Ko govorimo
               o pokrajinah, je v celoti odprto vprašanje financiranja. Verjamem, da obveznosti
               boste rade volje prenesli na novo ustanovljene pokrajine, vendar ne verjamem, da bodo
               ministrstva dala potreben denar za izvajanje teh nalog, tistega bodo raje zadržale
               zase in ga čuvale za kakšne obnove svojih prostorov ali pa mogoče izvajanje kakšnih
               del brez razpisov. In ko govori minister o tem, kaj vse je potrebno o sferah
               pokrajinah povedati, vse to bi lahko že danes opravil državni svet, vprašanje se
               postavlja predvsem relevantno, ali je državni svet sploh še potreben. Seveda zakon o
               lokalni samoupravi tako in tako ni realiziran v tistem delu, ki govori o ustanovitvi
               pokrajin od osamosvojitve naprej do danes. Zakaj verjamem, da se je to namenoma
               odrivalo na stran, mogoče tudi zaradi tega, ker ne bi ministrstva imela toliko
               denarja, kot ga imajo danes, in nekatere stvari bi se morale usklajevati. Zakon o
               lokalni samoupravi, kot sem že rekel, opredeljuje pravico do tega, da se pokrajine
               ustanovijo. Na te pokrajine se čaka, vendar s tako slabo pripravljenim zakonom, kot
               je ta, ki nima opredeljenega financiranja obveznosti in nalog, ne moremo iti v neko
               neznano smer. Jaz mislim, da bi marsikaj bilo potrebno še doreči v tem zakonu, in
               dejansko materijo, ki bi bila sprejemljiva in definitivno tudi dorečena, potem
               predstaviti državnemu zboru. Čemu sprenevedanje, ne vem. Po tem, da se sprenevedamo,
               ko nekaj sprejmemo, potem pa tega ne spoštujemo, so naše politične stranke ali naša
               politika poznana in temu primerno nas tudi volilno telo ceni, nimamo kakšnega
               pedigreja med državljani. Dajmo narediti malo decentralizacije na osnovi tega zakona,
               ki ga je v bistvu sprejel ta parlament. Naš amandma je bil sprejet in dajte prenesti
               kakšne pristojnosti na občine znotraj ministrstev. Hvala lepa.</p>
            </sp>
            <sp xml:id="SDZ4-Redna-17-2006-05-23.sp41">

               <speaker>PODPREDSEDNIK SAŠO PEČE:</speaker>

               <p>Hvala vam. Naslednji se je k besedi prijavil poslanec Drago Koren. Izvolite.</p>
            </sp>
            <sp xml:id="SDZ4-Redna-17-2006-05-23.sp42">

               <speaker>DRAGO KOREN:</speaker>

               <p>Hvala, predsedujoči. Lep pozdrav gospodu ministru s sodelavci, poslankam in poslancem
               in našim gostom na balkonu! Danes sprejemamo pomembno odločitev, kajti pričenjamo
               postopek za spremembo ustave. Da je Nova Slovenija kar se tiče sprememb ustave dokaj
               zadržana, ste že slišali. Jaz bi se vprašal najprej, zakaj dosedanja ustava ni
               omogočala oziroma zakaj ni uspelo povezovanje od spodaj navzgor, zakaj občine s
               svojim povezovanjem v pokrajine niso šle do konca ali kaj bi bil odgovor na to
               vprašanje. Ali je bila država preveč trda ali so pa občine prehitro nehale. Da se je
               Slovenija preveč centralizirala, mislim, da se vsi strinjamo. Jaz se bom kar malo
               spomnil obdobja, ko smo v Sloveniji na nek način uveljavljali to centralizacijo. Sam
               sem bil zaposlen na občini, v občinskem organu, ko je prišlo do te centralizacije
               slovenske države, ko smo določeni občinski organi prišli pod ministrstvo, ko so se
               drugi v okviru upravnih enot združili kot podaljšana roka države. Takratna
               centralizacija je močno razbohotila državno upravo. Ob pričetku nas je bilo takrat
               samo še na občini v Velenju 60, 70 zaposlenih, prijateljsko smo se razšli, vsak na
               svoj konec, čez leto se je povečevalo število zaposlenih na upravnih enotah, na
               občini so kar hitro prišli do stare številke 60, ko je bila prej še celotna, potem
               bodoča državna uprava pri njih. Jaz želim in upam, da se kaj takega ne bi ponovno
               zgodilo ob tem decentralizaciji. Jaz se zavzemam in podpiram ustanavljanje pokrajin,
               da se odločanje dejansko približa občanom in občankam, ampak jaz bi želel, da bi ob
               tem procesu prišlo tudi do racionalizacije, do zmanjševanja birokracije. Prav tukaj
               pa se bojim, da se to ne bo zgodilo. Če se bodo prenesle naloge iz sedanje državne
               uprave, se lahko prenesejo tudi sredstva in se lahko prenesejo tudi zaposleni, tako
               da bi lahko ob ustanavljanju pokrajin prešli tudi na racionalizacijo določenih zadev,
               kot se je že večkrat govorilo o racionalizaciji državnih organov, ko se je govorilo o
               upravnih okrajih, ki bi naj imeli za posledico prav racionalizacijo. Se pravi, da ne
               bi bilo toliko vodij raznih izpostav, pa še zaposlenih, ampak da se uporaba kar se da
               skrči. Smo v obdobju elektronskega poslovanja, elektronske tehnike, ko ni težav z
               različnih koncev Slovenije hitro dostopati v centralne baze, in tudi na tak način
               racionalizirati državno upravo. Jaz sem prepričan, da so za vse Slovenke in Slovence
               ob pokrajinah glavna in bistvena tri vprašanja: ali se bo povečal naš vpliv na
               odločanje v državi, ali bo država s tem cenejša in bolj prijazna do nas. Če bomo vsaj
               malo uspeli ta pričakovanja občanov in občank doseči, potem sem prepričan, da smo
               dosegli svoje s pokrajinami.</p>
               <p>Bom pa še enkrat poudaril, kar je že v predstavitvi mnenja poslanske skupine kolega
               Sok poudaril, mi danes stvar bomo podprli, je pa res, dokler ne bo jasno, kaj bo
               pristojnost, kaj bodo naloge pokrajine, kaj bo država dejansko prenesla na pokrajine
               in od kod se bodo zagotavljala sredstva, če te stvari ne bodo popolnoma jasne, če se
               bo ob tem pokazalo, da ne bo šlo za bohotenje uprave in za enormno povečevanje
               stroškov, bomo potem to stvar tudi podprli. Hvala lepa.</p>
            </sp>
            <sp xml:id="SDZ4-Redna-17-2006-05-23.sp43">

               <speaker>PODPREDSEDNIK SAŠO PEČE:</speaker>

               <p>Hvala vam. Naslednji na seznamu prijavljenih je poslanec Milenko Ziherl. Naslednji na
               seznamu prijavljenih je dr. Slavko Gaber. Izvolite.</p>
            </sp>
            <sp xml:id="SDZ4-Redna-17-2006-05-23.sp44">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Spoštovane kolegice in kolegi, gospod
               minister!</p>
               <p>Verjetno danes tukaj ni nikogar, ki ne bi verjel, da počnemo, ko sprejemamo spremembo
               ustave, nekaj, kar bi bilo potrebno narediti že pred časom, in meni je prav žal, ko
               vas poslušam, gospod minister, in ker vem, da prihajate iz stranke SLS, da niste bili
               na nekem podobnem mestu že pred leti, in Slovenija bi morda potem imela že regije. Pa
               vendar, ko se pogovarjamo o teh vprašanjih, se je verjetno potrebno zavedati, da z
               vsakim letom, ko regionalizacija ni izvedena, zamuja Slovenija in gredo v prazno
               potenciali, ki v Sloveniji obstojajo. V tem vidim tudi prvi in najpomembnejši smisel
               regionalizacije. V Sloveniji je dosti ljudi, ki zmorejo strniti energije okoli povsem
               konkretnih projektov, okoli konkretnih interesov, in to obliko, to možnost jim je
               potrebno odpreti. Zato, in to vemo že dolgo, je potrebno spremeniti ustavo. Vse drugo
               govorjenje na temo oblikovanja regij od spodaj navzgor je empirično dokazano in
               mislim, da smo si to dokazovali predolgo, neučinkovito in ne pripelje do povezovanja
               moči. Bojim se, da se je za velikimi besedami o tem, kako se bodo od spodaj iz občin
               sami regionalno ljudje povezali, skrivalo za hrbtom nezaupanje v državljane in
               državljanke in da potrebo po tem, da se regionalno organiziramo in na ta način
               poberemo moči, si damo pravo obliko, vzpostavimo tudi strukturo, ki je odgovorna na
               neki ravni, ki bi lahko prispevala v Sloveniji pomemben element za nadaljnji korak v
               razvoju.</p>
               <p>Drug pomemben element, ki ga prinaša regionalizacija, je protiutežitev moči,
               centralne državne oblasti. Ta je potrebna iz preprostega razloga, ker kjerkoli nimamo
               protiuteženih mehanizmov oblasti, po logiki stvari prihaja do manjše učinkovitosti,
               je izplen manjši.</p>
               <p>Ko govorim o teh dveh elementih, eno je zbiranje energij okrog po Sloveniji za
               dodatne projekte, drugo je uporaba teh energij, med drugim tudi za protiutežitev
               centralne oblasti. Se strinjam s tistimi, ki opozarjajo na to, če bomo šli v
               preveliko razpršitev, preveliko število regij, bodo te preprosto premalo močne,
               premalo resen partner državi, da bi lahko predstavljale to protiutež. Računam na
               zdravo presojo v korist te države v bodoče, da se bomo o tem pogovarjali. Se pa
               strinjam kot človek, ki nekaj da na politični realizem, da bi bilo popolnoma
               kontraproduktivno poskušati ta dogovor doseči pred spremembo ustave, kot tudi bi
               verjetno zgolj blokirali spremembo ustave, če bi poskušali zapisati že sedaj vse
               pristojnosti v zakon in ga pravzaprav priložiti kot spremen papir v tem postopku.</p>
               <p>Sam razumem, da bo država prenesla veliko število pristojnosti, ki jih danes ima, na
               pokrajine in se nič ne bojim, za razliko od nekaterih, ki so danes že o tem govorili,
               da ne bo prenesla tudi sredstev. Zelo dobro bi bilo razumeti, da se bo igra šele
               takrat zares začela, ko bodo prišle pristojnosti, ko bodo prišla tudi vsa sredstva do
               zadnjega tolarja, takrat se ne bo odvilo urejanje področij brez težav. Ko pridejo
               pristojnosti in ko pride denar, šele pridejo tudi pravi užitki urejanja stvari s
               problemi hkrati tega se moramo zavedati v regijah, ki jih bomo ustanavljali. Zgodilo
               pa se bo še nekaj in to je tisto tretje, kar se mi zdi, da regije prinašajo
               Sloveniji, in meni se zdi, da je za habitus slovenske nacije to zelo pomembno.
               Predolga centralizacija, predolgo obdobje centralizacije in odsotnosti regij je
               namreč v Sloveniji vzpostavilo sindrom napadanja centra. Ljubljana je priročni
               izgovor za vse, ne samo za tisto, za kar je za res kriva, ampak tudi za tisto, česar
               se nam ne da narediti ali pa se nam zdi, da nam ni treba, ker so tako ali tako za to,
               ker tega nismo naredili, krivi v Ljubljani. Ta sindrom se razvija, to postaja simptom
               neke notranje implozije v Sloveniji, treba ga je odpraviti, treba je dati strukturo,
               ki omogoča prevzeti odgovornost, treba je dati sredstva, ki omogočajo prevzemati
               odgovornost, in treba je odvzeti opravičenje, ki danes deloma obstoji za to, da imamo
               dežurnega krivca, dežurnega grešnega kozla v Ljubljani.</p>
               <p>Naj končam prav s to diskusijo o Ljubljani. Ljubljana, na nekem pogovoru v Celju pred
               leti je opozoril Zmago Sagadin, ko smo se pogovarjali o tem, za kaj vse je kriva,
               kako se ukvarja s tem, kako bi preprečila Celju prav razvoj, se ne ukvarja s tem,
               kako bi komu kaj preprečila. Ljubljana z drugimi ne tekmuje, drugi tekmujemo z
               Ljubljano, to je logika, ki bi bilo dobro, da jo privzamemo tisti, ki prihajamo iz
               drugih koncev. To možnost enakovredne tekme daje regionalizem. Če je bil to
               antiljubljanski projekt, potem ni vreden obravnave v državnem zboru, potem ga ni
               smiselno diskutirati, potem ga ni smiselno spravljati v ustavo. Slovenija potrebuje
               močne regije z močnimi centri, z vsemi protislovji, ki jih to nosi s seboj, in
               potrebuje tudi močno prestolnico. Torej ni ta tekma, ni to nasprotje tisto, ki naj bi
               bilo produktivno. Da je notranja napetost med vsako prestolnico in vsemi mesti, ki bi
               to rada bila, pa niso, in verjetno tudi nikoli ne bo produktivno, pa tudi vedo vsi,
               ki si vzamejo čas za vsaj elementaren vpogled v to strukturiranje političnega
               prostora v različnih delih po svetu. Hvala.</p>
            </sp>
            <sp xml:id="SDZ4-Redna-17-2006-05-23.sp45">

               <speaker>PODPREDSEDNIK SAŠO PEČE:</speaker>

               <p>Hvala vam. Naslednji na seznamu prijavljenih je poslanec Jožef Horvat.</p>
            </sp>
            <sp xml:id="SDZ4-Redna-17-2006-05-23.sp46">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, spoštovani
               gospod minister s sodelavcema! Danes razpravljamo pravzaprav o rekonstrukciji državne
               uprave oziroma o dopolnjevanju lokalne samouprave, ko uvajamo še en nivo upravljanja.
               To je vsebina, ki ima gotovo političen, zgodovinski, ekonomski, sociološki in še
               kakšen značaj. Zelo pomembna tema, ki se ji je državni zbor v prejšnjih sestavah že
               večkrat posvečal, vendar ni imel dovolj sreče oziroma poguma.</p>
               <p>Brez druge ravni lokalne samouprave bi Slovenija predstavljala eno redkih izjem med
               državami članicami Evropske unije. Predvsem v Evropi, ki jo sestavljajo države z
               razvito lokalno samoupravo, ki temelji na stoletni tradiciji, je dvonivojska -
               poudarjam, dvonivojska, ne dvostopenjska, ker odnosi med občinami in regijskimi
               lokalnimi skupnostmi praviloma niso hierarhični - lokalna samouprava postala pravilo.
               Splošna evropska težnja je nastajanje in krepitev lokalne samouprave v teritorialnih
               enotah, ki so bile svoj čas zgolj državne upravne enote splošne pristojnosti na prvi
               stopnji.</p>
               <p>V Novi Sloveniji se skladno z načelom subsidiarnosti zavzemamo za pravico lokalnih
               skupnosti, da samostojno urejajo in upravljajo v svoji pristojnosti vse javne zadeve
               iz življenja in dela prebivalcev na njihovem območju in ne posegajo v pravice in
               obveznosti drugih lokalnih skupnosti. Sistem upravljanja mora biti po našem mnenju
               čim bližji ljudem in mora omogočiti uspešno načrtovanje ter usklajevanje različnih
               interesov. V Novi Sloveniji ne bomo nasprotovali spremembi 121., 140. in 143. člena
               ustave, vztrajamo pa pri trditvi, da si moramo oziroma bi si že v preteklosti morali
               vzeti dovolj časa za tehten premislek, da bi definirali natančne naloge pokrajin.</p>
               <p>Danes sicer govorimo o pokrajinah, ampak danes brez opredeljenih pristojnosti, brez
               natančno definiranih nalog je pokrajina nekaj abstraktnega, urejala pa bi naj
               življenje ljudi na določenem območju, življenje pa nekaj zelo konkretnega. Seveda je
               jasno, če govorimo o pristojnostih in nalogah in ne pomislimo na finančno napajanje
               teh organizacijskih upravnih oblik, potem tudi nismo nič naredili. Osebno zagovarjam
               relativno močne pokrajine, kar pomeni, da jim bo potrebno zagotoviti tudi relativno
               visoka finančna sredstva. Ko se poslanci večkrat udeležujemo sej sveta regije ali
               regionalnih razvojnih svetov, potem vidimo, kako nujno potrebna je implementacija
               vmesnega upravnega nivoja med državo in občino. Logično je, da vsak župan razmišlja
               po župansko oziroma po občinsko, in imamo problem, govorim za regijo, iz katere
               prihajam - pomursko, da nimamo upravnega nivoja ali ljudi, ki bi razmišljali
               pokrajinsko, regionalno, zato s takšno veliko muko ali pa sploh ne izpeljemo kakšen
               projekt, ki ima pokrajinski oziroma regionalni značaj. Upam, da bomo tako pri
               sprejemanju sprememb ustave navedenih členov dosegli tudi dovolj visok konsenz tukaj,
               v državnem zboru, ko bomo sprejemali zakonski paket, ki bo definiral naloge,
               pristojnosti pokrajin in tudi financiranje teh pokrajin. Hvala lepa.</p>
            </sp>
            <sp xml:id="SDZ4-Redna-17-2006-05-23.sp47">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Stanislava Brenčiča. Ga ni. Besedo dajem poslancu
               Davorinu Terčonu. Izvolite, prosim.</p>
            </sp>
            <sp xml:id="SDZ4-Redna-17-2006-05-23.sp48">

               <speaker>DAVORIN TERČON:</speaker>

               <p>Hvala, gospod podpredsednik. Spoštovani! Lahko bi rekel, da je razprava danes, ko
               sprejemamo tako pomembno odločitev kot popotnico za spremembo ustave tega pomembnega
               področja, po moji oceni precej ležerna in nič kaj dosti se ne krešejo kopja, dosežena
               je visoka stopnja soglasja, pa vendar je treba reči, da je regionalizacija že zelo
               veliko let od samoosvojitve naprej top tema slovenske politike pa deloma tudi stroke.
               Sam se sprašujem, koliko so različni organizatorji, predavatelji in tako naprej
               zaslužili na to temo, ko že desetletja predavajo različnim občinskim funkcionarjem in
               zainteresirani javnosti, kako bomo mi regionalizirali Slovenijo, zgodilo se pa ni
               nič. Zato je prav, da sprejmemo ta zelo pomemben akt, in moram reči, da bom tudi sam
               tako kot moji kolegi v poslanski skupini podprl predlagano besedilo. Ob tem se
               sprašujem tudi nekoliko ironično, kje je načelnost sedanje vladajoče koalicije. Nič
               več ni pravljic o 2/3 večini občin in prebivalcev in volji teh prebivalcev, da se
               ustanovi pokrajina, da bomo gradili pokrajine od spodaj navzgor. In seveda se
               sprašujem, zakaj smo v relativno hitrem času prišli do senzualnega stališča, ki smo
               ga pa mi v LDS vse skozi zagovarjali. To predlagano besedilo je zelo blaga
               modifikacija besedila, ki ga je predlagala skupina poslancev s prvo podpisano
               kolegico Beblerjevo, in takih predlogov je bilo v tem državnem zboru že veliko. Lahko
               ocenim, da na žalost je bila regionalizacija Slovenije predmet špekulacij. Samo
               zaradi političnega prestiža nismo prišli do tega. Besedilo je podobno, kot je bilo že
               vrsto let nazaj, samo drugi so v poziciji in opoziciji. In seveda mi v opoziciji, ki
               smo sedaj v opoziciji, smo drugačne vrste opozicija in ne želimo nagajati državi
               Sloveniji pri regionalizaciji, ki je nujna, kot so očitno nekateri to počeli vrsto
               let, pa so sedaj prišli na naše. Ker besedilo je ravno to. Ni več od spodaj navzgor,
               ni nič ostalih pravljic, kot sem rekel, kar je napadala tudi stroka in opozarjala,
               naenkrat ste spoznali, kako stvari tečejo, in se sprašujem, od kje ste dobili to
               razsvetljenje. Mogoče vam je k temu pomagala rimokatoliška cerkev, ki je znana po
               svoji previdnosti. Spomnimo se, koliko časa smo čakali na beatifikacijo blaženega
               Slomška, pa vendar se je uspela prej regionalizirati kot država Slovenija. Imamo
               sedaj vse skupine. Kakorkoli že, pohvalen korak. To razsvetljenje je vsekakor
               dobrodošlo tudi za državo Slovenijo. Država Slovenija je namreč na tem področju
               izrazito nerazvita in jo lahko uvrščamo v blok bivših držav socialističnega bloka,
               kjer so države razpadle po mejah socialističnih republik in je v vseh po vrsti prišlo
               do centralizma, kar po vrsti pojdimo: Madžarska, Hrvaška, Srbija, lahko vzamemo
               Bosno, vemo zakaj, ampak drugje je popolnoma isti proces. In če lahko rečemo, da je
               država Slovenija v letih po osamosvojitvi zelo lepo napredovala in smo z napredkom
               zadovoljni tako mi, in to nam priznava tudi širša mednarodna skupnost, lahko tudi
               rečemo, da na tem področju smo nazadovali. To kažejo vsi pokazatelji. GDP na
               prebivalca je razlika v GDP-ju, v bruto družbenem produktu med Ljubljano - osrednjo
               slovensko in najmanj razvito pomursko regijo, je enormno poskočila. Danes je
               razvitost 1:2, čeprav je Slovenija presegla, kot smo slišali, 75% slovenskega
               povprečja. Razbili smo bivši komunalni sistem, ki je imel ogromno pristojnosti, ki bi
               jih lahko tudi kvalificirali kot regionalen, ampak je bil boljši, mogoče ni mogel
               vzdržati v taki obliki, ampak smo pretiravali v drugo smer, popolnoma.
               Regionalizacija ni potrebna zato, da bodo nekateri funkcionarji v bodočih pokrajinah
               imeli svoje funkcije in tako naprej, ampak zato, da lahko generirajo svoj lasten
               razvoj. In zato je potrebno decentralizirati pristojnosti in tudi denar.</p>
               <p>Sprašujem se tudi, strokovnjaki hodijo leta in leta s strani vlade sem predavat kako
               se moremo zgledovati po tujih državah, in vedno nam postavljajo, to je pravilo v tem
               državnem zboru, Avstrija, Nemčija, to je zakon. Tako da se včasih sprašujem, ali smo
               mi njihova kolonija, kot da druge države ne obstajajo, poglejte, kako je v Nemčiji,
               kako je v Avstriji. Mogoče imajo nekateri nostalgijo po bivši Avstro-Ogrski
               monarhiji, drugi imajo mogoče po čem drugem, ampak pustimo to. Ne verjamem, da
               obstajata samo ti dve državi. Ampak če že obstajata, zakaj pa ne pridete enkrat z
               njihovim primerom regionalizacije in kakšne pristojnosti imajo. To bi morali v prvi
               vrsti zagotoviti in jih posnemati, ne pa da smo po nemarnem vztrajali toliko let.
               Slovenija je v resnici majhna država, vendar toliko raznolika, da nujno kliče po
               regionalizaciji. Na tem mestu obžalujem, da ni prišlo do treh kohezijskih regij, tudi
               to se je zgodilo po nemarnem in zaradi tega, da se laže vlada. In seveda tudi vnaprej
               povem, da bom sam zagovarjal stališče pri zakonu, za katerega po tej ustavni
               spremembi je potrebna dvotretjinska večina prisotnih poslancev, da se bodo mejna
               območja lahko suvereno odločala, v katero pokrajino bodo šli.</p>
               <p>Bojim se tudi prevelikega drobljena na pokrajine. Sem pristaš manjšega števila močnih
               pokrajin. Primorske in ostale dežele čakajo večjo suverenost, večjo samostojnost, to
               bo dobro za njih in za državo, tudi država Slovenija bo močnejša, če bo temu tako.
               Bojim se, da bo prišlo do prevelike drobitve. Sem pristaš manjšega števila, mogoče bi
               tukaj spet pogledali rimskokatoliško cerkev, ki je bila dosti umirjena. Mislim, da je
               tudi predsednik državnega zbora neke paralele vlekel, in sem bliže tistemu številu,
               kot se sedaj omenja, ker prihajam iz Krasa, ki sam po teh kriterijih, o katerih se
               sedaj špekulira, bo težko dobil svojo pokrajino zaradi svoje velikosti, vedno pa je
               zgodovinsko gravitiral in spadal v območje, in bil nasilno razdeljen, ki ni v državi
               Sloveniji in center, ki ni v državi Sloveniji. In tam bi bilo mogoče bolj racionalno
               razmišljati o čezmejni pokrajini, kot pa o tistih območjih, ki nam jih rišejo, o neki
               evropski regiji, ki bo vključevala ne vem koliko držav, to niso niti regije, to so
               območja, ki se pišejo samo zaradi tega, ker se mogoče lepo slišijo.</p>
               <p>Me veseli, da je prišlo do tega konsenza, katerega smo na koncu koncev želeli
               vseskozi, in pričakujem, da bo v nadaljevanju dovolj hitro prišlo tudi do pokrajin,
               da bo njihovo število racionalno, da bodo njihove pristojnosti primerljive z ostalimi
               državami in da bo tudi njihov obseg in moč primerljiva z ostalimi pokrajinami, čeprav
               neki skeptiki, tudi danes ste v podtonih lahko zaznali mi ne dajejo nekih zagotovil,
               da bomo res tudi nadaljnja koraka tako hitro peljali, kot država Slovenija oziroma
               državljani pričakujejo, in tudi potrebna nam narekuje, da bi temu bilo tako. Hvala
               lepa.</p>
            </sp>
            <sp xml:id="SDZ4-Redna-17-2006-05-23.sp49">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo dajem poslancu Gezi Džubanu. Izvolite.</p>
            </sp>
            <sp xml:id="SDZ4-Redna-17-2006-05-23.sp50">

               <speaker>GEZA DŽUBAN:</speaker>

               <p>Hvala lepa, predsedujoči. Lep pozdrav predstavnikom vlade, kolegice, kolegi! Predvsem
               pa tisti na galeriji, ki bodo verjetno tisti, ki bodo eventualno čutili skladnejši
               razvoj, o katerem danes govorimo, ob ustanavljanju pokrajin. To bo namreč proces, ki
               se ne bo zgodil danes ne jutri, in rezultati, ki bi naj bili, ne bodo od danes na
               jutri, in če bodo. Tega si verjetno vsi želimo in potreba, ki je bila dolgo časa
               prisotna, mislim, da se prvi korak lahko v tem sedanjem obdobju zgodi.</p>
               <p>Jaz običajno poskušam biti racionalen tudi v razpravah in z ozirom na tematiko, ki se
               vleče že zelo dolgo, bi rekel, da poleg 4 ure 40 minut najavljenih razprav bi bilo
               pametno, če bi to zadevo zaključili v 40-ih minutah, ker si novega nimamo več kaj
               povedati. Eni zaradi tega, ker smo nekim dopovedovali to že nekaj let, in tisti, ki
               so ta proces ovirali tudi že nekaj let, mislim, da tudi nimajo več kaj povedati. In
               bi morali to, kar smo dogovorili - mislim, da je konsenz tokrat zelo visok, po istih
               korakih, kot so bili, trudim se, da ne bom ponavljal tega, kar so kolegi danes že
               nekajkrat rekli -, z glasovanjem ovekovečiti, prvi korak ali prve korake, da se potem
               peljejo postopki naprej, kaj in kako s pokrajinami. Ocenjujem, da nam terminologija
               povzroča nekaj težav, regija, pokrajine, zamenjujemo ustanavljanje pokrajine,
               regionalizacija, pokrajine-regije, razvojne regije, kohezijske regije. V tem trenutku
               je verjetno v igri ustanavljanje pokrajin po nekem postopku, ki bi se naj zgodil, in
               končni cilj - skladnejši razvoj. Po volitvah smo v Pomurju imeli obisk vlade -
               mislim, da takrat ministra in sodelavcev še ni bilo v tej vladi -, ko nam je
               predsednik vlade v svojem nagovoru obljubil sledeče tri zelo pomembne zadeve: Dobili
               boste pokrajino, univerzo in veliko več denarja, kot vam ga je dala prejšnja vlada.
               Ko smo mu zastavili vprašanje, kdaj in kako z ozirom na to, ker so bivši reformatorji
               tudi rekli, da je Pomurje dobilo veliko in preveč, je odgovoril približno tako:
               "Dobili boste pokrajino mimo spremembe ustave. Tisti, ki se vam smeje, se mu smejte
               nazaj. Potem boste dobili univerzo in financirali bomo pokrajino tako, da vas bomo
               potegnili iz zaostalosti." Do sedaj se ni zgodilo še nič, toda pokrajina, ki naj bi
               nastala, bi morala nekaj k temu pripomoči.</p>
               <p>Veste, da imamo v LDS možnost vsak oblikovati svoja stališča ali pa razmišljati s
               svojo glavo. V vseh realnih variantah je Pomurje zmeraj Pomurje, takšno kot je,
               teritorialno, geografsko, s svojim številom prebivalcev, ki jih je okrog 140 tisoč.
               In je to varianta, ali je 8 ali 10 ali 12, nerealna se mi zdi varianta 3, nesmiselne
               ali neumne se mi pa zdijo variante 14, 16, celo 24 je govora, kar je popoln
               nesmisel.</p>
               <p>Glede nalog - naloge navzdol, brez diskusije. Ali si upa kdo reči tudi naloge
               navzgor. Tudi tu bo treba narediti neke korake. In ko nas kolegi opozarjajo - celo
               tisti, ki so še vedno in znova za ustanavljanje novih občin, toliko, kot si jih
               ljudje želijo -, na zaposlovanje, ki se je zgodilo ob delitvi starih občin na upravne
               enote, na občine in tako dalje, da bomo danes rekli, da bodo pokrajine rodile nove
               zaposlitve. Bodo rodile - Virantov načrt se je že sesul in se bo še enkrat sesul, pa
               vmes še dvakrat, glede zaposlovanja. Tisti, ki smo morda že predolgo v tej hiši,
               vemo, da vse vlade, ki so se zgodile, so na novo zaposlovale, enkrat z leve, enkrat z
               desne. Spomnim se takrat predsednika tiste stranke, ki danes tu opozarja na nevarnost
               novega zaposlovanja, da je rekel dr. Drnovšku, pa kaj bi se pogajali v tej koaliciji,
               povejte, koliko dobimo. Kaj pa naj bi dobili? Koliko funkcij bomo prevzeli in koliko
               ljudi nam boste zaposlili? Tudi sedaj se bo tako zgodilo. Pokrajine bodo zaposlile
               nove ljudi in nima smisla, da prodajamo zgodbo, ki se ne bo realizirala, ampak to bo
               cena, morda se bo pa res dalo na nekaterih področjih zadeve racionalizirati, seveda
               ob prisotnosti zdrave pameti, da ne bi s tem dosegli nasprotnih učinkov, kot si jih
               želimo. Hvala lepa.</p>
            </sp>
            <sp xml:id="SDZ4-Redna-17-2006-05-23.sp51">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Rudolfa Mogeta. Izvolite.</p>
            </sp>
            <sp xml:id="SDZ4-Redna-17-2006-05-23.sp52">

               <speaker>RUDOLF MOGE:</speaker>

               <p>Predsedujoči, hvala lepa za besedo. Spoštovani gospod minister s spremstvom,
               obiskovalke in obiskovalci državnega zbora, kolegice in kolegi, lep pozdrav vsem!
               Mislim, da je ustava biblija zakonodaje, in spreminjati ustavo je nek veličasten ali,
               kakorkoli hočete reči že, sveti dogodek. Sam sem bil udeležen pred petnajstimi leti s
               kolegom Anderličem, leta 1991, ko smo prvo ustavo Republike Slovenije sprejemali, in
               vem, da so se kopja zelo lomila tudi na poglavju regionalizma. Takrat smo bili še
               navajeni izredno samoupravnega dogovarjanja in je prevladala zamisel, da je mogoče
               lokalno samoupravo tudi na drugi stopnji zgraditi od spodaj navzgor, ne pa od zgoraj
               navzdol, ker je to takrat veljalo, da ta reč ni demokratična. V šestnajstih letih
               sedenja v poslanskih klopeh lahko rečem, da je bilo več poskusov poslancev pa tudi
               županov v določenih predelih Slovenije, da bi se recimo pokrajina imenovala Koroška,
               da bi preko njihovega konsenza in preko zakonodaje poskušali tako reč ustanoviti,
               vendar so vsi ti poizkusi ostali zgolj na poizkusu. Prav zares takih stvari državni
               zbor sploh ni obravnaval. Zato mislim, da je danes svečan dan, ko so stranke dosegle
               konsenz za spremembo ustave v tem koraku. Hamlet bi dejal: "Podpreti ali ne podpreti
               ta ustavni zakon, to je vprašanje zdaj." Lahko rečem, da glede na izvajanje kolegic
               in kolegov bom tudi sam z veseljem, z veliko mero podprl ta predlog, ker je to pri
               rešitvi potreben pogoj, če hočemo spraviti te stvari naprej. In kot pravi star
               kitajski pregovor "če vidiš cilj" -, in cilj je resda centralizacija Slovenije -,
               "potem obrni smer pa korak za korakom in boš prišel do cilja." Važen je pa pri vsem
               tem prvi korak in ta prvi korak mi danes delamo. Ko delamo prvi korak, ne vidimo
               celotne poti, po kateri bomo morali hoditi in ki jo bomo morali z roko v roki, če
               hočemo doseči ta cilj, oblikovati, kajti dobra je ta varovalka, da za zakon
               potrebujemo dve tretjini poslanskih glasov, in zagotovo je to, kar danes počnemo,
               eden izmed zadnjih velikih projektov, ki jih ta država še ni izvedla. Mislim, da bodo
               ljudje, ki bodo sodelovali na administrativni ali ministrski ravni kot oni v
               poslanskih skupinah, prelili še na tone znoja, da bodo prišli do končnega cilja, to
               je do zakona oziroma sploh zakonodaje, ki bo omogočila funkcioniranje pokrajin v
               Sloveniji. Naj navedem samo nekaj kanonov, ki so jih kolegi več ali manj že rekli,
               prvo gre za fiskalno decentralizacijo. Zagotovo imamo zdaj v proračunu Republike
               Slovenije že en bilijon 700 do 800 milijard tolarjev in ta denar se bo s
               pristojnostjo nekoliko porazdelil v pokrajine, če bo pokrajina prevzela del nalog iz
               države. Prav tako bo treba za zagotavljanje originalnih pristojnosti pokrajine
               zagotoviti tudi določena sredstva, verjetno tudi preko davkov, in zagotovo bo tudi
               dobila nekaj sredstev iz občin, če bo prevzela njihove naloge. Zaradi tega bo kup
               ljudi, ki jim položaj zdaj trenutno ustreza na finančnem trgu, kjer ga obvladujejo iz
               prve roke, proti temu, da se pokrajine ustanovijo in bodo naredili vse, da pokrajin
               ne bi bilo. Po drugi strani je kadrovska reč, ljudje se bodo tukaj zaposlili, vsaka
               pokrajina bo potrebovala svoj aparat. Če pomislimo, da je v aparatu vlade 34.000
               ljudi, to je že za eno manjše mesto v Sloveniji, ki je v glavnem skoncentirano vse
               tukaj, ti ljudje so tukaj zaposleni, tukaj stanujejo, plačujejo davke od dohodnine pa
               do tistih davkov, ki jih tudi mestna oblast pobere. Potem se bo tudi preko te
               kadrovske zamenjave ali prerazporeditve rodil določen odpor in bodo nekateri, ki bi
               morali verjetno, če se jim bodo odvzele naloge na ravni države in prenesle na
               pokrajine, iti v pokrajino na službeno delo ali pa tole opustiti, bodo verjetno
               velik, velik pesek sipali v kamne razvoja oziroma zakonodajo, ki bo omogočala
               ustanovitev pokrajin.</p>
               <p>Mislim tudi, da politiki ni vseeno, na kakšen način se bodo te pokrajine oblikovale.
               Kajti vsaka pokrajina bo tudi hkrati generator skladnega regionalnega razvoja,
               generator razvoja in kjer je razvoj, je zagotovo zraven tudi politika. Če bi bile te
               enote takšne, kot jih imamo v sosednjih državah, na žalost pa niso, potem se v vseh
               državah najbolj bojijo volitev v deželah, pokrajinah. Dosti bolj se jih bojijo kot na
               državnih in na teh volitvah se dostikrat zgodi, da vlada pade, ne zaradi državnih
               volitev, ampak na volitvah v raznih deželah in podobnih stvareh. To vse pomeni, da se
               bo tudi politični profil Slovenije začel malo razslojevati na lokalni nivo, na drug
               nivo, nivo pokrajine in na tretji - državni nivo. Iz tega dela tudi nekaterim, ki
               sedaj obvladujejo cel političen prostor, ne bo v interesu, da bi se taka stvar potem
               tudi sprejela. Mislim pa, da nas tepe še naslednja reč, to je majhnost države glede
               na število prebivalcev, ki jih imajo pa države, s katerimi nekako skupaj živimo.
               Vemo, da smo s tem omejeni in prav tukaj se bodo verjetno bile tudi velike bitke.
               Pitagora je povedal, da je vse v številu, tudi danes, ko sem poslušal kolegice in
               kolege, je bilo ogromno številk omenjenih. Moram povedati, da hkrati s procesom, kot
               je kolega Terčon omenil, da so se škofije povečale, smo priča sedaj, ko smo
               samostojni tudi povečanje drugih institucij, na primer univerz. Kamorkoli pride
               kakšna vladna ekipa, pravi: vi pa rabite svojo univerzo, in bo razvoj šel. Sedaj
               imamo tri, četrta privatna je na vidiku, ko jih bomo imeli 11 univerz, bomo sicer na
               lokalnih nivojih vsi zadovoljni, ampak ko boste za 11 univerz pogledali na listo, na
               katerem mestu po kvaliteti in kakovosti je univerza pa teh univerz ne boste nikjer
               videli. Sedaj smo med Scilo in Karibdo. Ustanoviti takšne pokrajine, ki bodo všečne
               ljudem in kjer bodo imeli občutek, da za res soodločajo pri razvoju, v resnici pa
               bodo te pokrajine tako majhne, da jih ne bo izmed sosedov nihče več jemal resno,
               recimo če bodo imeli velikost neke malo večje upravne enote in bodo s tem tudi po
               finančni plati, po kadrovski razvojni plati hkrati neprimeren partner za
               dogovarjanjem z drugimi.</p>
               <p>Treba je povedati, da bo verjetno ena izmed ključni bitk tudi bitka za število
               pokrajin v Republiki Sloveniji. Rad bi povedal, da smo sicer tukaj v gabaritih pa
               omejeni; saj o tem smo večkrat govorili. Tako imamo po standardni klasifikaciji
               teritorialnih enot na prvem mestu Slovenijo, na drugem mestu sta zdaj verjetno
               interno, ampak evropsko ni poznano, dve kohezijski regiji, naj bi bili, na tretjem,
               če sem jaz prav razumel izvajanje gospoda ministra z ekipo, bi pa šele imeli naše
               pokrajine, kjer imamo zdaj 12 statističnih regij. Te stvari so v Evropi zelo različno
               urejene. Poglejte, na prvem, drugem in tretjem nivoju je samo država, pa nimajo nič
               drugega, v Islandiji, Lihtenštajnu in Cipru. Kjer sta prvi in drugi nivo, se pravi
               država - pa imam malo starejše podatke -, je pa Estonija, Litva, Latvija, Malta, tudi
               majhne države v primerjavi z nami. Mi pa zdaj, če sem dobro razumel gospoda ministra,
               si pa zamišljamo razvoj Slovenije v tej smeri, da bi na prvem nivoju bila država, na
               drugem nivoju, kjer se zdaj bori z mlini v Bruslju, da bi razpadla na dve kohezijski
               regiji, in na tretjem nivoju bi prevzele tudi po zakonu o skladnem regionalnem
               razvoju te pokrajine razvojne naloge. Zaradi tega smo pri razvojnih nalogah oziroma
               številu pokrajin nekako neodločni, od števila dva, tri, štiri, pet, šest, sedem,
               osem, devet, deset, enajst, dvanajst, trinajst pa konec - če hočemo ustanoviti
               pokrajine oziroma takšne administrativne enote, da bo prek Eurostata, evropske
               statistike, taka stvar tudi tam priznana. Mislim, da bi bilo dobro, da bi se
               statistika nekoliko pokrivala s temi administrativnimi enotami. Zaenkrat pa, ker
               nimamo, spoštovane kolegice in kolegi, na tem drugem nivoju nič, imamo pa, bi človek
               rekel, popolnoma brezvladje oziroma nemoč okrajev oziroma skupnost nekako bodočih
               regij, da se povezujejo. Kot primer bi vam navedel, lani je bila evroregija, ki naj
               bi povezovala avstrijsko Štajersko z našim predelom v Sloveniji. In vabilo, ker mi
               svojega nismo imeli, se je glasilo, s spoštljivimi pozdravi, kdo pač vabi na to
               konferenco, je Reinhold Kuhr, predsednik Deželne vlade avstrijske Štajerske, in pa
               Marjana Kreitner Lozina, vršilec dolžnosti, Mariborska razvojna agencija. Če si
               pogledate samo, kakšno težo ima eden in drugi, ko poskušata dobiti neke projekte iz
               Evropske unije, potem je tehtnica daleč v korist ljudi, ki so na drugi strani meje.
               Jaz sem se dostikrat zavzemal tudi že tukaj, da bi najboljše število bilo optimalno
               tri pokrajine. In seveda, če bi te tri pokrajine uspele, ampak verjetno ne prejšnji
               ne zdajšnji vladi ne bo uspelo, da bi prišli na drugo raven statistike, statistične
               klasifikacije teritorialnih enot. Vem, da ima zdaj vlada za te kohezijske regije na
               drugi ravni, ko se pogaja, že tudi težave, čeprav ustreza vsem standardom EU, in
               mislim, da prav zaradi tega vsaj po napovedih ljudi, ki so bili tukajle, da ne bo
               težav in bomo verjetno v doglednem času le imeli na drugem nivoju dve teritorialni
               enoti, ki bosta osnovi za črpanje kohezijskih sredstev iz EU. Mislim, da še enkrat ni
               odveč, če ob tem, ko se dosedaj vsi strinjamo, da bomo podprli spremembe ustave,
               nakažemo, da ne bo lahka pot do tega, da bomo potem zares v državnem zboru ustanovili
               pokrajine, ki bodo kot ničkolikokrat povedano razbremenile to strogo
               decentralizacijo. V enem delu se tu s kolegom Gabrom strinjam glede očiteka, za vse
               je kriva država, za vse dobro in tudi za vse slabo, in da se dostikrat za to nemočjo
               skrivajo tudi slabe poteze lokalne politike, da ni kaj več naredila. To lahko vidimo
               pri razvoju naših mest, pa ne bi omenil dve tipični mesti, kjer je šel nekje razvoj
               nesluteno daleč, pri drugem pa je vse ostalo. Tudi brez tega modela se je dalo nekaj
               narediti. Ta model bo po mojem globokem prepričanju Slovenijo nosil naprej.</p>
               <p>Še nekaj je. Da je to spoznanje dozorelo, je verjetno tudi to, da moramo biti enaki
               državam, ki so naši partnerji v EU, gotovo pa je tudi to, da je prišlo do spoznanja,
               da ne moreš imeti razvitega samo tistega dela, ki večinoma potrebuje denar za
               delovanje vlade bodisi za delovanje iz fiskalne politike zdravstva, šolstva, kulture,
               znanosti in naprej, ampak da pridobimo vsi, če omogočimo razvoj tudi na drugih
               področjih. In sprejem tega dela ustave bo omogočal večji razvoj tudi v ostalih delih
               Slovenije, zato bom to z veseljem podprl. Hvala lepa.</p>
            </sp>
            <sp xml:id="SDZ4-Redna-17-2006-05-23.sp53">

               <speaker>PREDSEDNIK FRANCE CUKJATI:</speaker>

               <p>Besedo ima dr. Slavinec. Izvolite.</p>
            </sp>
            <sp xml:id="SDZ4-Redna-17-2006-05-23.sp54">

               <speaker>DR. MITJA SLAVINEC:</speaker>

               <p>Hvala lepa za besedo. Tudi sam se strinjam, da je pred spremembo ustave treba dobro
               premisliti. Dobro premisliti, kaj s tem dejanjem dobimo in ali se splača spreminjati
               ustavo za to, kar dobimo. Ustava vsekakor mora biti tisti akt, katerega se, kot smo v
               državnem zboru že lahko slišali, spreminja s tresočo se roko. Ob napovedani spremembi
               ustave, ki je pred nami, so v različnih pokrajinah različna pričakovanja. V
               pokrajini, iz katere prihajam jaz, so pričakovanja velika in že dolgo smo o njih
               govorili, že dolgo smo se zavzemali za ustanovitev pokrajine, saj smo bili
               prepričani, da bo to lahko pripomoglo k skladnejšemu regionalnemu razvoju Republike
               Slovenije in k hitrejšemu napredku Pomurja. Zavedamo pa se, da sama ustanovitev
               pokrajin tega ne zagotavlja, ampak lahko zadevo omogoči in po drugi strani pospeši na
               način, da bodo določene pristojnosti z države prišle na pokrajino in seveda tudi z
               občin na pokrajino navzgor. Prenos pristojnosti, pa opozarjam na tem mestu, mora
               pomeniti tudi prenos kadrov, saj z ustanovitvijo pokrajin ne smemo zadeve še bolj
               zbirokratizirati, ne smemo povzročiti dodatnih ovir, nalog in zadev, ki bi jih bilo
               treba dodatno urediti, ampak jih predvsem racionalizirati in na ta način tudi
               racionalizirati kadre, premestiti ene iz državnih uprav navzdol in druge iz občinskih
               navzgor. Slednje lahko zagotavlja racionalizacijo, saj se pogosto naloge podvajajo,
               pogosto se tudi dela, ki jih sedaj občine opravljajo vsaka za sebe, lahko bistveno
               racionalneje izvedejo, če se delajo na enem mestu.</p>
               <p>Drugi prenos pristojnosti in nalog, in še enkrat poudarjam - s tem tudi kadrov, s
               strani države na regije pa je verjetno možnost, kako v večji meri upoštevati
               specifiko posameznega okolja, posameznih regij, in na ta način državo narediti ne
               samo prijaznejšo za državljane, ampak tudi bolj učinkovito. Katere so tiste zadeve,
               za katere lahko pričakujemo z vzpostavitvijo regij, da bi kazalo na bolje? Prav
               gotovo so to vsi projekti, ki že po svoji naravi imajo pokrajinski značaj, pa najsibo
               to infrastruktura, izobraževanje, ne nazadnje smo bili pogosto priča težkemu
               usklajevanju na področju kulture in predvsem na področju gospodarstva, ki še zmeraj
               ostaja, in tega se moramo zavedati, osnovni generator hitrejšega razvoja.</p>
               <p>Druga stvar, na katero ne smemo pozabiti, pa je tudi vplivnejša vloga pokrajin pri
               sodelovanju z državo. In če bodo pokrajine dobile takšno vlogo in preko pozitivne
               diskriminacije tudi možnost in varovalko, da bodo lažje zagotavljale hitrejši razvoj,
               kjer je to potrebno, v smislu zagotavljanja skladnejšega razvoja v državi, potem je
               ta tresoča roka bistveno bolj mirna pri spreminjanju ustave. Sam upam, da bo ta korak
               upravičil težo, kot sem uvodoma povedal, spreminjanju ustave in bomo lahko z
               ustanovitvijo pokrajin dosegli te cilje, ki sem jih izpostavil in ki si jih ljudje v
               pokrajinah ne le zaslužijo, ampak tudi z velikimi pričakovanji čakajo od nas. Hvala
               lepa.</p>
            </sp>
            <sp xml:id="SDZ4-Redna-17-2006-05-23.sp55">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Marinič. Izvolite.</p>
            </sp>
            <sp xml:id="SDZ4-Redna-17-2006-05-23.sp56">

               <speaker>BRANKO MARINIČ:</speaker>

               <p>Hvala lepa za besedo, spoštovani predsednik. Spoštovani minister s sodelavci,
               spoštovane kolegice in kolegi.</p>
               <p>Kar nekaj časa nazaj in tudi v sedanjost in prihodnost so se sprehodili moji
               predgovorniki. Tudi sam bi želel nekako prestopiti tisto obdobje do leta 1994, ko je
               bila ureditev drugačna. Od leta 1994 pa vse do danes gre za nek proces lokalne
               samouprave, ki še vedno traja in ki ga s predlogom za začetek postopka za spremembo
               ustave Republike Slovenije z osnutkom ustavnega zakona želimo na tem drugem nivoju
               tudi zaključiti. Zelo pomembno se mi zdi tukaj poudariti, da je v obdobju od leta
               2005 pa vse do zadnje seje ustavne komisije bil dosežen nek kompromis in ta
               kompromisni predlog danes tudi obravnavamo.</p>
               <p>Od ustanovitve občin, ki je nekako posledično vezano tudi naprej v ustanavljanje
               pokrajin, je treba izločiti vse tiste negativne poglede, ki nekatere tudi danes
               skrbijo. Zakaj? Kr je ustanavljanje občin v preteklosti vendarle bilo včasih premalo
               resno dejanje, kar je prispevalo k temu, da so na nekaterem območju bile ustanovljene
               občine mimo upoštevanja vseh določenih oziroma zakonskih predlogov. Ta napaka morda
               danes skrbi tiste, ki so nekako posredno ali neposredno bili odgovorni za takšna
               dejanja.</p>
               <p>Kar zadeva obdobje nastopa te vlade leta 2004 pa vse do danes, kajti tudi na tej seji
               državnega zbora bomo obravnavali predlog zakona za ustanovitev novih občin,pa se
               vendarle lahko javno pove, da nobena občina oziroma nobeden predlog zakona o
               ustanovitvi občine ni bil sprejet brez upoštevanja kriterijev, ki smo jih sami
               sprejeli. Zdi se mi pomembno tukaj poudariti, da sledimo upoštevanjutistih zakonskih
               določil, ki smo jih sprejeli,in v navezavi s tem sedaj preidem na to, kako bomo
               ustanavljali pokrajine. Seveda je upoštevanje nekih osnovnih kriterijev, ki bodo prav
               gotovo določeni z zakonom o ustanavljanju pokrajin, kjer bodo tista določila, ki jih
               bomo morali upoštevati. Se mi zdijo morda preveč neresni pogledi na to, ali bomo
               imeli sedaj 24 pokrajin, ali bomo imeli 10 ali bodo 3 ali kakorkoli že. Zdi se mi
               pomembno, da bomo sledili tistemu temeljnemu določilu, ki ga pravzaprav določamo z
               najvažnejšo spremembe 143. člena, ki govori o pokrajinah in kjer se mi zdi zelo
               pomembna ta suverenosti in odločanje občin o tem, v kateri pokrajini želijo biti. O
               tem se bodo občine prostovoljno odločale z ozirom na njihov geografski in drug
               položaj in v povezavi s tem posledično tudi o tem, kaj želijo v tej pokrajini.</p>
               <p>Torej, število pokrajin je danes nedorečena zgodba. Se pravi, tudi tu bo treba še
               veliko strokovnega dela in angažiranja, da bomo sploh ugotovili, koliko je potrebnih
               oziroma koliko pokrajin bomo v Republiki Sloveniji imeli, kje bodo njihovi sedeži,
               kakšno bo to ime in ne nazadnje, kakšne bodo te naloge. Ker prihajam iz krajev, ki so
               nekako v preteklosti bili pozabljeni od centra mesta, se mi zdi zelo pomembno, ko
               danes govorimo o regionalizaciji in posledično s tem tudi govorimo o decentralizaciji
               države kot take. Tu je po mojem osebnem prepričanju treba izključiti dilemo o tem, ko
               govorimo o decentralizaciji, da pokrajina prevzame neko funkcijo, za katero pa država
               ne bo zagotovila finančnih sredstev oziroma da bodo posamezni uslužbenci javne uprave
               dobili novo zaposlitev oziroma da se bo število delavcev v javni upravi širilo. To bi
               bila napaka. Če poenostavim, si to predstavljam tako, če vzamem za primer ministrstvo
               za kmetijstvo, gozdarstvo in prehrano, enega uradnika, ki dela na področju subvencij.
               Ko se zgodi ustanovitev pokrajine in ko se ta dejavnost prenese v pokrajino, se ta
               konkreten uradnik prenese v pokrajino. S tem se prenese po eni strani zaposlitev tega
               uslužbenca, po drugi strani pa je avtomatično tudi zagarantiran vir financiranja.</p>
               <p>Ko govorimo o skladnem regionalnem razvoju, kar nedvomno ta predvidena
               regionalizacija prinaša, je treba upoštevati tisto, kar so nekateri danes morda
               spregledali. Če se prav spomnim, je bilo govora o tem, da je vlada ob obisku v
               Pomurju, je predsednik vlade obljubil nekaj, kar se ne uresničuje. Veste, treba je
               biti pošten in realen. Sam poznam te kraje, sam poznam Pomurje in bilo bi zelo
               krivično do tistih, ki skrbijo, da Pomurje dobiva nove dimenzije. Saj če želimo
               povečati gospodarsko rast, je treba najprej zagotoviti temeljne pogoje. Ali se danes
               v Prekmurju ne gradijo ceste? Pa še kako! Pospešeno tečejo vse priprave, da bodo v
               kratkem stroji na trasi, v kolikor že niso. Železniška infrastruktura je ravno tako v
               proračunu, ki smo ga sprejemali v tem državnem zboru v tej sestavi za leto 2006-2007,
               prav tako predvidela znatna sredstva za izboljšanje železniške infrastrukture in
               posledično k temu tudi vse, kar prinaša ta osnovna infrastruktura.</p>
               <p>Če zaključim, ustanovitev pokrajin je zato tudi eden od teh nujnih korakov k
               uresničevanju skladnega regionalnega razvoja, o katerem sem prej govoril. Pokrajine
               bi olajšale tudi povezavo Slovenije z EU, zlasti glede uspešnejšega kandidiranja za
               sredstva EU iz strukturnih in kohezijskega sklada za spodbujanje skladnega
               regionalnega razvoja, olajšale pa bi tudi čezmejno sodelovanje lokalnih in
               regionalnih skupnosti. Zato se mi zdi zelo pomembno poudariti tukaj, ko govorimo o
               regionalizaciji, da bomo upoštevali južno evropsko mejo in da bo morda tudi kakšna
               pokrajina zaokrožila to južno evropsko mejo in s tem ustvarila pogoje za sodelovanje
               oziroma pomemben premik k čezmejnemu sodelovanju, predvsem ko govorimo o južni
               evropski meji. Z ustanovitvijo pokrajin vidim tudi možnost skladnejšega regionalnega
               razvoja, kajti, ravno ta skladnejši regionalni razvoj me velikokrat nekako zaboli, ko
               se spomnim na kraje, bodisi Ribnico ali Kočevje ali Koroško ali ne nazadnje
               Prekmurje, in kraje od koder prihajam, iz Haloz, torej iz območja, kjer danes čaka
               približno 300 gospodinjstev v teh manj razvitih območij Haloz, v hribovitem delu, da
               bi se priključili na javni vodovod, katerega lastno udeležbo so plačali že pred 2
               leti, a jim država zaradi postopkov, morda nepotrebne birokracije ni mogla zagotoviti
               priključka, pa čeprav so predvidena državna sredstva tudi v tem proračunu, ki smo ga
               sprejemali, in njihova lastna udeležba, ki so jo prispevali že pred dvema letoma.
               Morda tudi z ustanovitvijo pokrajin zmanjšamo to nepotrebno birokracijo, ki je danes
               velikokrat bolj kot ovira, ne pa pomoč, da bi se resnično kraj, okolje razvijalo
               hitreje. Upam in želim si, da bi morda tudi v kraju, od koder prihajam, začutil to
               pokrajino s sedežem v najstarejšem slovenskem mestu. Hvala lepa.</p>
            </sp>
            <sp xml:id="SDZ4-Redna-17-2006-05-23.sp57">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Mikolič.</p>
            </sp>
            <sp xml:id="SDZ4-Redna-17-2006-05-23.sp58">

               <speaker>MARTIN MIKOLIČ:</speaker>

               <p>Hvala, gospod predsednik. Spoštovani minister s sodelavci, spoštovane kolegice,
               kolegi!</p>
               <p>Tudi sam, tako kot je stališče naše poslanske skupine, ne nasprotujem spremembi 121.,
               140. in 143. člena ustave. Moram pa povedati, da se tudi pri meni pojavljajo številna
               vprašanja oziroma številni pomisleki glede ustanavljanja pokrajin, ker je še marsikaj
               nedorečenega. Če bi mi danes jasno vedeli, katere pristojnosti bodo imele bodoče
               pokrajine, katere bodo njihove izvirne naloge, katere prenešene naloge s strani
               države, potem bi prav gotovo lažje razpravljal o teh pomembnih stvareh. Minister je
               danes kar velikokrat povedal pa tudi kolegi poslanci in poslanke, da je
               decentralizacija nujno potrebna zaradi uresničevanja zakona o skladnem regionalnem
               razvoju. Prav gotovo je tukaj kar precej resnice. Imam pa sam pomisleke zaradi
               današnjega stanja, kako ta zakon, ki smo ga sprejeli, uresničujemo. Vemo, da nekatere
               od 12-ih razvojnih statističnih regij iz nekega pravnoformalnega vidika ali
               političnega vidika, tudi funkcionirajo, tudi delajo. Moram pa na žalost ugotavljati,
               da ravno v teh tako imenovanih statističnih regijah se tako imenovani centri, glavni
               poudarki dajejo na razvoj teh centrov oziroma središč. Tukaj imam pomislek, glede
               bodočih pokrajin, da ne bomo s to decentralizacijo, pa to je med ostalim tudi
               minister omenil, prišli do tega, da se nam bodo okrepili tako imenovani pokrajinski
               centri in da ne bomo pozabili na podeželje. Če se nam bo to zgodilo, potem z
               zagotovostjo lahko danes trdim, pa to bomo takrat tudi ugotavljali, da to ni
               uresničevanje zakona o skladnem regionalnem razvoju. Jaz upam, da se res z
               ustanovitvijo pokrajin ne bodo jemale pristojnosti občinam. Tudi danes je bilo
               velikokrat slišano, da bodo v bodoče pokrajine uresničevale regijske interese,
               regijske projekte. To je res, moram pa vam tudi povedati, kje so se občine znale tudi
               dosedaj dogovarjati pa dogovoriti, so tudi določene regijske projekte izpeljale
               oziroma jih tudi peljejo, predvsem imam v mislih odlagališča, čistilne naprave, brez
               kakršnegakoli močnega birokratskega aparata, ki bi stal toliko in toliko finančnih
               sredstev, kar nas pa prav gotovo v prihodnje čaka, kajti prav gotovo bodo pokrajine
               morale tudi s tega vidika funkcionirati. Če bomo prenesli naloge s strani države na
               pokrajine, bomo prav gotovo morali tudi zagotoviti finančna sredstva. In to je
               pravzaprav posebno poglavje. Jaz upam, da bomo to znali tudi pravilno narediti.
               Poglejte, rad bi opozoril na eno zadevo, ker sem že večkrat spraševal, pa nikoli
               nisem dobil jasnega odgovora. Zakon o financiranju občin ima med ostalim tudi
               določbo, da se tako imenovanim občinam s sedežem na upravnih enotah pa mestnim
               občinam zagotovi 4% dodatnih sredstev, se pravi tistim, ki so na sedežu upravnih
               enot, mestnim občinam 8%. Sicer so tam navedene nekatere naloge, ki jih naj te občine
               izvajajo oziroma ki so v nekaj večjem obsegu kot pa ostale občine. Rad bi povedal, da
               nikoli nismo naredili, da bi predvsem mestnim občinam ravno na osnovi tega prenesli
               kako pristojnost s strani države, veliko se je pa govorilo o tem. In zdi se mi
               predvsem s tega vidika to res krivično. Občina, ki je na sedežu upravne enote, ker to
               so v večini primerov večje občine, ima zagotovljeno porabo milijardo tolarjev, to za
               njih pomeni 40 milijonov finančnih sredstev več. To pa pomeni, da lahko ima samo iz
               tega naslova zaposlenih pet, šest ljudi več. Ali res izvajajo kakšne druge naloge kot
               ostale občine, se pa lahko danes vprašamo. Mislim, da je prav, da se tudi to pove pri
               razpravi o tako pomembnih zadevah, ki nas v prihodnje čakajo. In sam osebno tudi
               smatram, če se bomo znali pravilno dogovoriti, katere naloge se naj prenesejo na
               bodoče pokrajine in predvsem, kar je najbolj bistveno, kar vedno zagovarjamo tudi v
               naši poslanski skupini, da morajo biti jasno opredeljena tudi finančna sredstva,
               potem bo ta projekt uspel. Hvala lepa.</p>
            </sp>
            <sp xml:id="SDZ4-Redna-17-2006-05-23.sp59">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Presečnik. Prosim.</p>
            </sp>
            <sp xml:id="SDZ4-Redna-17-2006-05-23.sp60">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Zavedam se in zavedamo se vsi, da je
               spreminjanje ustave občutljiva tema in zahteva temeljit razmislek. Saj zaradi tega se
               sprememba ustave pripravlja že kar nekaj mandatov, ne samo nekaj let. In vsi ti
               poskusi do zdaj so pripeljali do spoznanja, pri katerem smo se ustavili in pri
               katerem sem prepričan, da bomo dobili potrebno soglasje v tem državnem zboru. Dejstvo
               je, da ustava ni navaden zakon in da je spreminjanje ustave res treba izvajati
               takrat, kadar je to nujno potrebno, in ne, da tako rečem, za vsako figo, kadar komu
               kakšna stvar ne paše. Dolgo časa se je poskušalo tudi z obstoječo ustavno ureditvijo
               priti do primernega rezultata oziroma do ustanovitve pokrajin v Sloveniji, ampak
               očitno zaradi različnih, tudi lokalnih interesov, ne samo političnih, do tega ni
               prišlo oziroma ni moglo priti, in je tudi po našem mnenju ta način edini tak, ki bo
               prinesel določene rezultate oziroma na podlagi katerega bo možno pokrajine
               ustanoviti. Že v prejšnjih mandatih ali pa v prejšnjem mandatu, kot se mnogi tudi
               spominjate, so bila prizadevanja, so bile velike razprave na to temo, tudi vlada je
               že pripravljala v prejšnjem mandatu določene podlage za to, na kakšen način se bi
               pristojnosti iz države prenesle na pokrajine. Zato se ne strinjam s kolegom Pečetom,
               ki je uvodoma v mnenju poslanske skupine dal za primer ravno ministrstvo za promet,
               kjer sem jaz bil v prejšnjem mandatu, češ da je to bilo eno od tistih, ki ni dalo
               predloga. Nasprotno, bili smo eni od redkih, ki smo dali predlog, katere naloge s
               področja delovanja ministrstva je možno prenesti na pokrajine in kakšen denar je tudi
               v okviru proračuna, ki je za to področje, potrebno na pokrajine tudi prenesti z
               izvajanjem vseh teh nalog, upravljanje, o posamezni infrastrukturi itd. Tako da na
               pamet govorjenje tudi tukaj včasih kar križem pa počez z napadi za nazaj in obsodbami
               že za naprej eventualno ne držijo. Je pa jasno, da je potrebno doseči nek kompromis,
               politični konsenz, in vesel sem, da se to tudi z današnjo zaključeno razpravo tudi
               dogaja, čeprav nisem optimist, da bo enostavno pripraviti ostale zakone, ki so vezani
               na to, da bo takrat še mnogo interesov in mnogo tudi lobiranj in pritiskov itn. Jaz
               sem prepričan, da kljub težavam, da bomo to zadevo v naslednji fazi lahko tudi
               uredili. Pričakujem pa, da bomo vse te zakone, ki so vezani na spremembo ustave
               oziroma na ustanavljanje pokrajin, pripravljali, usklajevali in sprejemali v paketu.
               To je po mojem edini način, da sploh lahko pridemo do pravega rezultata, torej da
               imamo pristojnosti, financiranje in ustanovitev posameznih območij in sedežev itd.
               Pričakujem, da bo predvsem v temu delu, v naslednjem koraku, v naslednji fazi delo
               težavnejše, ampak mislim, da je stvar že tako daleč, da bomo tudi tega zmogli. Hvala
               lepa.</p>
            </sp>
            <sp xml:id="SDZ4-Redna-17-2006-05-23.sp61">

               <speaker>PREDSEDNIK FRANCE CUKJATI:</speaker>

               <p>Hvala gospodu Presečniku. Besedo ima Darja Lavtižar Bebler. Izvolite.</p>
            </sp>
            <sp xml:id="SDZ4-Redna-17-2006-05-23.sp62">

               <speaker>DARJA LAVTIŽAR BEBLER:</speaker>

               <p>Hvala lepa, gospod predsednik. Ravnokar sem svojega sodelavca prosila, naj vam pove,
               da se želim v tem delu svoji razpravi odpovedati. Ampak sedaj, ko že imam besedo, bi
               rekla samo to. Za te spremembe v teh členih, ki zadevajo pokrajine, sem zato tudi med
               drugim zelo zavzeta, ker imam tudi lastno izkušnjo. V mandatu 1996-2000 sva z mojim
               bivšim poslanskim kolegom Jelkom Kacinom, županom gorenjskih občin in drugim
               dejavnikom lokalne samouprave predlagala, da bi se znotraj Gorenjske sami uspeli
               dogovoriti in predlagati ustanovitev gorenjske pokrajine. To bi bil recimo tudi tak
               primer ustanovitve pokrajine od spodaj navzgor. Vendar moja izkušnja je bila zelo
               žalostna. Razen tistih županov, ki so bili iz vrste LDS in morda še kakšnega
               neodvisnega, so drugi gledali na ta predlog kot na stvar prestiža in da zaradi tega
               oni pač takšnemu predlogu ne morejo slediti. To je bil zelo dober primer situacije
               razmer, ko je dejansko težko realno pričakovati, da bi po vsej Sloveniji prišli
               predlogi od spodaj navzgor, da se konkretne pokrajine ustanovijo. To je bil tudi
               izkaz tega, da dejansko 143. člen ustave ni primeren. Tudi ko se spominjam, kako smo
               v ustavni komisiji leta 1991 prišli do tega člena pravzaprav v zadnjem hipu, morda
               tudi nekako s figo v žepu, je jasno, da na podlagi tega člena do samoiniciativne
               ustanovitve pokrajin v Sloveniji ni moglo priti. Iz tega torej izhaja, da je nujno ta
               člen ustave spremeniti na ta način, da bo to tudi projekt celotne države.</p>
               <p>Ob tej razpravi so se tukaj pojavila mnenja, stališča o vsem, takorekoč od Adama in
               Eve naprej, in verjetno bomo s takšnimi razpravami nastopili tudi, ko bo vlada prišla
               s konkretnim predlogom ustreznih predlogov. Verjetno pa je, četudi sem prepričana, da
               je minister že vse te pomisleke in predloge že slišal, vendarle dobro, da jih sliši
               morda še enkrat, ker je sedaj na njem, da bo pripravil ustrezne zakone, ki so nujno
               potrebni, da potem tudi spravimo v življenje spremembo 143. člena ustave. In glede na
               dejstvo, da bo tudi tiste zakone treba sprejemati z dvotretjinsko večino prisotnih
               poslancev, je s tem tudi že vgrajena varovalka in garancija, da bo dejansko moralo
               tudi tam priti do konsenzov v največji meri. S tem bi tudi končala. Hvala lepa.</p>
            </sp>
            <sp xml:id="SDZ4-Redna-17-2006-05-23.sp63">

               <speaker>PREDSEDNIK FRANCE CUKJATI:</speaker>

               <p>Hvala. Želi še predstavnik vlade? Gospod minister, izvolite.</p>
            </sp>
            <sp xml:id="SDZ4-Redna-17-2006-05-23.sp64">

               <speaker>DR. IVAN ŽAGAR:</speaker>

               <p>Sem se že nekajkrat javil k besedi in smo nekatere stvari tudi sproti pojasnjevali.
               Mogoče bi se vseeno še dotaknil zgodbe regionalizacije, ker je pri nas na prvi pogled
               dokaj zapletena. Velikokrat se meša regionalizacija, ki je za potrebe Evropske unije
               z ustanavljanjem pokrajin, ki je pravzaprav izključno domača zgodba, in namen
               ustanavljanja pokrajin je dejansko decentralizacija. Je seveda potrebno strogo ločiti
               ustanavljanje pokrajin od samega ustanavljanja oziroma postavitve kohezijskih regij
               in statističnih razvojnih regij na nivoju NUC2 in NUC3, ki so pravzaprav
               administrativne narave in so postavljene v prvenstveni meri za uspešen regionalni
               razvoj in bodo stopile v veljavo, vsaj tiste kohezijske, šele v naslednji finančni
               perspektivi. Vsekakor sem prepričan, da rešitev, ki jo je ubrala vlada na tem
               področju, je bila prava. Ponavljam pa seveda, da ne smemo mešati tega dela z
               ustanavljanjem pokrajin. Namen pokrajin je drugačen. Notranja zgodba, namen pokrajin
               je, da se ustanovijo v pravem pomenu besede, tudi med tem političnem delu, in
               prispevajo k nadaljnjemu razvoju Slovenije, to pa je seveda pri tem zelo
               pomembno.</p>
               <p>Vprašanje, ali tudi sicer direktive Evropske unije veljajo. Popolnoma je jasno, da
               veljajo in da se Slovenija mora in se bo znotraj tega obnašala v skladu s temi
               direktivami, sedaj bo pa izkoriščala tiste možnosti, ki jih ne nazadnje tudi na tem
               področju direktive omogočajo.</p>
               <p>Še enkrat bi posebej poudaril, da je namen tega decentralizacija države, da je namen
               tega tudi pospešiti skladen regionalni razvoj, in moram posebej poudariti, da
               pozdravljam napor, ki je bil narejen v tem delu, da je prišlo do tega kompromisnega
               predloga, ki je vsekakor pri ustanavljanju pokrajin po moji oceni tudi mejnik. Jaz
               upam in verjamem, da bo ta napor storjen tudi v naslednjem koraku, ko bo potrebno v
               državnem zboru potrditi celoten paket zakonodaje, ki bo potem tudi postavil pokrajine
               na tisto mesto, ki jim gre oziroma na tisto mesto, ki si ga verjetno vsi tudi
               želimo.</p>
               <p>Zaradi tega bi še enkrat poudaril, da je resen namen vlade ustanovitev pokrajin v
               pravem smislu besede, in tudi zato vlada v celoti podpira ta kompromisni predlog
               predlaganih sprememb. Hvala lepa.</p>
            </sp>
            <sp xml:id="SDZ4-Redna-17-2006-05-23.sp65">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. S tem zaključujem razpravo. O predlogu sklepa, da se začne
               postopek za spremembo ustave, bomo v skladu s časovnim potekom seje zbora odločali
               danes v okviru glasovanj pol ure po prekinjeni 7. točki dnevnega reda oziroma
               najkasneje ob 22.45 uri. S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZA ZAČETEK POSTOPKA ZA
                  SPREMEMBO USTAVE REPUBLIKE SLOVENIJE Z OSNUTKOM USTAVNEGA ZAKONA EPA 317 .</title> Predlog za začetek postopka za spremembo 121., 140. in 143. člena ustave je v
               obravnavo zboru predložila skupina poslancev s prvopodpisano gospo Darjo Lavtižar
               Bebler. Predlog za začetek postopka za spremembo ustave je obravnavala ustavna
               komisija kot matično delovno telo, ki je zboru tudi pisno poročala. Sprašujem
               predstavnika vlade, ali želi na začetku obravnave obrazložiti svoje stališče.
               <stage>(Ne.)</stage></p>
               <p>Sledi predstavitev stališč poslanskih skupin. Gospa Lavtižar Bebler, želite kot
               predlagateljica? Dobil sem sporočilo, da ne želite; očitno je bilo napačno. Izvolite.
            </p>
            </sp>
            <sp xml:id="SDZ4-Redna-17-2006-05-23.sp66">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Pravzaprav bi želela samo nekaj stavkov
               poudariti.</p>
               <p>Vse, kar sem povedala ob prejšnji točki dnevnega reda v imenu poslanskega kluba LDS,
               velja tudi za ta predlog, kjer sem sama prvopodpisana. Pri tem pa želim poudariti
               naslednje. Tudi v predlogu, ki smo ga obravnavali ravnokar, sta ostala 121. in 140.
               člen predloga, kjer sem sama prvopodpisana, v celoti identična. 143. člen pa je v
               osnovi vsebinsko enak, le nekoliko bolj izčiščen je in celo še bolj primeren za
               ustavno besedilo. Mi podpiramo tisti predlog, ki smo ga ravnokar obravnavali. Ob teh
               spremembah želimo nastopati državotvorno, nam prestiž ni primaren. Naš glavni interes
               je, da odpravimo ustavne ovire, ki so oteževale ustanovitev pokrajin doslej. In
               pozdravljamo dejstvo, da smo zmogli priti do skupnega tako imenovanega kompromisnega
               predloga. Zdaj pa povem tudi, da se odpovedujem razpravi v imenu poslanskega kluba.
               Hvala.</p>
            </sp>
            <sp xml:id="SDZ4-Redna-17-2006-05-23.sp67">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Od prisotnih ima besedo gospod
               Branko Marinič v imenu poslanske skupine Slovenske demokratske stranke. Izvolite.
            </p>
            </sp>
            <sp xml:id="SDZ4-Redna-17-2006-05-23.sp68">

               <speaker>BRANKO MARINIČ:</speaker>

               <p>Hvala lepa za besedo, gospod predsednik. Spoštovane kolegice in kolegi, spoštovani
               minister s sodelavci! Danes je bilo že veliko govora o spremembi ustave Republike
               Slovenije z osnutkom ustavnega zakona, velikokrat je bil izpostavljen ta kompromis in
               zdi se nam zelo pomembno, da smo dosegli ta kompromisni predlog. K predlogu, ki ga
               predlaga skupina poslancev s prvopodpisano Darjo Lavtižar Bebler, ni kaj dosti
               dodati, razen tega, da tudi mi želimo biti državotvorni, želimo dati svoj prispevek k
               predvidenim spremembam. Vendar smo dobili kompromisni predlog, za kompromisni predlog
               smo, zato tega predloga skupine poslancev s prvopodpisano Darjo Lavtižar Bebler ne
               bomo podprli. Hvala lepa.</p>
            </sp>
            <sp xml:id="SDZ4-Redna-17-2006-05-23.sp69">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-17-2006-05-23.sp70">

               <speaker>VILI REZMAN:</speaker>

               <p>Hvala lepa, gospod predsednik. To predstavljanje je res nekoliko odveč, razen če
               želimo na kaj opozoriti. Tisto, na kar bi rad sam opozoril, je dejstvo, da smo imeli
               več predlogov, da smo te predloge nekako uspeli uskladiti in zdaj tudi tisti, ki so
               bili najprej zavrnjeni, podpirajo nov kompromisni predlog. Potrebno je ob tem dodati,
               da razen tega, da je vlada govorila o tem, kako bomo decentralizirali,
               dekoncentrirali, kako bomo upravne okraje lahko ustanovili in tako naprej, povedala
               tudi to, da načelno podpira ta predlog, o katerem sedaj govorimo - predlog 25-ih
               poslancev s prvopodpisano gospo Lavtižar Beblerjevo, da pa sodi, da ne odgovarja ta
               predlog na bistvene dileme. Če bi bilo tako, da bi resnično bile bistvene razlike,
               potem bi ne mogli trditi, da je predlog, ki je bil že sprejet oziroma ki smo ga prej
               obravnavali, povzemal to, kar je predlog 25-ih ponujal.</p>
               <p>Problem je v tem, da je res težko najti kakšne bistvene razlike. Sam sodim, da
               bistvenih razlik ni, torej gre za to, da vlada tudi podpira spremembe dveh členov
               praktično v dobesedno istem tekstu, v enem členu gre pa vendarle za razliko. Tista
               razlika, na katero je mogoče vredno še opozoriti, je samo razlika v tem, kako
               sprejeti zakon o financiranju pokrajin. Ta govori v tem prvem predlogu o
               dvotretjinski večini, v drugem predlogu pa je to izpuhtelo, torej nov predlog,
               predlog 
                  EPA 809 ne
                upošteva več tega, da bi morali o financiranju, kar pa je bistveno za
               funkcioniranje pokrajin, upoštevati dvotretjinsko večino prisotnih na tisti seji
               državnega zbora. Zato sodim, da je v enem delu kompromisni predlog za poslansko
               skupino DeSUS celo nekoliko slabši, to pa ni razlog, da ne bi zato podprli predloga,
               ki smo ga že, kajti druge razlike so samo v tem, da se izpušča beseda "širša", da se
               izpušča beseda "lahko", da se v enem delu spremenita dva odstavka v enega in da se
               množina spremeni v ednino. Res same nebistvene spremembe in mirne duše bi lahko
               takrat podprli tudi ta predlog, zato je najbrž prav, da povemo, da je predlog, o
               katerem sedaj govorimo, trasiral pot in da gre zato tistim, ki so ga pripravljali,
               tudi ustrezna zahvala za pripravljenost za sklepanje kompromisov.</p>
            </sp>
            <sp xml:id="SDZ4-Redna-17-2006-05-23.sp71">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc bo predstavil stališče Slovenske ljudske stranke.
               Prosim.</p>
            </sp>
            <sp xml:id="SDZ4-Redna-17-2006-05-23.sp72">

               <speaker>JOSIP BAJC:</speaker>

               <p>Spoštovani gospod predsednik, gospod minister, kolegice in kolegi!</p>
               <p>V poslanski skupini Slovenske ljudske stranke izražamo zadovoljstvo, da smo prišli do
               sprejemljivega predloga, ki smo ga obravnavali po prejšnji točki dnevnega reda. K
               temu je doprinesel prav gotovo tudi predlog s prvopodpisano kolegico gospo Darjo
               Lavtižar Bebler in kolegi. Kot je kolega Rezman pred menoj rekel, mislim, da gre tudi
               njim zahvala in ostalim poslanskim skupinam, da smo iskale skupno rešitev, ki je
               mogoče res v nekaterih delčkih samo pika, vejica oziroma spremenjena beseda. Gre pa
               dejansko tudi do odstopanja predlagateljev s prvopodpisano gospo Darjo Lavtižar
               Bebler, ko bi z nekoliko manjšo potrebnostjo, ker je vprašanje, ali bi dobili
               dejansko ustavno dvotretjinsko večino pri zakonu o financiranju občin. Zaradi tega
               upam, da bomo tudi pri naslednjih točkah dnevnega reda enako reševali in tudi v
               prihodnje iskali najboljšo rešitev oziroma tisto rešitev, ki bo dobila zadostno
               število glasov. Zato bomo mi tudi predlog ustavne komisije podprli, da ta predlog s
               prvopodpisano gospo Darjo Lavtižar Bebler ni primeren za nadaljnjo razpravo.</p>
            </sp>
            <sp xml:id="SDZ4-Redna-17-2006-05-23.sp73">

               <speaker>PREDSEDNIK FRANCE CUKJATI:</speaker>

               <p>Hvala. Sledi razprava poslank in poslancev. Gospod Bajc, se odpoveduje. Gospod
               Rezman, želite v svojem imenu? <stage>(Ne.)</stage> Naslednji prisotni gospod Moge. Se odpoveduje.
               Gospod Sajovic, izvolite, imate besedo.</p>
            </sp>
            <sp xml:id="SDZ4-Redna-17-2006-05-23.sp74">

               <speaker>MAG. BORUT SAJOVIC:</speaker>

               <p>Hvala lepa gospod predsedujoči, kolegice in pa kolegi. Seveda ta predlog je tako kot
               preteklega moč podpreti. Kaže na neko pozitivno rešitev, da se bomo v dobro
               državljank in pa državljanov znali nekaj zmeniti in pa dogovoriti. Očitno se ta
               potreba, kolikor poznam, pojavlja tudi na lokalnem nivoju, ker sedaj seveda tako
               poslanci kot župani ali pa predstavniki občin komuniciramo v različnih razvojnih
               oblikah in se bo to dogovarjanje in pa pogovarjanje lahko prineslo na nivo regije in
               bo bolj, bi rekel, formalno urejeno, če bomo seveda zagotovili tudi ustrezne finance
               in pa pristojnosti. Imamo pa pri tem zakonu veliko odgovornost politiki, tako da to
               zadevo spravimo v življenje, kot pa obstaja tudi velika nevarnost in pa bojazen, da
               to zadevo tudi politiki pokvarimo, če bo tam več politike, kot pa drugih vsebin. Ko
               razmišljam o teh zadevah in pa o regionalizmu in tudi o ustanovitvi številnih malih
               občin, bi lahko rekel, da so številne male občine kot ovce, ki so se razkropile po
               pašniku, te novonastale pokrajine pa jim vendarle lahko predstavljajo neko trdno
               ograjo, da zadeva ne uide preveč izpod nadzora in da se bomo o tem lahko
               pogovarjali.</p>
               <p>Jaz upam, da bomo zadevo v teh prvih korakih uspešno podprli, vendar bodo pa bistveni
               še kasnejši koraki, pri katerih bomo določali vsebino, kot pa dejanja, ki jih bomo
               opravili danes. Bom pa zadevo z veseljem podprl. Hvala lepa.</p>
            </sp>
            <sp xml:id="SDZ4-Redna-17-2006-05-23.sp75">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marinič želite v svojem imenu? <stage>(Ne.)</stage> Želi še gospod minister? <stage>(Ne.)</stage> Ker
               določen čas za razpravo še ni potekel, sprašujem, ali želi na podlagi prvega odstavka
               71. člena poslovnika še kdo razpravljati. <stage>(Ne.)</stage> S tem zaključujem razpravo. O
               predlogu sklepa, da se začne postopek za spremembo ustave bomo v skladu s časovnim
               potekom seje zbora odločali danes v okviru glasovanj pol ure po prekinjeni 7. točki
               dnevnega reda oziroma najkasneje ob 22.45 uri.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA,</title> to je na <title>OBRAVNAVO PREDLOGA ZA
                  ZAČETEK POSTOPKA ZA SPREMEMBO USTAVE REPUBLIKE SLOVENIJE Z OSNUTKOM USTAVNEGA
                  ZAKONA.</title>
               </p>
               <p>Glede na to, da smo pohiteli in 4. točka je na sporedu nepričakovano hitro prekinjam
               razpravo oziroma sejo za 8 minut. Sejo bomo nadaljevali ob 13.15 uri.</p>
               <p><stage>(Seja je bila prekinjena ob 13.06 uri in se je nadaljevala ob 13.15 uri.)</stage></p>
            </sp>
            <sp xml:id="SDZ4-Redna-17-2006-05-23.sp76">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na 4. točko dnevnega reda, to je na obravnavo predloga za začetek postopka
               za spremembo ustave Republike Slovenije z osnutkom ustavnega zakona, sprememba 83.,
               100. in 167. člena. Predlog za začetek postopka za spremembo 83., 100. in 167. člena
               ustave je v obravnavo zboru predložila skupina poslancev s prvopodpisanim Francetom
               Cukjatijem. Besedo dajem predstavniku predlagateljev za dopolnilno obrazložitev
               predloga. Prosim, gospod Cukjati.</p>
            </sp>
            <sp xml:id="SDZ4-Redna-17-2006-05-23.sp77">

               <speaker>FRANCE CUKJATI:</speaker>

               <p>Spoštovani predsedujoči, kolegice, kolegi! Predlog za začetek postopka za spremembo
               ustave Republike Slovenije, ki ga obravnavamo pod 4. točko, je nastal kot kompromisni
               predlog. Potem ko je razprava na ustavni komisiji pokazala, da predhodno vložena
               predloga ne uživata zadostne podpore poslank in poslancev, čeprav se je večina članov
               strinjala, da je treba poslansko imuniteto urediti na novo, smo se v ustavni komisiji
               lotili iskanja kompromisne rešitve skupaj s predstavniki obeh skupin predlagateljev,
               gospodom Miranom Potrčem in mag. Brankom Grimsom in člani strokovne skupini pri
               ustavni komisiji za področje poslanske imunitete.</p>
               <p>Na prvih štirih pogovorih smo ob pomoči članov strokovne skupine in ob predhodno
               zbranih usmeritvah poslanskih skupin izoblikovali naslednje usmeritve. Prvič,
               izhodišče za ureditev imunitete slovenskih poslancev naj bo 9. člen sedmega protokola
               evropske ustave, ki ureja imuniteto evropskih poslancev. Drugič. Procesnopravna
               imuniteta poslancev naj se torej v celoti odpravi, materialnopravna imuniteta pa naj
               se razširi tako, da izključuje poleg kazenske tudi odškodninsko odgovornost poslancev
               in začetek postopka zoper njega za mnenje ali glas, ki ga je izrekel pri opravljanju
               poslanske funkcije. Tretjič. Zaradi odprave procesne imunitete poslancev, ter s tem
               tudi članov državnega sveta in sodnikov ustavnega sodišča, pa so določbe o organu, ki
               odloča o tej imuniteti, postale nepotrebne, zato naj se črtata drugi stavek drugega
               odstavka 100. člena in drugega stavka 167. člena ustave.</p>
               <p>Med usklajevanjem je dr. Slavko Gaber v imenu poslanske skupine LDS predlagal, da naj
               materialna imuniteta ne zajema razžalitev in da se ta izjema nanaša zgolj na civilno
               odgovornost poslanca. Do tega predloga ste se opredelile tudi poslanske skupine, ki
               ste z izjemo poslanske skupine SD in DeSUS zavrnile omenjeni dodatek. V želji, da bi
               predlagane spremembe ustave dobile zadostno podporo, predlaganega dodatka ni v
               besedilu spremembe ustave. Omenjeni dodatek bo tako lahko kot tudi drugi predlogi
               predmet razprave na ustavni komisiji, ko in če se bo začel ustavnorevizijski postopek
               za priloženo kompromisno rešitev spremembe ustave na področju imunitete. Kompromisni
               predlog, brez dodatka poslanskega kluba LDS, je bil 10. oktobra 2005 ponujen
               poslancem v podpisovanje. Poslanska skupina SDS je 19. oktobra 2005 predlagala, da se
               pred vložitvijo kompromisnega predloga za spremembo ustave ponovno preveri vsebina
               predhodnih določb osnutka ustavnega zakona. Zato se je nadaljevalo iskanje
               kompromisne rešitve. Predstavniki predlagateljev so se na dveh usklajevanjih, to je
               8. novembra in 21. decembra lani, dogovorili, da se spremeni le prehodna določba
               osnutka ustavnega zakona, in sicer tako, da velja sprememba ustave za naprej. Glede
               odločitev državnega zbora o priznanju procesne imunitete, sprejetih pred
               uveljavitvijo ustavnega zakona, pa velja, da ostanejo v veljavi. V vsem ostalem pa je
               ostala prvotno ponujena rešitev nespremenjena. Tako pripravljen predlog je bil 21.
               decembra lani posredovan poslankam in poslancem v podpisovanje.</p>
               <p>Ker sem do izteka roka 10. januarja prejel podpise 60 poslank in poslancev, ki so
               postali sopredlagatelji predloga za spremembo 83., 100. in 167. člena ustave, sem
               skupaj s sopodpisniki predlog za začetek postopka za spremembo ustave vložil v
               ustavno revizijski postopek, ki ste ga prejeli tudi z dopisom z dne 12. januarja
               letos.</p>
               <p>Predlagam, da državni zbor opravi razpravo o predloženem predlogu za spremembo 83.,
               100. in 167. člena ustave in po končani razpravi sledi predlogu ustavne komisije ter
               podpre sklep za začetek postopka za omenjene spremembe ustave.</p>
            </sp>
            <sp xml:id="SDZ4-Redna-17-2006-05-23.sp78">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog za začetek postopka za spremembo ustave je obravnavala ustavna
               komisija kot matično delovno telo. Prosim podpredsednika komisije dr. Slavka Gabra,
               da predstavi poročilo komisije. Izvolite, prosim.</p>
            </sp>
            <sp xml:id="SDZ4-Redna-17-2006-05-23.sp79">

               <speaker>DR. SLAVKO GABER:</speaker>

               <p>Spoštovani gospod podpredsednik, gospod predsednik, kolegice in kolegi! Ustavna
               komisija je na 1. seji, dne 25.2., 24.3.2005 in 8.1.2006, ter na 3. seji, dne
               12.4.2006, in njenem nadaljevanju 11.5.2006 obravnavala predlog za začetek postopka
               za spremembo ustave Republike Slovenije z osnutkom ustavnega zakona, ki ga je dne
               7.12.2004 vložila v državni zbor skupina poslank in poslancev s prvopodpisanim
               Miranom Potrčem. Predlog za začetek postopka za spremembo ustave Republike Slovenije
               z osnutkom ustavnega zakona in tudi predlog, ki ga je v proceduro vložila skupina
               poslank in poslancev s prvopodpisanim mag. Brankom Grimsom, in predlog za začetek
               postopka za spremembo ustave Republike Slovenije z osnutkom ustavnega zakona, ki ga
               je dne 11.1.2004 vložila v državni zbor skupina poslancev s prvopodpisanim Francetom
               Cukjatijem, in ta predlog je bil pravkar predstavljen.</p>
               <p>Ustavna komisija je za splošno razpravo prejela pisno mnenje državnega sveta, ki
               predloga sprememb ustave ne podpira, kot tudi mnenje strokovne skupine iz prejšnjega
               mandata državnega zbora, ki odgovarja na nekatere dileme predloženih ustavnih
               predlogov prvopodpisanega kolega Mirana Potrča oziroma mag. Branka Grimsa. Ko je bilo
               ugotovljeno, da niti prvi niti drugi predlog ne dobita zadostne podpore za sprejem v
               državnem zboru oziroma za spremembo ustave, je bilo, kot je predsednik že pojasnil,
               opravljenih vrsta pogovorov, z namenom, da bi prišli do kompromisne rešitve za
               spremembo ustave. Ta kompromis se je iskal ob pomoči strokovne skupine pri ustavni
               komisiji za področje poslanske imunitete in takšen predlog je bil tudi na koncu
               poiskan. Novi kompromisni predlog, katerega prvopodpisani je predsednik ustavne
               komisije France Cukjati, izhaja iz dveh temeljnih usmeritev, in sicer najprej iz
               izključitve procesne ali nepoklicne imunitete, kar pomeni, da zoper poslanca ni možno
               voditi kazenskega postopka ter nekoliko jasnejše ureditve poklicne, materialne
               imunitete, z njeno širitvijo na odškodninsko odgovornost.</p>
               <p>Kompromisni predlog so člani v splošni razpravi podprli, zato predlagajo državnemu
               zboru, da začne postopek za spremembo 83., 100. in 167. člena ustave Republike
               Slovenije. Predlog za spremembo 83. člena in predlog za njegovo črtanje iz ustave pa
               zavrnejo s tem, da ne glasujejo za začetek njunega ustavno revizijskega postopka kar
               je tudi seveda logična posledica dogovora o kompromisni rešitvi. Ustavna komisije je
               glede na sprejete odločitve prešla na obravnavo osnutka ustavnega zakona za spremembo
               že večkrat naštetih členov 83., 100. in 167. člena ustave, ter na pripravo stališč
               ustavne komisije do omenjenega osnutka ustavne zakona.</p>
               <p>V razpravi sta bila izpostavljena dva pomisleka, ki sta skupaj s celotno razpravo
               podrobno predstavljena v poročilu ustavne komisije. Poslanska skupina LDS je izrazila
               pomislek, povezan v širitvijo poklicne, materialne imunitete z njeno širitvijo na
               odškodninsko odgovornost, in pa pomislek v povezavi 63. in 83. člena obstoječe in
               bodoče ustave. Omenjeni prvi pomislek, ki je sedaj materializiran v predlogu stališča
               o osnutku ustavnega zakona, je ustavna komisija z dvotretjinsko večino navzočih
               članov podprla in predlaga, da ga tudi državni zbor z večino glasov vseh poslancev
               sprejme kot obvezo, da ustavna komisija to možnost omejitve prouči in po potrebi
               vključi v besedilo predloga ustavnega zakona. Drugi predlog ni bil sprejet in to je
               tudi podlaga za naše glasovanje danes o teh predlogih. To poročilo velja tudi za
               drugi dve točki, kjer zavračamo prva dva predloga. Hvala.</p>
            </sp>
            <sp xml:id="SDZ4-Redna-17-2006-05-23.sp80">

               <speaker>PREDSEDNIK FRANCE CUKJATI:</speaker>

               <p>Sledi predstavitev stališč poslanskih skupin. V zvezi z časovnim potekom razprave pri
               tej točki dnevnega reda vas opozarjam, da bomo v prvem delu obravnave te točke
               dnevnega reda opravili razpravo le o predlogu za začetek postopka za spremembo
               ustave. Točko bomo nato prekinili in v okviru glasovanj najprej opravili odločanje o
               sklepu o začetku postopka za spremembo ustave. Če bo državni zbor predlagani sklep
               sprejel, bo takoj nadaljeval z razpravo o osnutku ustavnega zakona, ter o stališču
               ustavne komisije. To razpravo bomo opravili v okviru razpoložljivega časa, ki bo
               posameznim udeležencem točke ostal še na razpolago. Prosim, da to upoštevate pri
               razpravi. Če želite kasneje po glasovanju o začetku postopka razpravljati še o
               stališču ustavne komisije in o amandmajih k temu stališču, si prihranite ustrezni
               čas. Besedo dajem mag. Žnidaršiču za predstavitev stališč poslanske skupine
               Demokratične stranke upokojencev. Prosim.</p>
            </sp>
            <sp xml:id="SDZ4-Redna-17-2006-05-23.sp81">

               <speaker>MAG. FRANC ŽNIDARŠIČ:</speaker>

               <p>Spoštovani predsednik, kolegice in kolegi! Naša poslanska skupina bo predlog za
               začetek postopka za spremembo ustave Republike Slovenije z osnutkom ustavnega zakona,
               ki zadeva poslansko imuniteto in seveda imuniteto sodnikov, podprla. Predlagana
               sprememba se nanaša tako na procesnopravno imuniteto, kakor tudi na tisti del
               imunitete, ki zadeva civilnopravna razmerja. Zahteve po spremembah ustavne ureditve
               so postale resnejše, ko so se poslanci na podlagi civilnih obsodb za izrečeno pri
               svojem delu zavedli, da njihova imuniteta ne sega tudi na civilnopravno področje.
               Tako se je začelo postavljati vprašanje, do kod seže svoboda govora oziroma
               razpravljanje, če nad njimi visi možnost civilnopravne odgovornosti za izrečeno v
               parlamentu. Predlagana sprememba ukinja civilnopravno imuniteto članov državnega
               sveta in ustavnega sodišča, razširja pa tudi njihovo materialnopravno imuniteto, da
               poleg kazenske odgovornosti izključuje tudi odškodninsko odgovornost, ter začetek
               postopka zoper poslanca za mnenje ali glas, ki ga je izrekel pri upravljanju svoje
               funkcije. V naši poslanski skupini menimo, da je razširitev materialnopravne
               imunitete nujna, saj bo le s tem svoboda govora poslancev, izražanja njihovih mnenj
               in glasovanja uresničena v največji možni meri. Ocenjujemo, da je kultura obnašanja
               ljudi, ki so izvoljeni v funkcijo poslanca, člana državnega sveta ali sodnika, na
               takšnem nivoju, da v samem parlamentu in pri opravljanju drugih funkcij iz tega
               naslova ne bo prihajalo do civilnih deliktov, kot so razžalitev, obrekovanja, lažnive
               obdolžitve in podobno, tako v razmerju do drugih kolegov poslancev ali predstavnikov
               vlade kakor tudi v razmerju do drugih državljanov. Materialnopravna imuniteta pa se
               razširja tudi v smislu, da ni vezana zgolj na mnenje ali glas, izrečen na sejah
               državnega zbora in njegovih delovnih teles, temveč obsega tudi naloge in seveda
               mnenja in stališča, ki jih izrečejo poslanci pri opravljanju svoje funkcije v širšem
               prostoru. Glede na to, da se spreminja in ukinja procesnopravna imuniteta poslanca,
               in glede na to, da enako imuniteto kot poslanci uživajo tudi člani državnega sveta,
               sodniki ustavnega sodišča, ima to za posledico tudi ukinitev postopka v zvezi s
               priznavanjem imunitete, tako članov državnega sveta kot sodnikov ustavnega sodišča in
               poslancev. Poslanci DeSUS-a menimo, da bo predlagani institut imunitete učinkoviteje
               in celoviteje zagotavljal varstvo politično izpostavljenih funkcionarjev pred možnimi
               zlorabami posameznih organov oblasti, predvsem, da se organi represije ne bodo
               zlorabljali kot sredstva za politične spopade in pritiske, zato bomo predlagane
               ustavne spremembe v tem smislu vsekakor podprli. Seveda bomo podprli tudi predlagano
               dopolnilo, ki jemlje imuniteto za kršitve, prepovedi iz 63. člena ustave Republike
               Slovenije in mislimo, da bo na ta način ta sprememba na področju imunitete naštetih
               možnih kršilcev solidno rešena, zlasti tudi zaradi tega, ker je primerljiva z
               rešitvami v sicer še neveljavni ustavni pogodbi za Evropsko unijo. Hvala lepa.</p>
            </sp>
            <sp xml:id="SDZ4-Redna-17-2006-05-23.sp82">

               <speaker>PREDSEDNIK FRANCE CUKJATI:</speaker>

               <p>Hvala. Gospod mag. Branko Grims bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-17-2006-05-23.sp83">

               <speaker>MAG. BRANKO GRIMS:</speaker>

               <p>Hvala za besedo in vsem prav lep pozdrav. Glede na to, da je bilo prej že nekako
               združeno poročilo ustavne komisije in poslanske skupine LDS, vsaj v drugem delu tiste
               predstavitve, mislim, da lahko začnem kar pri bistvu.</p>
               <p>Poglejte, ko govorimo o imuniteti mislim, da je danes narobe, da govorimo o poslanski
               imuniteti. Ves čas ustavne razprave, ki traja zdaj o tej temi že več kot leto dni, se
               namreč kaže, da bi v resnici morali govoriti o imuniteti sodnikov ustavnega sodišča.
               Dokler se je govorilo samo o poslanski imuniteti, bi vas spomnil, se je v javnem
               diskurzu uporabljal izraz "nacionalna sramota" za imuniteto, pa še nekateri podobni
               izrazi. Tisti trenutek, ko pa je novinarka Večera, bilo je to po nekem pogovoru z
               mano, objavila, da to zaradi ureditve naše ustave, ki se pri ustavnih sodnikih
               sklicuje tudi na ureditev poslanske imunitete, velja tudi za ustavne sodnike, pa se
               je vse to čez noč spremenilo. Isti avtorji v istih medijih so nekaj dni za tem pisali
               o imuniteti kot o civilizacijski pridobitvi. Zanimivo, moram reči, to precej pove o
               celi tej zgodbi, vsekakor pa tudi zelo jasno pove, kje je jedro celotnega problema.
               Sama zgodba, veste, da se je potem nadaljevala tako, da glede na javnomnenjsko
               anketo, ki je bila večkratno predstavljana glede na diskurz, ki sem ga opisal v
               začetni fazi, smo tudi predlagali tisto, kar smo vsi v resnici želeli. O začetnem
               bolj kompromisnem predlogu smo kratko in malo predlagali črtanje celotne imunitete,
               to je pošten način, naj se poslanci izenačijo z vsemi ostalimi državljani, vendar se
               je potem v razpravi zelo hitro pokazalo, da tisti, ki so največ govorili o oženju
               imunitete, takšnega predloga niti slučajno niso pripravljeni podpreti. Izgovarjanje,
               ki je potem zelo običajno, če bo pri tem stroka popolnoma enotna itn., je glede na
               stanje v Sloveniji verjetno precej prozorno. Potem smo izgubili celo leto dni za
               pogovore ali pa smo izkoristili za pogovore, odvisno od vrednostnega zornega kota.
               Rezultat tega je pred nami. Pred nami je kompromisno besedilo, ki je komaj komaj
               zbralo 60 glasov, zato mislim, da je z njim vredno delati z največjo možno
               pazljivostjo, da se to ne bi usulo, kajti potrebno je zelo jasno nekaj povedati. Če
               ne dosežemo izjemno velikega soglasja o kakršnikoli nadaljnji spremembi, je potem
               izbira samo ena: ali bo sprejeto kompromisno besedilo ali pa bo vse ostalo po starem.
               To upam, da je dovolj jasno povedano, glede na dilemo, ki je sedaj pred nami. S tega
               vidika moram reči, da me čudi, ker se je zaradi načina glasovanja, ko naj bi bila dva
               sklepa združena, tako je bilo pač to predstavljeno, zgodilo na ustavni komisiji, ko
               je bil sprejet sklep, da se še nekaj dodatno pogleda.</p>
               <p>Sedaj pa malo obrazložitve zakaj pri tej zgodbi gre. V času še tistega enoletnega
               pogovarjanja že v začetnem obdobju, takoj potem, ko smo pridobili zraven tudi
               strokovno ekipo, smo v resnici te stvari že zelo podrobno pogledali. Kasneje se je ta
               pregled še nekajkrat ponovil. Različne skupine ustavnih strokovnjakov, profesorji
               ustavnega prava so to preučili in so ugotovili. LDS je v resnici v tem zadnjem
               predlogu, če še to poudarim, predlagal tri različne stvari: pregled možnosti
               mednarodnih pogodb, pregled učinka kršitev 63. člena ustave Republike Slovenije in
               tretja stvar je odškodninska odgovornost. Tisto, kar je predlagano v zvezi z
               odškodninsko odgovornostjo, se je izkazalo, da v resnici obstaja samo v ustavi ene
               stare članice Evropske unije, to je v nemški ustavi. Posebna izjema, torej
               izključitev odškodninske odgovornosti za žaljive obdolžitve, je v praksi nekaj, kar
               se izjemno lepo sliši, v resnici pa se je izkazalo prav pri tem strokovnem pregledu,
               to ni potrdil samo en profesor ustavnega prava, ampak vsi, s katerimi smo o tem
               diskutirali, da je to določilo, ki v Nemčiji v praksi sploh ne deluje. Namreč imeli
               so kar nekaj procesnih zapletov na to temo, en sam samcat postopek je bil v celem
               povojnem obdobju, kar velja nemška ustava, menda sprožen na tej osnovi, pa potem, kot
               so mi povedali, takrat je bilo to tudi na uradni seji sporočeno, tako da gre za
               uradni podatek, niti ta ni bil obsojen. To se pravi, gre za določilo, ki je
               povzročilo nekaj težav, učinkovito pa ni. Mimo grede, zanimivo je, da je tako
               določilo v nekem pomenu besede že tudi sestavni del ustavne ureditve imunitete. Ste
               to opazili? Ali pa je to morda kdaj preprečilo, da bi bile v tem državnem zboru
               izrečene neprimerne besede? Jaz, kolikor se spomnim, so bile vse izrečene, saj
               drugače o njih ne bi mogli govoriti. Se pravi, je preventivni učinek tovrstnih
               ukrepov spet nič. V tem delu smo torej popolnoma primerljivi z Nemčijo. Seveda je pa
               to tema, na kateri se da fino pridobivati poceni politične točke, tudi da se fino
               zniževati ugled parlamenta, če se o tem zelo veliko razpravlja, pa še kaj drugega se
               da s to temo početi.</p>
               <p>Tretja zgodba, ki je tu odprta, pa je vprašanje razpihovanja nestrpnosti. To je
               zadeva, ki jo slovenska ustava v svojem 63. členu izrecno prepoveduje. Tu je moje
               osebno stališče, ki sem ga takrat tudi z mnogimi profesorji ustavnega prava preveril,
               da je pravilno, da tako določilo velja neodvisno od tega, ali ga posebej omenimo kot
               izjema. Vendar so me kasneje mnogi profesorji ustavnega prava prepričevali, da bi
               bilo to pa smiselno upoštevati in vključiti v ustavno besedilo, ker da bi to
               pripomoglo k večji jasnosti ustavnega besedila, zlasti v primeru, če bi prišlo pod
               nekimi posebnimi pogoji - upajmo, da to sicer nikoli ne bo uresničeno, vendar je
               treba pač računati tudi s to možnostjo - do preverbe v sodnem postopku, ali je nekaj
               v okviru tega netenja nestrpnosti ali ne. Pri tem je tudi treba vedeti, kaj je
               netenje nestrpnosti. To zagotovo ni pošiljanje nekoga na kakšen pregled, pa pol metra
               više ali niže ni bistveno, ampak gre za zadeve, ko bi nekdo sistematično, načrtno
               pozival k nasilju proti določeni skupini, bodisi na osnovi nekih osebnostnih
               značilnosti, na osnovi spola ali pa na osnovi političnega prepričanja. To je v
               resnici pravna definicija netenja nestrpnosti in je zelo strog pojem, kadar pa do
               tega pride, pa je država upravičena tudi ukrepati. Mimogrede, to je tudi razlog za
               izbris politične stranke iz registra, o čemer v postopku odloča ustavno sodišče.</p>
               <p>Zato smo v naši poslanski skupini, v soglasju tudi z ostalimi poslanskimi skupinami
               koalicije, predlagali, da se pa v resnici to, ker je očitno res tukaj neka dilema
               tudi v ustavni stroki ostala, le še enkrat podrobno preuči in se morda to kot posebno
               izjemo vključi v besedilo ustavnega zakona. Sam osebno moram reči, da so me
               argumenti, ki so mi bili predstavljeni v minulih dneh, potem tudi prepričali. Vse
               ostalo pa, kot sem povedal, je za ustavno stroko in, trdim, tudi za vse, ki mislimo
               pošteno s to spremembo, popolnoma jasno. Če želimo priti do besedila, o katerem bo
               doseženo zadostno soglasje, potem je nesmiselno, da se ponovno preverjajo stvari, ki
               so bile že nekajkrat preverjene s strani strokovnjakov v minulem letu dni. To je smo
               zavlačevanje, čas pa zagotovo zdaj že dela proti možnosti, da se sploh karkoli
               spremeni. Vemo, da so se že začeli ponovno oživljati pomisleki sploh o poseganju v
               ustavo na tem področju in še o marsičem. Zaradi tega menim, da je dobro, da pohitimo.
               Kdor pa meni, da je treba nekaj zares zaostriti, da se potem vse izenači, pa ima brez
               dvoma možnost, da kasneje, ko bo na glasovanju predlog za izbris imunitete, glasuje
               za naš predlog. Takrat bodo maske padle in videlo se bo, kdo je pravzaprav na katerem
               stališču. Kdor pa podpira kompromisni predlog, podpirali smo ga vsi, ki smo to
               podpisali, pa naj pač glasuje za. Sam bom to z veseljem storil. Hvala.</p>
            </sp>
            <sp xml:id="SDZ4-Redna-17-2006-05-23.sp84">

               <speaker>PREDSEDNIK FRANCE CUKJATI:</speaker>

               <p>Hvala. Gospod dr. Slavko Gaber bo predstavil stališče poslanske skupine Liberalne
               demokracije Slovenije.</p>
            </sp>
            <sp xml:id="SDZ4-Redna-17-2006-05-23.sp85">

               <speaker>DR. SLAVKO GABER:</speaker>

               <p>Spoštovani gospod predsednik, kolegice in kolegi! V poslanski skupini LDS razumemo
               naše pogovore okoli spremembe ustave v 83. členu in posledično še v nekaterih drugih
               členih kot pomemben premik pri razmišljanju o urejanju vprašanja imunitete v tej
               državi. Tako kot vsi drugi pozdravljamo omejitev procesne, nepoklicne imunitete in
               mislimo, da je takšno mnenje tudi državljank in državljanov.</p>
               <p>Tukaj smo doživeli sicer že neko vnaprejšnjo razpravo o našem stališču, pa vendarle
               naj povem zelo naravnost, da pa dvomimo in mislim, da dvomi v to tudi večina
               državljank in državljanov te države, da je potrebno ohranjati pri materialni
               imuniteti imuniteto za odškodninsko odgovornost za besede, ki so v tem državnem zboru
               izrečene in pa sicer pri opravljanju funkcije brez mere, ki žalijo druge ljudi, ki
               žalijo še posebej državljane in državljanke, ki nam na to eventualno našo žalitev ne
               morejo odgovoriti. O tem je mogoče razpravljati na več načinov. Enega smo že slišali.
               Dejstvo pa je, in to kažejo študije, ki so bile narejeno za ta parlament, da je od 25
               držav v EU 10 takšnih, ki imajo tako ali drugače omejeno pravico poslank in
               poslancev, da bi govorili tako, da bi žalili drugega, pa to ne bi imelo nobenih
               posledic, torej, proti njim ne bi mogel začeti teči postopek. Te države, kolegice in
               kolegi, so: Nemčija, Anglija, Danska, Grčija, Švedska, Madžarska, Latvija, Litva,
               Poljska in Finska. Slovenija bi se torej pridružila tem državam. Mislim, da je to
               povsem spoštovanja vredna družba, ki opozarja na to, da to vprašanje ni enostavno
               rešljivo. Če želimo dobro parlamentu, dobro posebej imenu parlamenta, kaže o njem še
               dodatno razmisliti. Ne drži namreč, da ta mehanizem na sebi ni učinkovit. Prava
               logična mojstrovina je namreč trditi, da so bile vse besede v parlamentu, ki so bile
               izrečene, izrečene. To je v logiki zelo na določen način označeno. Jasno je, da so
               bile izrečene, vendar govora ni o tistih besedah, ki so bile izrečene, govora je o
               tem, da ljudje, če vedo, da bodo lahko za svoje ravnanje tudi odgovarjali, razmislijo
               prej, preden govorijo. To je namen tovrstnih klavzul. Za Nemčijo velja, da ne drži,
               da se tam ta člen ne bi uporabljal in da tam naj ne bi nikoli razpravljali o tem,
               kako ravnati v primerih imunitete. V prejšnjem mandatnem obdobju je imel odbor za
               kontrolo volitev imuniteto in poslovnik nemškega Bundestaga skupaj 128 zasedanj, od
               katerih jih je bilo 50 s področja imunitet. In bila sta podana v obdobju 1994-1998
               dva predloga za odvzem materialne imunitete zaradi deliktov izražanja. V obdobju
               1998-2000 so bili podani trije takšni predlogi. O vseh teh predlogi so v Bundestagu
               razpravljali. Zakaj so razpravljali? Ker so presodili, da so šli poslanci pri svojih
               izjavljanjih, pri svojih ravnanjih preprosto predaleč. To je mogoče, gospe in
               gospodje! Mogoče je zlorabljati poslansko funkcijo, ne pravim, da naj bi jo, vendar
               pa zgolj to, da mi verjamemo, da je nekdo ne bo, za ustavodajalca in za zakonodajalca
               ni dovolj. Mi smo zato prepričani v poslanskem klubu Liberalne demokracije Slovenije,
               da kaže podpreti predlog, da o tem, in tako je odločila tudi ustavna komisija, da se
               o tem vprašanju dodatno razmisli Najbolj blaga mogoča formulacija je bila izbrana,
               ker mi ne želimo izsiljevati v tem postopku, želimo pa, če je le mogoče, da zberemo
               vsi skupaj toliko moči, da se resno vprašamo o tem, kaj škoduje poslankam in
               poslancem, če tudi za njih velja, da ni mogoče nekoga blatiti in si ne upati to
               dokazati tudi pred sodiščem. Če trdite, da se je nekdo materialno okoristil, če
               trdite, da je zlorabil svoj položaj, na primer kot župan neke občine ali pa kot
               državljan te naše države, zakaj se potem bojimo s to trditvijo soočiti, če nas bo kdo
               pozval, da jo dokazujemo tudi pred sodiščem? O tem teče zgodba. In tako kot je
               dejstvo, da je potrebno ščiti poslanko in poslanca za to, kadarkoli govori in
               razkriva določene nepravilnosti v družbi, kadarkoli govori v interesu državljank in
               državljanov, drži zelo verjetno tudi, da je treba državljane in državljanke ščititi
               pred pozabljivostjo nas samih, kadar se spustimo izpod nadzora in govorimo stvari, za
               katere nimamo dokazov, druge pa žalijo. Jaz takšne imunitete ne potrebujem in mislim,
               da je ne potrebuje nihče v tem državnem zboru. Potrebujemo pa imuniteto, ki nam
               omogoča govoriti in razkrivati nepravilnosti na posamičnih področjih, pa bi nas kdo
               lahko pri tem oviral. O tem teče beseda, tukaj ni nobenih iger. Nobenih drugih iger
               na tem področju, z naše strani ne! Sploh se mi zdi celoten konstrukt okoli ustavnega
               sodišča na meji razumljivega. Mi bomo torej podprli to, kar je predlagala ustavna
               komisija in pričakujemo, da je bil takšen tudi dogovor.</p>
            </sp>
            <sp xml:id="SDZ4-Redna-17-2006-05-23.sp86">

               <speaker>PREDSEDNIK FRANCE CUKJATI:</speaker>

               <p>Hvala. Gospod Miran Potrč, bo predstavil stališče poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-17-2006-05-23.sp87">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>V poslanski skupini Socialnih demokratov bomo podprli in si želimo, da bi dobil
               potrebno večino predlog, ki ga je pripravila ustavna komisija. Na seji ustavne
               komisije po vsem trudu, ki smo ga vložili pri predsedniku državnega zbora, da bi do
               ustreznega besedila prišlo, sem bil celo optimist, da zato obstoje resne možnosti in
               da za to obstoja tudi resna volja. Bolj kot poslušam uvodne predstavitve, čeprav vem,
               da ne smem in ne bom z njimi polemiziral, bolj kot berem vložene amandmaje, bolj se
               mi zdi, da se pravzaprav ne vem kolikokrat, vračamo na začetek. To je, ali smo
               pripravljeni resno razpravljati o poslanski imuniteti in jo spremeniti ali ne. V
               poslanski skupini Socialnih demokratov smo to še vedno pripravljeni in to želimo.
               Zato bi rad poudaril, da smo bili eni od tistih, ki se nam je zdelo, da je vredno o
               rešitvi poslanske imunitete v sedanji ustavi spregovoriti, in to edino in izključno
               zaradi problemov, ki smo jih v zvezi s tem imeli v državnem zboru in državnem svetu.
               Zaradi ničesar drugega. Vse drugo so izmišljotine, ki jih enostavno ne razumem in so
               na meji, bi rekel, fantastičnega. V primeru drugih, razen v državnem zboru in posebej
               v državnem svetu, kjer se je podeljevala imuniteta tudi za vprašanja, ki niso imela
               povezave s funkcijo in delom poslanca oziroma svetnika, so bile samo tam. Ti problemi
               in tako dodeljena imuniteta so po prepričanju poslank in poslancev Socialnih
               demokratov upravičeno vzbujali nelagodje in negodovanje in kritiko med državljankami
               in državljani. In takšni primeri so upravičeno po mnenju javnosti pomenili zlorabo
               pravico imunitete v osebno korist, ne pa v funkciji delovanja institucije zaradi
               katere je ta imuniteta zgodovinsko in tudi še danes vzpostavljena. Ščitila bi
               možnost, da se deluje, da se sprejemajo odločitve, da poslanec in svetnik, pa tudi
               ustavni sodnik, normalno, ni odgovoren za glas ali mnenje, ki ga izreče ob
               uresničevanju svoje naloge in svojih pooblastil. Če namreč tega ne bi smel izreči,
               potem tudi te funkcije ne bi smel opravljati. Naša prva ideja v poslanski skupini je
               zato bila, da ohranimo samo tako imenovano materialno imuniteto, se pravi imuniteto,
               izrečeno za glas ali mnenje pri delu državnega zbora, in to samo kazenskopravno, da
               pa črtamo procesno imuniteto, ki ščiti poslanko in poslanca glede ravnanj, ki niso
               povezana z delom v parlamentu, ampak pomenijo ravnanja, ki so v njegovi osebni sferi,
               do katerih lahko pride tako kot pri kateremkoli drugem državljanu, in ni razloga, da
               bi za prometni, premoženjski, krvni in podoben delikt, kot jih kazenskih zakonik
               opredeljuje, bil poslanec kaj bolj varovan kot je varovan katerikoli drug državljan.
               Ker pa so bile v kasnejših razpravah v tem državnem zboru dane sugestije in izraženi
               pomisleki zoper tako oblikovan naš predlog in dana opozorila, da ta predlog ne bo
               dobil potrebne 2/3 podpore, če ne bomo vključili najmanj še odškodninske odgovornosti
               za glas ali mnenje, izrečeno pri delu v državnem zboru, smo bili pripravljeni to
               vključiti v predlog. In takšen po svoji vsebini, čeprav drugače formuliran, kot je
               bil naš, je vsebinsko dan tudi danes. Osebno smo prepričani, da ni nobenega razloga,
               da se ne bi pogovarjali o tem, da je nujno potrebno ščititi poslanca samo za delo v
               parlamentu, ne pa za karkoli drugega. Jaz moram osebno reči, mene ni čisto nič strah,
               da bi se odločali o tem, da črtamo tudi imuniteto v celoti, moram pa reči, da tisti,
               ki eventualno to predlagajo, pozabljajo, da bi potem bili ena od redkih, če ne edina
               država, ki imunitete sploh nimamo, morda najbolj demokratični, morda pa obratno,
               država, za katero misli tudi parlament, da je treba imuniteto v celoti ukiniti, ker
               jo sicer poslanci tako zelo zlorabljajo, kar pa ne bi rad, da bi bil splošen vtis in
               upam, da tega ne želijo povedati tudi tisti, ki bi črtanje imunitete v celoti
               predvideli. Ni me pa strah take rešitve, ker si ne znam predstavljati, da bi pa
               kdajkoli v tej državi po osamosvojitvi in tudi po prvih demokratičnih večstrankarskih
               volitvah še bila možnost, da bi si kdo zamislil, da bo koga poslal v kazenski pregon
               zaradi mnenja ali glasu, kar pomeni zaradi njegove vsebinske odločitve, zakaj je bil
               za ali proti nekemu zakonu oziroma zakaj je bil za ali proti nekemu amandmaju, kar je
               tudi temeljna opredelitev materialne imunitete. Če si kdo to še predstavlja, upam, da
               je tudi to samo fantazma in da se to v naši državi ne more nikomur več dogoditi.
               Mislim, da to velja tudi za zlorabo kazenskega pregona. Zato bi bilo prav, da
               razprave o imuniteti ne zlorabljamo za medsebojne prestižne igre, ampak da poskušamo
               predlog, tako kot je oblikovan, sprejeti in da bom doslej edini sledil sugestiji
               gospoda predsednika o stališčih razpravljati in odločati kasneje, kar bom tudi
               storil. Hvala lepa.</p>
            </sp>
            <sp xml:id="SDZ4-Redna-17-2006-05-23.sp88">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Besedo ima gospod Martin Mikolič, ki bo predstavil stališče
               poslanske skupine Nove Slovenije. Prosim.</p>
            </sp>
            <sp xml:id="SDZ4-Redna-17-2006-05-23.sp89">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni. V poslanski skupine Nove Slovenije bomo podprli
               predlog za začetek postopka za spremembo ustave v tistih členih, ki se nanašajo na
               imuniteto.</p>
               <p>Naj uvodoma povem, da je poslanska skupine Nove Slovenije podpisala predlog za
               popolno odpravo imunitete, vendar kot vemo, ni ta predlog doživel podpore, zato danes
               v poslanski skupini Nove Slovenije podpiramo kompromisni predlog, po katerem se
               procesnopravna imuniteta v celoti odpravi, materialnopravna imuniteta pa razširi.
               Predlog, ki ga bomo obravnavali, je boljši od sedanje ureditve, ker prvič, omogoča
               poslancu večjo svobodo govora, in to ne le, kadar govori na sejah državnega zbora ali
               na sejah delovnih teles, ampak pri opravljanju celotne njegove funkcije. Drugič, ker
               onemogoča zlorabo imunitete za izogibanje odgovornosti za kazniva dejanja, za katera
               bi se mu kot vsakemu drugemu državljanu lahko začelo soditi. Po predlogu zoper
               poslanca ne bo možno začeti nobenega postopka preiskave odškodninskega, upravnega in
               drugega postopka za mnenje ali glas, ki ga je dal pri opravljanju poslanske funkcije.
               Nekateri se v dosedanji razpravi oziroma nekateri so v dosedanji razpravi izrazili
               pomisleke, kje in kako bo določeno, kaj obsega opravljanje poslanske funkcije. Po
               mnenju strokovnjakov nobena ustava tega ne more določiti, zato bo odgovor na to
               vprašanje in na vprašanje, kaj je mnenje ali glas, morala dati sodna praksa.</p>
               <p>Kar se tiče omejitve imunitete zaradi žaljenja, širjenja nestrpnosti in podobno, pa
               naj povem, da v Novi Sloveniji oziroma v naši poslanski skupini s tem nismo imeli
               težav. V svojih govorih nismo nikoli žalili ali širili kakršenkoli nestrpnosti. Je pa
               res, da smo bili tako poslanci kot tudi volivci Nove Slovenije deležni tega s strani
               nekaterih poslanskih kolegov. Veljavna ureditev določa, da poslanec ne sme biti
               priprt, niti se zoper njega, če se sklicuje na imuniteto, ne sme začeti kazenski
               postopke brez dovoljenja državnega zbora. Izjema od tega je le, če je zaloten pri
               kaznivem dejanju, za katerega je predvidena kazen zapora nad pet let. Določeno je
               celo, da državni zbor imuniteto lahko prizna tudi poslancu, ki se na njo ni skliceval
               ali če je bil zaloten pri omenjenem kaznivem dejanju. Pri tem naj povem, da se
               poslanci Nove Slovenije nismo nikoli zgovarjali oziroma sklicevali na imuniteto.
               Kljub temu pa je vsakokrat sodišče zaprosilo za mnenje oziroma odločanje v tem
               državnem zboru, kar se nam pa res zdi nesmiselno. So pa to izkoristili nekateri za
               zadovoljevanje, na primer, osebnih interesov posameznikov in izogibanje odgovornosti
               za dejanja. To je po mnenju poslanske skupine Nove Slovenije nesprejemljivo. Takšno
               stališče smo tudi vseskozi zagovarjali. Predlog spremembe pa izogibanje sodnim
               postopkom onemogoča, ker nepoklicno oziroma procesnopravno imuniteto v celoti
               odpravlja. Pri sprejemanju predloga se je potrebno vseskozi zavedati, da imajo enako
               kot poslanci urejeno imuniteto tudi člani državnega sveta in predvsem sodniki
               ustavnega sodišča.</p>
               <p>Tako kot sem že uvodoma povedal, v poslanski skupini Nove Slovenije - Krščansko
               ljudske stranke bomo predlagane spremembe podprli.</p>
            </sp>
            <sp xml:id="SDZ4-Redna-17-2006-05-23.sp90">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc, bo predstavil stališče poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ4-Redna-17-2006-05-23.sp91">

               <speaker>JOSIP BAJC:</speaker>

               <p>Hvala lepa, gospod predsednik. Spoštovani predstavnik vlade, kolegice in kolegi!</p>
               <p>Poslanci poslanske skupine Slovenske ljudske stranke skupaj z večino poslancev tega
               državnega zbora kot tudi strokovno in politično javnostjo ocenjujemo, da je sedanja
               ureditev imunitete poslancev državnega zbora deležna največkrat upravičene kritike in
               obravnave, in to največkrat zaradi zlorabe bodisi v preteklem času posameznih
               poslancev državnega zbora kot tudi članov oziroma svetnikov državnega sveta. Poskusi
               za spremembo instituta imunitete, predvsem procesne imunitete, so se pojavljali že od
               sprejema ustave v letu 1991, vendar do danes se to ni zgodilo in danes na tej seji
               imamo v obravnavi več predlogov za spremembo 83. člena ustave Republike Slovenije, ki
               jo ureja vprašanje poslanske imunitete. Poslanci poslanske skupine Slovenske ljudske
               stranke bomo podprli oziroma glasovali za skupaj pripravljen kompromis osnutka
               ustavnega zakona o spremembi ustave Republike Slovenije, ki zajema rešitev iz
               predloga prvopodpisanega gospoda Mirana Potrča in gospoda mag. Branka Grimsa, ter
               strokovne komisije, kot jo je sprejela ustavna komisija. Kot rečeno bomo poslanci
               poslanske skupine podprli spremembo 83. člena ustave, ki popolnoma odpravlja procesno
               imuniteto poslancev, materialnopravno imuniteto pa ureja nekoliko širše. Sam predlog
               izključuje tudi odškodninsko odgovornost poslancev za mnenje ali glas, izrečen ne
               samo na sejah državnega zbora, njegovih teles, temveč v celoti pri opravljanju
               poslanske funkcije.</p>
               <p>Ker imajo po veljavni ustavi Republike Slovenije imuniteto tudi svetniki državnega
               sveta in ustavni sodniki, je potrebno ob spremembi 83. člena ustave spremeniti tudi
               100. in 167. člen veljavne ustave, ki urejajo procesno imuniteto sodnikov ustavnih
               sodišč oziroma svetnikov državnega sveta. Ker smo poslanci poslanske skupine
               Slovenske ljudske stranke bili sopodpisniki tudi predloga za ustavno ureditev tega
               področja, ki bi v celoti črtale določbe v zvezi s poslansko imuniteto, bomo poslanci
               poslanske skupine Slovenske ljudske stranke soglasno podprli tudi kompromisni predlog
               osnutka ustavnega zakona o spremembah ustave Republike Slovenije, ki spreminja 83.,
               100. in 167. člen ustave Republike Slovenije.</p>
            </sp>
            <sp xml:id="SDZ4-Redna-17-2006-05-23.sp92">

               <speaker>PREDSEDNIK FRANCE CUKJATI:</speaker>

               <p>Hvala. Sledi razprava poslank in poslancev. Besedo ima Aurelio Juri. Izvolite.</p>
            </sp>
            <sp xml:id="SDZ4-Redna-17-2006-05-23.sp93">

               <speaker>AURELIO JURI:</speaker>

               <p>Hvala, predsednik. Tudi sam bom podprl, tako kot je bilo že obrazloženo za našo
               poslansko skupino, kompromisni predlog, s tem da bom podprl tudi predlog dodatnega
               sklepa ustavne komisije. Treba se je potruditi za to, da poiščemo še poti, po katerih
               bomo uredili imuniteto tako, da ne bo zavarovan poslanec pred izrečenimi lažmi ali
               kakršnimikoli žaljivimi obdolžitvami na račun nekoga, ki ni naš kolega. Sami smo to
               govorili tudi na ustavni komisiji, mi se zavarujemo na tak način, da polemiziramo med
               seboj. Eden obtožuje drugega, seveda, ta ima priložnost, da se odzove tudi na netočne
               ali lažnive navedbe. Toda ko z naše govornice spregovorimo o nekomu, ki te možnosti
               in te pravice nima, ga moramo obvarovati pri tem, da se bo tudi on lahko odzval, in
               bosta njegova čast in ime ustrezno zaščitena. Ta naš kompromisni predlog takih
               garancij ne daje, zato je smiselno, da vložimo še malce napora, pogledamo, v kakšnem
               obsegu, s kakšnim besedilom obvarujemo tudi preprostega državljana in državljanko
               pred možnostjo - jaz si je ne želim, sam ne sodelujem z razpravami, ki bi kogarkoli
               obdolževale po krivem, in verjamem, da tudi večina od nas tega ne želi in se tega
               tudi ne poslužuje. Ampak dogajajo se trenutki, ko se razvnamejo strasti, ko ti uide
               iz ust tudi beseda, ki ni primerna in ki nekomu nalaga neke stvari, ki jih ni nikoli
               počel. To se je že dogajalo, to se zna na novo dogoditi. Kako torej, če se postavimo
               v vlogo državljana, ki nas gleda in nas posluša in je zaenkrat v določenem trenutku
               predmet naše pozornosti, v vlogi nekoga, ki tistega, kar mu mi očitamo, tu izza
               govornice ni nikoli storil. Kako naj se on do tega odzove? Če je poslanec zaščiten
               pred tem in pred njim, seveda, nismo naredili dobro delo. Zato jaz upam, da bomo, če
               je res želja, da omejimo imuniteto, maksimalno, jaz sem bil včasih tudi zagovornik
               ukinitve imunitete, so me pa opozorili na pasti, ki tu tičijo, torej maksimalno
               omejena imuniteta, dajmo poiskati tudi omejitev pri tovrstni možnosti in nevarnostjo.
               Mislim, da moramo, še enkrat naj poudarim, ne ščititi samo naše pogoje dela in imeti
               prostor, v katerem si bomo lažje izrekali vse to, kar nam gre, ampak da bomo tudi
               spoštljivi do tistih, ki te možnosti nimajo. Zato bom podprl tudi dopolnili sklep
               ustavne komisije, upam, da bo dobil ustrezno podporo in da bomo pridobili na ustavni
               komisiji čas, da s pomočjo stroke še enkrat predelamo še to situacijo in to
               okoliščino. Hvala.</p>
            </sp>
            <sp xml:id="SDZ4-Redna-17-2006-05-23.sp94">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Petan. Izvolite.</p>
            </sp>
            <sp xml:id="SDZ4-Redna-17-2006-05-23.sp95">

               <speaker>RUDOLF PETAN:</speaker>

               <p>Hvala za besedo, gospod predsednik. O poslanski imuniteti bi lahko rekli, da se kar
               dviga prah, ampak v tem primeru ne bi mogli reči, da je to dober konj, za katerim se
               dviga prah, ampak ta poslanska imuniteta se je popolnoma spolitizirala, se je
               zlorabila in tudi izrodila. Naš poslanski kolega Ivo Hvalica je bil kaznovan za
               izrečene besede tu v parlamentu in, če hočete, tisti, o katerem je govoril, tudi ni
               bil, pa se je znal zaščititi, poslanec pa ni bil zaščiten. Tudi to že nekaj pove.
               Seveda ob našem sodstvu, jasno, drugače ne gre. Način, postopek, kot je sedaj urejen
               ali urejena ta naša imuniteta, je v bistvu parodija na tak institut imunitete.
               Dejstvo je, da si nihče od nas kolegov, mojih kolegov, tudi sam se ne sklicujem na
               imuniteto, vendar postopek, kot je, deluje tako, kot deluje. In za vsako stvar,l tudi
               če se poslanec ne sklicuje nanjo, mora iti preko mandatno-volilne komisije in potem
               cel postopek v državnem zboru, to je pa sedaj tisto, o čemer želim govoriti, da pride
               do zlorabe. Pred nekaj meseci, ko smo začeli ta postopek ustavnih sprememb, sem cel
               teden na radiju poslušal vsaj desetkrat na dan linč enega od naših poslanskih
               kolegov, ki se mu je to zgodilo in se ni skliceval na imuniteto, se je govorilo na
               radiju, da se bo razpravljalo o njem, ker je naredil to, to, to. Ni bilo rečeno, je
               sum, kar bi moralo biti, ampak je naredil to pa to. Desetkrat na dan pet dni v tednu.
               Bil je obsojen, da ne rečem karkoli drugega. Hvala lepa, bom rekel za takšno
               imuniteto. To se lahko zgodi tudi meni. Zakaj se je ravno njemu to zgodilo, ali bi se
               komu drugemu tudi, tega ne vem. Ampak z njim se je to dogajalo. Jaz zase ne bi želel
               in če imamo takšno imuniteto, bom rekel, hvala lepa, je nočem. Zato sem jaz osebno
               pristaš tega, da se imuniteta popolnoma zbriše. Ker potem, recimo mene v takšnem
               primeru ne bi mogli desetkrat na dan pet dni v tednu vlačiti po radiju pa govoriti,
               kaj sem zagrešil, ne kaj je sum, da sem zagrešil, ampak kaj sem zagrešil. Take
               imunitete na rabim. In jaz sem pristaš tega, da se imuniteta popolnoma zbriše. In to
               sem tudi, mislim, da jasno povedal že v razpravah na ustavni komisiji, vendar če je
               splošna volja ali pa nek napor vložen, da se ta zadeva spremeni, da se nekaj popravi,
               in da se skupaj zmenimo za nekaj boljšega, potem bom glasoval za to, da se začne
               postopek za nekaj boljšega. Če ne bo res nekaj korenito boljšega, potem bom še vedno
               pristaš tega, da se popolnoma zbriše. Če pa še kdo drug rabi imuniteto, pa si jo naj
               sam rešuje, ne pa, da si jo bo reševal na račun poslancev, nas bodo pa še vedno
               "peglali" in linčali po radiu, kaj vse smo naredili, pa še sploh ni bilo dokazano,
               ampak samo zato, da se bo začel postopek, da se bo ugotovilo, če smo nekaj takega res
               naredili. Za tako imuniteto, hvala lepa. Vendar ker vidim, da bo večina za to, da se
               nekaj spremeni in da se začne postopek, bom podprl takšno spremembo. Hvala.</p>
            </sp>
            <sp xml:id="SDZ4-Redna-17-2006-05-23.sp96">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Rezman. Izvolite.</p>
            </sp>
            <sp xml:id="SDZ4-Redna-17-2006-05-23.sp97">

               <speaker>VILI REZMAN:</speaker>

               <p>Hvala lepa. Ko govorimo o imuniteti, skoraj da ni mogoče, da ne bi hkrati razmišljali
               o vseh treh predlogih, čeprav se govori samo o eni točki. Sam mislim, da povem kar
               vnaprej, podpreti ta predlog za spremembo, pri čemer pa sem prepričan, da podpora ne
               pomeni tega, da kakor nekateri sodijo, ne bi več razpravljali. Tudi ta predlog,
               dasiravno bo doživel podporo tudi z moje strani, ima nekatere hibe, na katere bi rad
               opozoril in na katere so opozarjali tudi nekateri drugi. Če to, na kar opozarjamo, ne
               bo sprejeto, to še ne bo razlog za to, da bi odklonili kar cel predlog, prav pa je,
               da na kakšno stvar še opozorimo. Zlasti zavoljo tega, ker smo, izgleda, vsi enotni v
               tem, da se ukinja ta procesna imuniteta, da torej nihče med nami ne misli, da za
               stvari, ki se dogajajo izven parlamenta, mi ne bi odgovarjali tako kot vsi drugi
               običajni ljudje; in torej tukaj smo tako rekoč isto misleči. Nekoliko razlik se pa
               pojavlja pri nekaterih drugih vsebinah, kjer ne mislimo vsi docela enako.</p>
               <p>Sam sem prepričan, da pomeni širitev na odškodninsko tudi določene hibe - na
               odškodninsko neodgovornost. To je zame deloma problematično, med drugim tudi zavoljo
               tega, ker že sedaj kazenski zakonik omogoča razžalitve. Te za politiko niso kaznive;
               za druge so, za politiko pa ne. Pač pa so kaznive obdolžitve. Torej v tem je razlika.
               In ne vem, zakaj ne bi bilo dovolj odločno nastopanje v parlamentu že to, da
               parlamentarci smemo eden drugega žaliti, kar dopušča ta kazenski zakonik. V tem
               trenutku to dopušča, ne dopušča pa obrekovanja in obdolžitev. Jaz bi bil pristaš
               tega, če bi to bilo možno med nami uskladiti, da se omejimo tudi na takšen način, da
               nimamo pravice do zmerjanja, do obrekovanja in vsega ostalega, kar itak kazenski
               zakonik že prepoveduje. Nam to ni potrebno, smo lahko kljub temu dovolj
               argumentirani, kljub temu smo lahko slišani, razen če želi nekdo vzbujati posebno
               pozornost na ta način.</p>
               <p>Drugo, kar je morebiti tudi še lahko predlog za razpravo, je vezanost neodgovornosti
               na funkcijo. Ne vem, če je to nujno, da je to tako, da moramo biti mi, ki smo
               praktično non stop v funkciji, razbremenjeni te odgovornosti. Ali to pomeni, da smo
               zmeraj, kadar dobimo vabilo kot poslanci ali poslanke, v funkciji? Ko grem na okroglo
               mizo, ko grem na javno tribuno, ko grem na vaški svet ali kamorkoli že, ali sem torej
               zmeraj, bi rekel, "varovan", da tako rečem, pod narekovaji, s to odškodninsko in
               siceršnjo neodgovornostjo? Tudi to po moje ni potrebno in bi bilo dovolj, vsaj sam
               tako mislim, če smo zaščiteni tukaj v parlamentu, v državnem zboru, v državnem svetu,
               v naših delovnih telesih, v katera telesa smo izvoljeni zato, da bomo povedali tudi
               to, kar nam ne godi, da se bomo tudi zoperstavili kakšni trditvi, da se bomo
               zoperstavili čemur, kar morebiti ne bo najbolj ustrezalo. In prav je, da smo takrat
               zaščiteni. Ne zato, ker bi želeli biti individualno zaščiteni, ampak zato, ker
               drugače ne bo mogel parlament funkcionirati. Če bomo obsojeni na neko drugo pozicijo,
               o čemer bomo najbrž govorili, ko bomo govorili o tistem predlogu, ki predlaga sploh
               črtanje imunitete.</p>
               <p>Ponavljam, da osebno mislim podpreti ta predlog. Podpiram tudi nekatere predloge za
               izboljšanje. Sam mislim, da je izboljšanje, če bi govorili tudi o tem, da se prepove
               pravica do obrekovanja in podobnih deliktov v parlamentu, in sam mislim, da je
               dovolj, če smo zaščiteni v parlamentu in v delovnih telesih in ne zmeraj in povsod,
               kjer opravljamo svojo funkcijo.</p>
            </sp>
            <sp xml:id="SDZ4-Redna-17-2006-05-23.sp98">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Gulič.</p>
            </sp>
            <sp xml:id="SDZ4-Redna-17-2006-05-23.sp99">

               <speaker>ALEŠ GULIČ:</speaker>

               <p>Spoštovani gospod predsednik, cenjene kolegice in kolegi! Imuniteta je problem.
               Poslanci bi najbrž tako, če bi hoteli, zelo odprto, jasno in na nek način neprevidno
               reagirati, morali reči, da nam do imunitete pač ni, da ni potrebna, da se znamo
               zadržati, da se znamo obnašati tako, da tega ne rabimo ne procesno ne odškodninsko.
               Ampak ni tako! Zgodovina je dokazala v teh 15 letih, da je bilo nekaj uporabe
               poklicne procesne imunitete, ne bom rekel zlorabe, pač, ljudje so uporabili tisto,
               kar so imeli na voljo. Velikokrat je bilo rečeno, pa saj bodo potem volivci po
               mandatu to kaznovali. Ne, ponavadi niso kaznovali, ampak so nagradili. Vedno jih je
               pač toliko, ki vidijo v tem neko posebno veselje, tako da tukaj kakšnega posebnega
               kaznovanja ni. Zato sem tudi osebno za to, da poklicne, procesne imunitete pač ni.
               Ker, konec koncev tisto kar človek počne kot zasebnik in kar počne med drugimi
               državljani kot enak med enakimi, mora veljati seveda tako zanj kot za vse druge.</p>
               <p>Druga stvar pa je tista, ki se tiče imunitete, ki dovoljuje seveda žalitve,
               obdolžitve, obrekovanje - ne bom rekel širjenje sovražnega govora, ampak kar uporabo
               sovražnega govora, ker je pač to velikokrat res, da morda nekontrolirano,
               nekontrolirano je pa pač, zaradi tega, ker ni na nek način omejeno in ker ni
               kaznovano. Tako bi bilo dobro da vendarle vzpostavimo to jasno in čisto razmerje med
               tistim, kar dovoljuje oziroma kar prepoveduje 63. člen ustave, in seveda med tistim,
               kar nam prepoveduje in dovoljuje 83. člen ustave. To se mi zdi, da je tisto ključno,
               kjer je vendarle treba vzpostaviti nek jasen in čist odnos, da ne bo prihajalo ali do
               uporabe ali pa do zlorabe. Hvala lepa.</p>
            </sp>
            <sp xml:id="SDZ4-Redna-17-2006-05-23.sp100">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Lavtižar Bebler. Se odpoveduje. Mag. Branko Grims, imate
               besedo.</p>
            </sp>
            <sp xml:id="SDZ4-Redna-17-2006-05-23.sp101">

               <speaker>MAG. BRANKO GRIMS:</speaker>

               <p>Hvala še enkrat. Samo morda bi spomnil kolege, sedaj pravzaprav govorimo o neki
               zavezi, ki smo jo utrdili tudi s podpisi. Vsako, po mojem trdnem prepričanju,
               nadaljnje zapletanje zmanjšuje možnost, da se bo karkoli spremenilo in vse bo ostalo
               po starem.</p>
               <p>Tisto, na kar opozarjajo - in v tem je zagotovo tudi nekaj resnice -, pa je potrebno
               reševati drugače in tudi o tem smo se enkrat že vsi strinjali, jaz sem upal, da je to
               tudi na nek način že dogovorjeno. Namreč, če pa nekdo neprimerno govori ali celo
               obrekuje ali, bog ne daj, koga žali, takrat pa je seveda potrebno poseči po
               sredstvih, ki jih je mogoče uveljaviti takoj. To ni nek sodni postopek, ki se potem
               vleče 5 let in potem morda, ko gre že nek poslanec v penzijo, mu dobesedno ne da
               živeti, ker ga je iztožil nekdo iz izvršne veje oblasti, kar že na načelni ravni zelo
               čudno deluje; ampak v taki državi mimogrede živimo. Gre za to, da če nekdo v ognju
               pač diskusije, besed - in parlament izhaja iz besede "parale", govoriti, tukaj naj bi
               bil svobodno prostor besede - odide predaleč, ga bi bilo treba takoj zaustaviti, ga
               bi bilo treba takoj opozoriti in če bi šel zares predaleč, tudi to se kdaj zgodi, ga
               je treba tudi takoj onemogočiti, da bi pač s tem nadaljeval. Po domače povedano, da
               se mu da čas za premislek, da se strasti ohladijo in da parlament normalno
               funkcionira. To bi zagotovo tudi pripomoglo k večjemu ugledu parlamenta. Tožbe prav
               gotovo v ničemer ne bodo pripomogle k večjemu ugledu parlamenta, tako da je tu, se
               bojim, zelo zgrešen pristop. To zadevo, o kateri govorim, torej možnost takojšnje
               reakcije, učinkovite reakcije tistega, ki sejo vodi, pa je treba in mogoče urediti v
               poslovniku. In tako tudi parlamenti, tisti z dolgoletno tradicijo, od, če hočete,
               kongresa Združenih držav Amerike do ne vem katerega evropskega parlamenta, v resnici
               tudi tako delujejo - da smo poslanci sami v prvi vrsti odgovorni in pripadni
               instituciji, instituciji parlamenta seveda. In to je tudi nekaj, kar, sem trdno
               prepričan, močno loči, žal, bom to poudaril, naš parlament od mnogih parlamentov
               držav z dolgoletno tradicijo. Kajti tam je vedno prva pripadnost poslanca
               instituciji. Vsak poslanec, recimo, v ZDA se bo trudil, da bo povečeval ugled
               kongresa, kot zakonodajalca, kot ustavodajalca. Pri nas se dostikrat v teh drobnih
               medsebojnih spopadih poskuša pridobiti neke poceni politične točke, ampak na račun
               ugleda parlamenta kot celote, in to ni prav. To je tisti korak, ki ga moramo vsi še
               narediti, zato da bomo imeli tudi v javnosti večji ugled. In tega koraka, kolegi, ni
               mogoče narediti s spremembo ustave, ga ni mogoče zapisati, določiti, zapovedati v
               ustavi, ampak gre za dvig politične kulture, k čemur lahko po najboljših močeh
               prispeva vsak od nas kar sam.</p>
            </sp>
            <sp xml:id="SDZ4-Redna-17-2006-05-23.sp102">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Sok. Izvolite.</p>
            </sp>
            <sp xml:id="SDZ4-Redna-17-2006-05-23.sp103">

               <speaker>ALOJZ SOK:</speaker>

               <p>Hvala za besedo, spoštovani predsednik. Kolegice poslanke in kolegi poslanci! V
               bistvu sem osebno prepričan, da je bilo zlorab imunitete v preteklosti malo. Spomnim
               se ene v državnem zboru in ene v državnem svetu. V bistvu pa v zadnjem času, moram
               reči, da pravzaprav nihče od poslancev, čeravno smo se s tem vprašanjem pogosto
               srečevali, ni zaprosil državnega zbora za imuniteto. Kljub temu smo o imuniteti na
               predlog oziroma vprašanje sodišč večkrat odločali in s tem na nek način seznanjali
               slovensko javnost s čisto običajnimi zadevami, ki se dogajajo pravzaprav vsem
               državljankam in državljanom - torej, da te nekdo pač gre za neko zadevo na sodišče
               tožit. In tudi, če nisi želel, da se o tem razpravlja v državnem zboru, se je sodišče
               obrnilo in vprašalo državni zbor, kaj misli o imuniteti. Osebno sem prepričan, da je
               to največji razlog za to, da se ustavo popravi na takšen način, da bodo poslanci po
               tem načelu izenačeni z ostalimi državljani. Torej, ni treba, da državni zbor odloča o
               nekem vprašanju imunitete, če se poslanec na to ne sklicuje. In ta sprememba gre v
               enem delu, kar se tiče nepoklicne imunitete, v tej smeri.</p>
               <p>Kar se pa tiče širjenja, za tisto, kar je bilo v preteklosti vsaj v enem primeru
               problematična -, mislim, da je prej kolega poslanec Petan opisal primer nekdanjega
               poslanca gospoda Hvalice -, to pa se mi zdi prav tako primerno, da se na tem področju
               pa za tisto, kar je tukaj povedano, ta zadeva na nek način razširi, čeprav se
               strinjam z vsemi tistimi, ki ste opozorili na to, da ni primerno govoriti o ljudeh,
               ki jih ni zraven. Se pravi, nikogar ne moreš nekaj obrekovati oziroma nečesa
               obtožiti, če ni zraven in bi lahko na to zadevo primerno odgovoril. Ampak to je bolj
               stvar osebne kulture in pa neke splošno priznane etične norme. Se pravi, da se o
               ljudeh, ki jih ni zraven, ne govori. S tem hočem tudi odgovoriti tistim, ki
               predlagate, da bi pa v tej imuniteti bilo izvzeto tisto področje, ki se nanaša na
               neke določene razžalitve, obrekovanja. Poglejte, če bi nekaj takega sprejeli, potem
               bi dejansko lahko na nek način poslanci prenehali med seboj komunicirati, kajti prag
               tolerantnosti za razžalitve je lahko zelo različen; kar za nekoga predstavlja
               žalitev, je za nekoga drugega lahko nekaj čisto normalno vzeto poslansko delo in to
               vzameš v zakup s poklicem, ki ga opravljaš. Recimo, gospod Gaber je to zelo na veliko
               zagovarjal, ampak v prejšnjem mandatu se spomnim, da sem sam doživel dve taki zadevi
               z njegove strani, ki bi jo lahko razglasil za žalitev, ampak njemu se očitno ni zdela
               in je kot minister zelo nastopil na takšen način, tako da, sedaj če je spremenil neka
               stališča v zvezi s tem, je dobro, ampak mislim, da je to bolj stvar osebne kulture,
               osebnega odnosa do spoštovanja te hiše, kot pa da bi to na takšen način pisali v
               ustavo.</p>
               <p>Dovolite še, da povem mnenje glede 63. člena. Mislim, da ima tukaj dr. Kavčič povsem
               prav, ko opozarja, da je dikcija 63. člena tako jasno zapisana in tako močna, da
               pravzaprav deluje že samo po sebi in da je ni potrebno še enkrat vnašati v samo
               ureditev imunitete poslanca. Konec koncev, o teh zadevah na koncu vedno odloča
               sodišče in vsaj za en primer, recimo, v Novi Sloveniji vemo, ki je končal na sodišču.
               Šlo je za to, ko je dejansko v skladu s tem 63. členom eden od poslanskih kolegov
               volivca dr. Bernika označil za golazen, ki bi jo bilo potrebno leta 1945 pobiti. To
               bi se lahko po tem 63. členu obravnavalo kot sovražen, nestrpen in ne vem kakšni
               govor ali pa pozivanje k nečemu, kar je v skladu s tem 63. členom prepovedano. Ampak
               sodišče je v normalnem postopku razsodilo, če se prav spomnim tiste sodbe, da se ni
               ta zadeva nanašala na čisto določene ljudi in da je zaradi tega ta zadeva kot takšna
               - po sodni poti ni možno preganjati in s takšnim načinom se je tudi ta sodni postopek
               zaključil.</p>
               <p>Da povem še za konec, kar se tiče Nove Slovenije. Mi se v bistvu lahko tudi
               strinjamo, da institut imunitete iz ustave črtamo. Sicer bi s tem imeli res
               edinstveno rešitev znotraj Evropske unije - tudi evropska ustavna pogodba pozna
               institut imunitete, in to dokaj širokega, ne samo za poslance, celo za funkcionarje,
               ki delajo v institucijah Evropske unije -, vendar se je pa treba na koncu le
               zavedati, da pravzaprav imuniteta ni nek instrument, ki bi bil v ustavo zapisan samo
               zato, da ščiti poslanca, ampak je zapisan tako, kot razumemo v Novi Sloveniji,
               predvsem s tega vidika, da ščiti državni zbor. Se pravi, da ščiti delo, da poslanec v
               času opravljanja funkcije ne more biti, recimo, na nek način za določen čas
               odstranjen z dela državnega zbora. Kajti to bi pomenilo, recimo, v določenih
               situacijah, da bi lahko s takšnim načinom se skozi sodni sistem na veliko poseglo v
               delo državnega zbora. Recimo, če si predstavljamo, da bi šlo v relacijah koalicije,
               koalicija-opozicija ali, če hočete, pozicija-opozicija, recimo, za en glas razlike
               ali pa, recimo, dva glasova, in bi se zgodilo, da bi, ne vem, bila dva poslanca ali
               pa en poslanec zaradi takšnega neobstoja imunitete odstranjena z dela, da bi potem
               lahko ena stran preglasovala drugo in tako naprej. Torej, mislim, da je tudi osnovno
               načelo, zakaj je ta instrument imunitete v demokracijah vključen v ustavo - iz tega
               osnovnega principa, se pravi, da ne prihaja do takšnih posledic v delu zakonodajne
               veje oblasti.</p>
               <p>Podprli bomo, kot je že bilo povedano, ta predlog, kajti nesmiselno je, da na takšen
               način kot do sedaj odloča ta državni zbor o imuniteti. Zato je ta del in to določitev
               v ustavi po našem mnenju - in tudi sam mislim tako - nujno treba spremeniti. Hvala
               lepa.</p>
            </sp>
            <sp xml:id="SDZ4-Redna-17-2006-05-23.sp104">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Sajovic.</p>
            </sp>
            <sp xml:id="SDZ4-Redna-17-2006-05-23.sp105">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Spoštovane kolegice in kolegi! Ob tej
               razpravi o imuniteti ima človek, še posebej, če ima kdo kakšne osebne izkušnje, kar
               se da čudno in mešano mnenje. Ko sem prvič slišal pregovor, kar je dovoljeno Jupitru,
               ni dovoljeno volu, ga v bistvu ni sem takoj dobro razumel. Kasneje, ko sem ga pa
               razumel, ga pa nisem hotel razumeti. Za kaj gre? Mislim, da je zadeva ravno obratna,
               da če volu nekaj dovolimo, da pa si tega na noben način ne sme privoščiti Jupiter. In
               če smo poslanci izbranci ljudstva, potem bi se morali v tej smeri tudi obnašati in
               tako ravnati. Zato upam, da se bomo vsi v tej dvorani obnašali tako, da se nikomur od
               nas ne bo treba sklicevati na imuniteto.</p>
               <p>Bolj me pa skrbi neko stanje duha in razmišljanje v tej družbi. Seveda iz teh
               prostorov je bilo že slišati že številne govore, ki so bili označeni kot najnižji
               nivo demokracije, pa nestrpnost, pa z raznim orožjem se je opletalo in še podobno. Se
               mi pa zdi bistveno, da je to tisto, kako bo o tem našem ravnanju, če do tega pride,
               odločalo sodišče. Povem vam, recimo, za en primer, ko je sodišče ocenilo, da če nekdo
               nekomu reče, da povzroča neskončno materialno škodo, da krade in da je koruptiven, če
               sodišče to smatra, da je med politiki to nekaj čisto normalnega in da ni potrebno
               nobenega ukrepanja; to so pa zadeve, ki me bistveno bolj skrbijo kot pa ta pravna
               ureditev imunitete. Ali pa, če nekomu, ki je nekaj ukradel, rečemo, da je bil v
               pravni zmoti. So zadeve, ki so kristalno jasne in jih je kot takšne treba tudi
               obravnavati in pa se po njih ravnati. Hvala lepa.</p>
            </sp>
            <sp xml:id="SDZ4-Redna-17-2006-05-23.sp106">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Potrč, izvolite.</p>
            </sp>
            <sp xml:id="SDZ4-Redna-17-2006-05-23.sp107">

               <speaker>MIRAN POTRČ:</speaker>

               <p>Hvala lepa. Jaz bi še enkrat rad poudaril, da si v poslanski skupini Socialnih
               demokratov želimo, da bi se imuniteta zožila na najnujnejšo mero potrebno za
               delovanje poslancev in parlamenta. Če bomo iskreno to večinsko želeli lahko to s tem
               predlogom, ki ga imamo pripravljenega pa tudi ob obravnavi stališč, ki so predlagana,
               dosežemo. V nasprotnem bomo na tem, da bomo nadaljevali prakso, ki je dobra zadnji
               dve leti - in v tem delu ima gospod Petan prav, ali gospod Sok, ki sta rekla: "Saj se
               posebej tragičnega nič ni v zadnjem času dogajalo!" Res je, ni se zaradi tega, ker
               smo imeli zelo dosledno stališče, prizadeti, ki so eventualno bili v kazenskem
               postopku, in posebej poslanke in poslanci, ko za posestno imuniteto nismo imunitete
               podeljevali. Samo, gospe in gospodje, spomnimo se, ni bilo vedno tako! So bili tudi v
               državnem zboru primeri, ni jih bilo veliko k sreči, ampak bili so, ko smo ravnali
               drugače - jaz imam celo nek statističen pregled za to - in so bili primeri v državnem
               svetu, ko je bilo glasovalno drugače. In zato nesprejem predlaganih rešitev glede
               imunitete dopušča možnost, da se v neki sestavi v nekem času, kjer bo pritisk zopet
               zlorabo imunitete javno manjši, lahko povrnemo v prejšnje stanje, česar si jaz ne bi
               želel in bi bilo tudi zato dobro, da se predlogi sprejmejo. Hvala.</p>
            </sp>
            <sp xml:id="SDZ4-Redna-17-2006-05-23.sp108">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Mikolič.</p>
            </sp>
            <sp xml:id="SDZ4-Redna-17-2006-05-23.sp109">

               <speaker>MARTIN MIKOLIČ:</speaker>

               <p>Hvala. Bom še enkrat ponovil oziroma tudi sam osebno smatram, da poslanci imunitete
               ne rabimo. Sem zadovoljen, da bomo vsaj odpravili tako imenovano procesno pravno
               imuniteto.</p>
               <p>Ko sem poslušal nekatere razpravljavce pred menoj, so se mi porajali določeni
               pomisleki oziroma določene stvari, da se lahko pravzaprav poslancu zgodi, ne
               sklicujem se na imuniteto v primeru nekega sodnega postopka, pa bodisi zaradi nekih
               političnih spletk ali igric, kar se je, sem trdno prepričan, marsikomu zgodilo. Se
               pravi, se ne sklicuje na imuniteto, kljub temu o tem odloča državni zbor. Na koncu se
               ti celo lahko zgodi, če so poslanci dobre volje ali pa če poznajo zadevo bolj v
               podtankosti, da ti izglasujejo imuniteto. In na koncu mi ne dajo možnost, da bom pred
               sodiščem dokazal, da nisem kriv oziroma se bo celotna zadeva prolongirala tako dolgo,
               recimo, v nekem praktičnem primeru, ko bodo naslednje volitve, ko bo ta tema sprejeta
               aktualna. Pa ne vem, da ne bo zdaj govoril, da je to zaradi dela sodnikov oziroma
               sodnih zaostankov in tako dalje. Ampak tak sistem oziroma takšna ureditev, kot je
               bila sedaj, glede te procesne pravne imunitete je vsekakor to omogočala, zato sem kar
               zadovoljen, da se vsaj ta del ukinja. Hvala.</p>
            </sp>
            <sp xml:id="SDZ4-Redna-17-2006-05-23.sp110">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod dr. Gaber.</p>
            </sp>
            <sp xml:id="SDZ4-Redna-17-2006-05-23.sp111">

               <speaker>DR. SLAVKO GABER:</speaker>

               <p>Hvala, gospod predsednik. Seveda ni nobenega dvoma, da mi tukaj praktično vsi
               verjamemo, da je obstoječa ureditev neustrezna in da jo kaže spremeniti. Mislim, da
               smo se v precej pomembnem delu teh odprtih vprašanj dogovorili in umikamo tisto v
               nebo vpijočo možnost za to, da smo imeli imuniteto, nad katero se je zgražala cela
               država. In verjetno ponavljati v neskončnost, da se glede tega strinjamo, ni posebej
               smiselno.</p>
               <p>Tisto, na kar želimo nekateri opozoriti, pa je, da lahko gre parlament brez škode,
               obrnjeno v lastno korist, v prid ugleda tega parlamenta korak dlje. Da lahko, tako
               kot so tukaj nekateri govorili, dodatno opozori vsakogar od nas, da v primeru, da bo
               brez argumentov, da bo nespoštljivo obrekoval druge in žaljivo obdolževal in bo to
               lahko podvrženo presoji sodišča in bo na sodišču za to tudi odgovarjal. Ljudje
               pravzaprav to od nas pravzaprav pričakujejo, da mi tukaj v tej točki nismo zaščiteni.
               In ne drži, da če rečemo, da si te pravice ne smemo podeliti z ustavo, da rečemo, da
               je potem pač najbolje, da imunitete sploh nimamo.</p>
               <p>Eno je, če jaz žalim, ne vem, novinarko Klavdijo Slivnik, ki je o meni pisala, ima
               dokumente in je o meni pisala, da sem pri tem, ko se je privatiziralo neko firmo, se
               s tem okoristil. Če ona o tem piše in za to nima dokazov, jaz njo lahko tožim. Takšna
               bo ureditev, če bomo sprejeli 83. člen nedopolnjen. Če bom pa jaz rekel o njej, da ni
               čudno, da ona to piše o meni, ker je podkupljena, pa ona mene ne bo mogla tožiti. To
               je ureditev, ki jo bomo uredili, ki jo bomo zapisali v ustavo. Ne more biti, gospe in
               gospodje, tako. Vsaj jaz mislim, da je to škodljivo. Škodi našemu ugledu. Mi si
               preprosto tega naj ne bi privoščili. Dostojanstva ljudi ni mogoče žaliti, še najmanj
               ga je mogoče napadati in žaliti iz teh prostorov, s pozicije poslank in poslancev. In
               po možnosti zraven še govoriti, da morajo paziti otroci, kaj govorijo, kakšna
               stališča so sprejemljiva. Širiti nestrpnost okoli po Sloveniji v svojstvo poslanca
               ali poslanke pa sočasno govoriti o tem, da imamo veliko nestrpnosti in nasilja v
               družbi, ne gre. Zato mi nismo slučajno predlagali, da je tudi 63. člen -, kolega Sok
               je prej o njem govoril in tudi kolega Grims -, tisti člen, ki je pomemben. Jaz vem,
               da ustavni sodniki pravijo, da sta 63. člen in 83. člen sopostavljena člena in da bo
               sodišče odločilo, ko bo presodilo, da sem pozival k nasilju, ali ga bo uporabilo,
               glede na to, da v 83. členu piše, da se proti meni ne začne postopek, ali pa ga ne
               bo. Vem, da je danes moderno govoriti, da je to avtonomija različnih prostorov, vej
               oblasti in podobno. Vendar pa, gospe in gospodje, zgodba o avtonomiji je, tako
               pojmovana, predvsem polje neoliberalne ideologije. Na svetu obstoji samo avtonomija,
               ne obstoji samo prostor, v katerem se nekdo mora znati odločiti, v tem primeru
               sodišče. Obstoji tudi odgovornost. In odgovornost, ki jo državni zbor mora vzeti
               nase, je, da v takem primeru, ko sodišče ve, da je nekdo prekoračil določila 63.
               člena ustave in tistih členov v kazenskem zakoniku, ki so na ta člen naslonjeni, da
               je avtomatično izključen 83. člen ustave. Takrat za nas ne more veljati. Ne vem,
               zakaj moramo to prepuščati sodišču! Jaz mislim, da je ta argument slab. Zakaj
               prelagamo na sodišče odločitev, ki jo lahko sami sprejmemo. Sprejemamo jo pa zase.
               Zase bomo povedali,da če smo ščuvali k nasilju, k vojni in tako naprej, nas zadane
               63. člen ustave - in adijo. Okoli tega ni kaj diskutirati! Med drugim tudi zaradi
               tega, ker sodiščem nalagamo odločitve, ki bi jih lahko sprejeli sami, ni čudno, da
               imajo posla za opraviti več kot zadosti.</p>
               <p>Zato še enkrat brez vseh prestižnih namenov predlagam, da si vzamemo čas in o tem
               razmislimo. To piše v stališču, ki ga je ustavna komisija sprejela, sprejela ga je z
               dvotretjinsko večino, jaz sem na tej seji bil, drugače tega tališča danes tukaj ne bi
               bilo. Poskusi črtati to iz stališča za nas pač pomenijo, da tisti dogovor tam ni bil
               vreden ničesar in da nekdo poskuša nekaj drugega vnesti v igro. Zakaj o tem ne bi
               mogli razmisliti, ne znam si razložiti. Če je kdo želel vnesti v razmislek tudi še
               razmislek o 63. členu, potem smo mi predlagali dopolnitev stališča, ki to omogoča, o
               objem dajmo razmisliti, to bi bilo povsem običajno, meni se zdi več kot korektno.
            </p>
            </sp>
            <sp xml:id="SDZ4-Redna-17-2006-05-23.sp112">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo. O predlogu sklepa, da se začne postopek za
               spremembo ustave, bomo v skladu s časovnim potekom seje zbora odločali danes v okviru
               glasovanj pol ure po prekinjeni 7. točki dnevnega reda oziroma najkasneje ob 22.45
               uri. S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA - OBRAVNAVA PREDLOGA ZA ZAČETEK POSTOPKA ZA
                  SPREMEMBO USTAVE REPUBLIKE SLOVENIJE Z OSNUTKOM USTAVNEGA ZAKONA.</title> Pod 
                  EPA 56 gre
                za spremembo 83. člena ustave. Predlog za začetek postopka za spremembo 83.
               člena ustave je v obravnavo zboru predložila skupina poslancev s prvopodpisanim
               Miranom Potrčem. Besedo dajem predstavniku predlagatelj za dopolnilno obrazložitev
               predloga. Prosim.</p>
            </sp>
            <sp xml:id="SDZ4-Redna-17-2006-05-23.sp113">

               <speaker>MIRAN POTRČ:</speaker>

               <p>Hvala lepa. Moja dopolnilna obrazložitev, kolegice in kolegi, bo namenjena razlogom,
               zakaj sem soglašal, da se namesto predloga, ki smo ga skupaj s kolegicami in kolegi
               vložili, razpravlja o predlogu, ki smo o njem govorili pred malo časa in ki ga je
               prvi podpisal po usklajevanjih različnih predlogov predsednik državnega zbora.</p>
               <p>Razlog je v tem, ker je vsebina predlaganega besedila enega in drugega predloga
               sprememb 83. člena zelo sorodna. Mi smo predlagali kazensko in odškodninsko
               odgovornost, to isto je predlagano kot imuniteto v predlogu, ki ga je prvi podpisal
               gospod Cukjati. Mi smo menili, da naj se ta odgovornost šteje samo za vprašanja
               delovanja v parlamentu in to formulirali kot izrekov na sejah državnega zbora ali
               sejah njegovih delovnih teles. Malo prejšnji predlog je bil, če gre za uresničevanje
               poslanske, opravljanje poslanske funkcije, kar je podobno. Je pa v predlogu 60-ih
               poslank in poslancev ena pomembna noviteta, ki jo pozdravljamo, to pa je, da se zoper
               njega ne začne kazenski postopek. To vprašanje bilo namreč doslej mnogokrat na
               različne načine razumljeno v parlamentu in to dejanje je vodilo k temu, da smo morali
               vedno v parlamentu tudi glasovati o dovolitvi ali ne, če bo sprejet ta predlog, te
               potrebe ne bo več.</p>
               <p>Želim si pa in na to opozarjam, da bi tudi ob novem predlogu podprli predlagano
               ureditev in tako le dosegli, da se vsebina imunitete, ki je urejena v ustavi sedaj na
               relativno širok način, zoži in to zoži izključno na delovanje poslanca pri
               uresničevanju njegove poslanske funkcije, ne pa na karkoli drugega. Hvala.</p>
            </sp>
            <sp xml:id="SDZ4-Redna-17-2006-05-23.sp114">

               <speaker>PREDSEDNIK FRANCE CUKJATI:</speaker>

               <p>Hvala. Predlog za začetek postopka za spremembo ustave je obravnavala ustavna
               komisija kot matično delovno telo, ki je zboru pisno poročala. Sledi predstavitev
               stališč poslanskih skupin. Najprej bo v imenu poslanske skupine Slovenske demokratske
               stranke govoril mag. Branko Grims. Grims se odpoveduje. Gospod Vili Rezman. V imenu
               poslanske skupine Demokratične stranke upokojencev. Izvolite. Se odpoveduje.</p>
               <p>Sledi razprava poslank in poslancev. Gospod Jerovšek, imate besedo. Se odpoveduje.
               Gospod Rezman se tudi odpoveduje. Ali kdo izmed prijavljenih želi govoriti? Gospod
               Gulič, imate besedo?</p>
            </sp>
            <sp xml:id="SDZ4-Redna-17-2006-05-23.sp115">

               <speaker>ALEŠ GULIČ:</speaker>

               <p>Spoštovani predsedujoči! Ta predlog bomo podprli zaradi tega, ker olajšuje delo v
               državnem zboru. Moram pa še vedno nekaj besed spregovoriti o imuniteti.</p>
               <p>Mi vseskozi tukaj pozabljamo na to, da ta določila za imuniteto, ki velja za poslanke
               in poslancev v državnem zboru Republike Slovenije, za državne svetnice in svetnike
               ter ustavne sodnice in sodnike, seveda veljajo tudi za evropske parlamentarce. Mi
               odločamo tudi o tistih, ki nas zastopajo v Evropskem parlamentu. In kakršnakoli bo
               tukaj odločitev, seveda bo veljala tudi za evropske parlamentarke in parlamentarce,
               saj velja imuniteta v Evropskem parlamentu tako, kot velja v njihovi matični državi.
               Ne pozabimo na te zadeve in jim pravzaprav ne otežujmo njihovega položaja v Evropskem
               parlamentu. Prav nesmiselno bi bilo, recimo, da ne bi bili slovenski parlamentarci in
               parlamentarke v Evropskem parlamentu edini, ki ne bi imeli imunitete. Tudi to bi se
               lahko zgodilo, seveda če bomo zelo "kurili" te stvari.</p>
               <p>Smo pa še vedno pri tem: poslanec, kljub temu da velikokrat slišimo, da 24 ur na dan
               opravljamo svoje delo, pa vendarle 24 ur na dan nismo v vseh položajih v funkciji
               poslanca, tako da je predlog Socialnih demokratov smiseln in ga velja na ta način
               podpreti. Hvala lepa.</p>
            </sp>
            <sp xml:id="SDZ4-Redna-17-2006-05-23.sp116">

               <speaker>PREDSEDNIK FRANCE CUKJATI:</speaker>

               <p>Hvala. Gospa Lavtižar. <stage>(Ne.)</stage> Gospod Grims. <stage>(Ne.)</stage> Gospod Gaber. <stage>(Ne.)</stage> Gospod Slavinec,
               želite govoriti? <stage>(Ne.)</stage></p>
               <p>Ker določen čas za razpravo še ni potekel, sprašujem, ali želi na podlagi prvega
               odstavka 71. člena poslovnika še kdo razpravljati? <stage>(Ne.)</stage> S tem zaključujem
               razpravo.</p>
               <p>O predlogu sklepa, da se začne postopek za spremembo ustave, bomo v skladu s časovnim
               potekom seje zbora odločali danes v okviru glasovanj, pol ure po prekinjeni 7. točki
               dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA - OBRAVNAVA PREDLOGA ZA ZAČETEK POSTOPKA ZA
                  SPREMEMBO USTAVE REPUBLIKE SLOVENIJE Z OSNUTKOM USTAVNEGA ZAKONA <stage>( EPA 101 )</stage>.</title>
               </p>
               <p>Predlog za začetek postopka za spremembo 83. člena ustave je v obravnavo zboru
               predložila skupina poslancev s prvopodpisanim mag. Brankom Grimsem. Besedo dajem
               predstavniku predlagateljev za dopolnilno obrazložitev. Prosim.</p>
            </sp>
            <sp xml:id="SDZ4-Redna-17-2006-05-23.sp117">

               <speaker>MAG. BRANKO GRIMS:</speaker>

               <p>Hvala za besedo. Veliko tega, kar bi sicer povedal zdajle, sem zaradi obrazložitve
               stališča moral povedati že v uvodu pri kompromisnem predlogu.</p>
               <p>Naš predlog za izbris imunitete je sledil dogodkom, ki so po mojem mnenju na
               parlament kot celoto - govorim o prvem in drugem domu, kajti sam osebno zagovarjam
               stališče, da Slovenija ima dvodomni parlament -, da pač parlamentu kot celoti niso
               bili v čast. Tu je treba zelo direktno povedati, da za to ni bil kriv državni zbor,
               ampak pač drugi dom, ki je precej po svoje, ne bi rekel benevolentno, ker bi bilo to
               le preveč diplomatsko, ravnal pri podeljevanju pravice do imunitete in zato se je ta
               tema sploh znašla pred nami.</p>
               <p>Kar se tiče poslanske skupine SDS, smo se že na začetku, ob nastopu svoje funkcije
               zavezali s sklepom, da se vnaprej odpovedujemo kakršnikoli pravici do imunitete za
               čas tega mandata. In smo se tega, kot veste, kadarkoli se je to vprašanje odprlo v
               državnem zboru, tudi dosledno držali. V našem predlogu je šlo torej za črtanje
               imunitete, ki smo ga uskladili tudi z drugimi poslanskimi skupinami koalicije, česar
               sem zelo vesel in jim za ta dogovor izrekam veliko zahvalo in priznanje, saj gre za
               odpoved nečesa, do česar imaš sicer pravico po ustavi. Šlo je za to, da bi to pravico
               zgolj zapisali oziroma dejansko stanje, da bi zapisali v ustavo. Dolgo se je kazala
               možnost, kot sem že poudaril, da bo do tega res prišlo, ampak ko se je izkazalo, da
               to zavezuje še koga drugega, je bilo te debate konec in podpora, ki se je kazala v
               raznih pogovorih, se je zelo hitro osula. In zato, da bi dosegli kompromis, smo
               pristali na besedilo, ki je pred nami.</p>
               <p>Besedilo je, še enkrat poudarjam, tako kot je, kompromisno. Sam osebno mislim, da bi
               bilo črtanje celote najčistejša rešitev in bolje, vendar zaveza, ki sem jo dal,
               beseda, me zavezuje, da bom takrat, ko bo glasovanje za kompromisni predlog, zanj
               tudi glasoval. Moram pa reči, da po vsem letu, v resnici je že skoraj leto in pol teh
               razprav, moram tudi čisto odkrito povedati, da sem prepričan, da je samo ena realna
               možnost, to pa je, da bo sprejet tisti kompromisni predlog. Glede samega predloga za
               izbris pa je zgodba takšna, kot se povedal že na začetku.</p>
               <p>Gospe in gospodje, kdor želi dodatno zaostrovati imuniteto, kdor se ji želi dejansko
               odpovedati, naj glasuje za predlog za izbris. Če bo takšnih glasov več kot 60, sam
               bom svojega z veseljem prispeval, potem bomo lahko zaradi zaporedja glasovanj
               ugotovili, da to razveljavlja tisti prvi kompromisni predlog, in potem bomo šli
               naprej s predlogom za izbris imunitete iz ustave Republike Slovenije. To lahko
               storimo. V kolikor pa bo sprejet samo kompromisni predlog, pa lepo prosim, bodimo fer
               do institucije, ki ji pripadamo, in se potem izognimo razno raznim političnim
               mnogobojem in poiščimo tiste rešitve, ki bodo dosegale največje soglasje tako stroke
               kot politike, in mislim, da je velik del tega že v tem trenutku na papirju. Hvala.
            </p>
            </sp>
            <sp xml:id="SDZ4-Redna-17-2006-05-23.sp118">

               <speaker>PREDSEDNIK FRANCE CUKJATI:</speaker>

               <p>Hvala. Predlog za začetek postopka za spremembo ustave je obravnavala ustavna
               komisija kot matično delovno telo, ki je zboru tudi pisno poročala. Sledi
               predstavitev stališč poslanskih skupin. Gospod Jakob Presečnik - se odpoveduje.
               Gospod Vili Rezman bo predstavil stališče poslanske skupine Demokratične stranke
               upokojencev.</p>
            </sp>
            <sp xml:id="SDZ4-Redna-17-2006-05-23.sp119">

               <speaker>VILI REZMAN:</speaker>

               <p>Hvala lepa, predsednik. To pot se ne bom odrekel, ker se mi zdi, da ne bi bilo prav,
               da ne bi povedal tega, kar v poslanski skupini DeSUS mislimo, in da ne bi povedal,
               zakaj tega predloga nismo podprli ne takrat, ko so se zbirali podpisi, in ga ne
               podpiramo tudi sedaj ne. Vemo, da so se v zadnjem letu štiri predlogi pojavili, trije
               še zmeraj optirajo, eden je bil vmes umaknjen, in vemo, kakšna štorija se je v zvezi
               s tem vse dogajala. Ampak, ta predlog o katerem zdaj govorimo, je predlog za črtanje
               tistega člena, ki govori o imuniteti, torej o tem, da se imuniteta na sploh ukine.
               Zakaj mi tega nismo podpisali in zakaj tudi sedaj ne bomo tega podpirali bom zelo v
               kratkem skušal razložiti.</p>
               <p>Najprej pa naj spomnim, kaj je predlagatelj zapisal, ko je skušal argumentirati
               črtanje tega 83. člena. Zapisal je, da se je odločil za celovit pristop. To, da se
               črta 83. člen, to ni celovitost, to je kvečjemu radikalizem, ampak neupravičen in
               nesmiseln. Da bi kaj celovitega v tem našli, bi morali imeti neko posebno lučko, prej
               bi rekel, da gre tukaj za skrajno apartno pristopanje. Kaj je imuniteta? Zopet nam
               predlagatelj odgovarja, odgovarja, da je to vzvod za zaščito poslanca. Če je vzvod za
               zaščito poslanca - zakaj jo torej potem ukinjamo? Da ne bo zaščiten poslanec in
               poslanka, da bo lahko kdorkoli in karkoli govoril o njem, ga žalil, obrekoval in še
               kaj podobnega počel? Ali morebiti zato, da ga bo lažje prisiliti k molčanju? Da si ne
               bo upal več, tako kot bi bilo prav, nastopati, argumentirati in tudi protestirati,
               kadar je potrebno? Zato, da bomo bolj izpostavljeni in da nam bo preostalo samo še
               aklamiranje, ploskanje temu, kar bodo predstavljali drugi? Torej, tako si mi v
               poslanski skupini tega ne predstavljamo. Brez imunitete bi bili res unicum, bili bi
               pravi posebneži v EU, torej brez primere, ni najti takšne primere, vsaj nam je ni
               uspelo najti. In ukinitev ali sprejem takšnega predloga mi ocenjujemo kot kronski
               nesmisel, ker smisel imunitete pravzaprav zanika. Obrača se sam v sebi. To je vrnitev
               v predmoderno dobo, to je vrnitev v čas, ki smo ga pred nekaj stoletij pustili izza
               sebe, vsaj v evropskem svetu. To je tudi, tako mi ocenjujemo, demagoško dvorjenje
               volilnemu telesu in slab odgovor na Potrčev predlog za zožitev imunitete. To je tudi
               povezano z evropskimi poslanci in poslankami, ker ima neposreden vpliv na njihov
               status v Evropi in pri nas. Nisem prepričan, da imamo mi te pravice, da tako posegamo
               in jih tako vizavi drugih evropskih poslank in poslancev degradiramo.</p>
               <p>To je pa tudi v nasprotju s sedmim protokolom pogodbe za evropsko ustavo, na katerega
               se sklicuje. Zanimivo je to, da tistim, ki nasprotujejo temu, predlagatelji očitajo,
               da ne poznajo sedmega protokola, pogodbe za evropsko ustavo, pa se sami postavljajo
               na laž.</p>
               <p>Torej, naše nasprotovanje je bilo odločno takrat in enotno, ko so se zbirali podpisi,
               in tudi sedaj temu odločno nasprotujemo, kar seveda ponovno pomeni, da bomo podprli
               tisti predlog, ki ga danes imenuje kompromisni predlog.</p>
            </sp>
            <sp xml:id="SDZ4-Redna-17-2006-05-23.sp120">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Grims v imenu poslanske skupine SDS. <stage>(Se odpoveduje.)</stage>
               Sledi razprava poslank in poslancev. Ker je veliko prečrtanih, bom kar takole
               vprašal, gospod Jožef Jerovšek, Josip Bajc, Bogdan Barovič, Boštjan Zagorac, Zvonko
               Černač, Rudolf Petan, Branko Grims, Srečko Prijatelj, predlagatelj? Ne. Ker določen
               čas za razpravo še ni potekel, sprašujem, ali želi na podlagi prvega odstavka 71.
               člena poslovnika še kdo razpravljati? Gospa Beblarjeva. Na voljo imate 5 minut.</p>
            </sp>
            <sp xml:id="SDZ4-Redna-17-2006-05-23.sp121">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsedujoči. Jaz bi rada pri tem predlogu povedala
               nekaj, da je ta predlog, milo rečeno, skrajno neresen. Če je kdo hotel na ta način
               nabirati politične točke, in očitno jih je, potem lahko tudi povemo, da je ta predlog
               tudi strokovno popolnoma nezrel. Kajti ni mogoče črtati samo 83. člena ustave, ne da
               bi s tem posegli potem samo po sebi tudi v 100. člen, ki govori o imuniteti svetnikov
               v državnem svetu, v 167. člen, ki govori o imuniteti sodnika ustavnega sodišča, in
               vsebinsko tudi v 134. člen, ki govori o imuniteti sodnika. Že iz tega se vidi, da
               tisti, ki je predlagal črtanje samo 83. člena, ni mislil resno, pač pa je v eter
               spravil nekaj, kar se našim volivcem morda zdi ušesom prijetno.</p>
               <p>Mi vemo, da je potem bil temu nasprotno podan pa potem tudi umaknjen predlog, da bi
               uvedli takšna določila, kot jih predlaga osnutek pogodbe za ustavo, kjer je v sedmem
               protokolu seveda ubrana povsem diametralno drugačna pot. Tam, kot vemo, ne samo da se
               širi imuniteta tako poslancem Evropskega parlamenta, ampak tudi uradnikom Evropske
               unije. Iz tega samega vidimo, da se je v bistvu nekdo malo bom rekla, ponorčeval tako
               iz nas kolegov poslancev kot seveda tudi iz slovenske javnosti. Zato se mi je zdelo,
               da bi bila zelo nesrečna, če bi šla iz te dvorane, ne da bi vendarle tudi to
               povedala. Hvala.</p>
            </sp>
            <sp xml:id="SDZ4-Redna-17-2006-05-23.sp122">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče. Prosim.</p>
            </sp>
            <sp xml:id="SDZ4-Redna-17-2006-05-23.sp123">

               <speaker>SAŠO PEČE:</speaker>

               <p>Spoštovani prisotni. Namenoma se poslanci iz Nacionalne stranke nismo oglašali pri
               prejšnjih točkah z isto materijo. Radi bi le izpostavili in govoril v imenu vseh
               poslancev Nacionalne stranke, da je verjetno narobe svet, da se opozicija odreka
               imunitete in da tako imenovane vladne stranke omogočajo imuniteto. Z zagotovostjo
               lahko povem kot predstavnik Nacionalne stranke, ki je politična opcija, ki je bila
               vedno v opoziciji, da je verjetno nekaj narobe glede na izražena stališča, ki so bila
               tokom prejšnje in predprejšnje točke državnega zbora. Imuniteta je eno izmed tistih
               orodij, ki je posledica aktivnih od neaktivnih poslancev državnega zbora. Jaz sem
               večkrat zasledil različne ankete, ki jih ponavadi vladajoči politiki niste nikoli
               uporabljali v okviru svojih razprav, to je najsibo razpoznavnost, najsibo
               razpoznavnost, najsibo zadovoljstvo državljanov in državljank nad tem, da upa kdo v
               državnem zboru kaj spregovoriti. Jaz verjamem, v normalnem svetu bi bilo, da to ni v
               interesu vladajočih strank, zato trdim, da je seveda narobe svet, ko poslušam
               predstavnike dveh ostalih tako imenovanih opozicijskih strank, ki seveda težita k
               nasprotnemu.</p>
               <p>Ampak tisto, kar sem želel povedati tokom te razprave, je to, da se mi zdi po eni
               strani zelo grozno, da ščitite tokom celotnega prejšnjega mandata in tudi v temu
               mandatu ljudi, ki so se s kriminalom dokopali do privatizacijskega premoženja, kar
               smo vam dokazovali imensko tokom nočnih tako imenovanih antikorupcijskih sej, ki so
               se odvijale v prejšnjem mandatu, ki smo vam, ko smo vam dokazovali finančne udeležbe
               lobijev, ki bolj ali manj odkrito podpirajo vladajoče stranke, poudarek je ponovno v
               prejšnjem mandatu, pa nikoli ni nobeden zahteval ničesar.</p>
               <p>Dejstvo pa je, gospodje in gospode, da se bojite besed, ampak s tem, ko se bojite
               besed, izrečenih v državnem zboru, podpirate dejanje, in to dejanja, ki so mnogo
               močnejša od besed. In kot verjetno sami veste, jaz upam, da sami pri sebi to poznate,
               so dejanja tista, ki bolijo, kajti dejanja uresničujejo besedo. In dokler boste imeli
               tovrstno dvojno moralo - vsi po vrsti, ki težite k temu, kako je treba biti zelo
               previden pri besedah, med tem pa ravno vi isti, ki vse to zagovarjate, omogočate
               krajo v tej naši državi skozi nenamensko oziroma skozi namensko zavlačevanje zakonov,
               skozi tako imenovano lobiranje v okviru gospodarstva - jaz drugega ne morem reči kot
               imuniteta, najmanjša stvar za poslance v primerjavi s tem, kaj se dogaja ali pa kaj
               se je dogajalo v okviru naše države. In danes govoriti na velike besede ali pa z
               velikim tonom o tem, kako je to smrtni greh, kako je spodbujanje, slišal sem celo
               nasilja, vojne, s strani posameznih poslancev državnega zbora. Gospodje in gospodje,
               to je, verjetno sami veste, zamegljevanje. Državni zbor je forum, kjer se srečujejo
               različna mnenja in ponavadi seveda, govorim ponavadi, manjšinsko mnenje ni všečno
               vladajoči večini. In tudi zato je nekaj narobe, kajti dve opozicijski stranki se
               odrekata pravici opozarjanja, pravici kritiziranja. In dejstvo je, da če nekdo
               kritizira ali opozarja, s tem seveda nekoga bolj ali manj prizadene - tistega, ki ga
               opozarja ali tistega, ki ga kritizira. Ampak, če je vaš namen preprečiti kritiko ali
               opozarjanje, gospodje in gospe iz dveh ostalih opozicijskih strank, potem ne
               izpolnjujete svoje poslanske funkcije!</p>
               <p>Jaz sem vesel, da poslanci Nacionalne stranke izpolnjujejo svojo opozicijsko vlogo,
               in upam, da jo bodo ne glede na vaše težnje izpolnjevali tudi naprej. Hvala.</p>
            </sp>
            <sp xml:id="SDZ4-Redna-17-2006-05-23.sp124">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Grims, imate besedo.</p>
            </sp>
            <sp xml:id="SDZ4-Redna-17-2006-05-23.sp125">

               <speaker>MAG. BRANKO GRIMS:</speaker>

               <p>Glejte, v nečem sva oba predlagatelja osnovnih predlogov popolnoma istega mnenja.
               Najbolj žalostno bo to, če bo zaradi takšnih ali drugačnih političnih preigravanj vse
               ostalo po starem in se v resnici ureditev imunitete sploh ne bo v ničemer spremenila,
               kar bo prej ali slej pripeljalo, verjetno, do novih zlorab. Zlati, to pa posebej
               poudarjam, bo pa še žalostno to za ta državni zbor in za njegov ugled, če se bo
               izkazalo, da se to dogaja tudi zaradi pravnega neznanja in popolne nesposobnosti, da
               bi eden drugemu prisluhnili, tudi v tako pomembni zadevi, kot je sprememba
               ustave.</p>
               <p>Malo prej je kolegica iz LDS rekla, da je nemogoče črtati tisti člen brez poseganja
               tudi v 134. člen, to govori o imuniteti sodnikov. Veste, ta člen z imuniteto
               poslancev, ki potem posredno preko sklicevanja na člene ureja tudi imuniteto državnih
               svetnikov in pa sodnikov ustavnega sodišča, ustavnopravno nima nobene zveze, resnično
               nima. Naj vam ga preberem: "Nikogar, ki sodeluje pri sojenju, ni mogoče klicati na
               odgovornost za mnenje, ki ga je dal pri odločanju sodišču." In drugi odstavek:
               "Sodnik ne sme biti priprt niti ne sme biti brez dovoljenja državnega zbora zoper
               njega začeti kazenski postopek, če je osumljen kaznivega dejanja pri opravljanju
               sodniške funkcije." Torej, ne samo, da ureja sodniško imuniteto popolnoma ločeno od
               drugih ureditev imunitete v tej ustavi - ampak ali je kdo opazil tisto, kar je
               najbolj zanimivo? Ureja imuniteto sodnikov bistveno širše, kot je urejena imuniteta
               poslancev državnega zbora že po sedanji ureditvi. Tudi to je zanimiv podatek. Hvala.
            </p>
            </sp>
            <sp xml:id="SDZ4-Redna-17-2006-05-23.sp126">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo. O predlogu sklepa, da se začne postopek za spremembo ustave,
               bomo v skladu s časovnim potekom seje zbora odločali danes v okviru glasovanj, pol
               ure po prekinjeni 7. točki dnevnega reda. S tem prekinjam to točko dnevnega reda.</p>
               <p>Prehajamo na zadnjo točko, na <title>7. TOČKO DNEVNEGA REDA - NA OBRAVNAVO PREDLOGA ZA
                  ZAČETEK POSTOPKA ZA SPREMEMBO USTAVE REPUBLIKE SLOVENIJE Z OSNUTKOM USTAVNEGA
                  ZAKONA.</title> Predlog za začetek postopka za spremembo 129. člena ustave je v
               obravnavo zboru predložila skupina poslancev s prvopodpisanim Sašom Pečetom. Besedo
               dajem predstavniku predlagateljev za dopolnilno obrazložitev. Izvolite, gospod Sašo
               Peče.</p>
            </sp>
            <sp xml:id="SDZ4-Redna-17-2006-05-23.sp127">

               <speaker>SAŠO PEČE:</speaker>

               <p>Spoštovani prisotni! Sprememba ustave, kot vam jo ponuja skupina predlagateljev, se
               glasi: "Sodnik se najprej imenuje za dobo osmih let, po preteku osmih let pa je lahko
               sodnik imenovan v trajni sodniški mandat." Zakon določa starostno mejo in druge
               pogoje za izvolitev. Kot verjetno veste, pomeni morebitni sprejem oziroma
               nadaljevanje postopka spremembe ustave korenit poseg v ustavo Republike Slovenije,
               predvsem pa pomeni korenit poseg v do sedaj, tako imenovani nedotakljivi trajni
               sodniški mandat. V skupini predlagateljev smo prepričani, da je zakonodajalec kakor
               tudi izvršna veja oblasti v preteklih letih storil dosti v okviru svojih moči in
               poskušal spremeniti marsikateri zakon na željo in na predlog različnih sodnih
               institucij, da bi zmanjšal sodne zaostanke v okviru naše države. Kot pa verjetno
               veste, se te zaostanki ne zmanjšujejo in se letna indeksacija teh sodnih zaostankov
               povečuje oziroma je še zmeraj katastrofalno velika. Sodni zaostanki niso in ne bi
               smeli biti izključno problem slovenske politike ali slovenskih političnih strank. Jaz
               vas prosim v imenu skupine predlagateljev, da v okviru glasovanj jemljete težo sodnih
               zaostankov predvsem v smislu bremenitve državljanov in državljank, ki so nezadovoljni
               z učinkovitostjo sodstva, ki so nezadovoljni s tem, da svoje pravice navkljub jasni
               zakonodaji v okviru tretje veje oblasti ne morejo najti.</p>
               <p>Dovolite pa za uvod, da vam od leta 1990 naprej podam številke, ki krepko naraščajo
               in odražajo delo ali bolje rečeno nedelo slovenskih sodnih institucij. Ne bom iskal
               pohvale in prav tako ne bom iskal opravičila za delo slovenskih sodišč. Rad bi vam v
               naslednjih nekaj momentih predstavil izključno dejstva skozi število nerešenih
               primerov. Vsaka izmed teh številk, ki bodo podane v sto tisočih, predstavlja enega
               izmed nezadovoljnih Slovenk in Slovencev oziroma eno slovensko družino. Jaz upam, da
               boste potem dojeli razsežnost nezadovoljstva naših državljanov in državljank nad
               slovenskih sodstvom.</p>
               <p>V letu 1991, začel bom z njim, je bilo v Sloveniji nerešenih zadev 207.356, v
               naslednjem letu, torej v letu 1992, se je ta številka povečala za cca 30.000, torej
               dodatnih 30.000 državljanov in državljank je bilo nezadovoljnih s svojim nerešenim
               primerom pred sodiščem, torej številka je znašala 232.615 primerov nerešenih zadev s
               strani slovenskega sodstva. V letu 1993 se je ta številka povečala za 10.000 Slovenk
               oziroma Slovencev in je znašala 244.720 primerov nerešenih zadev. V naslednjem letu
               1994 se je ta številka povzpela za cca 70.000 in je prešla tisto mejo 300.000
               nezadovoljnih državljank in državljanov oziroma konkretneje 317.758 nerešenih zadev v
               letu 1994. V naslednjem letu, v letu 1995, se je število nerešenih zadev povzpelo na
               številko 385.074. V naslednjem letu, letu 1996 se je ta številka povzpela na 446.558
               nerešenih zadev in v letu 1997, ko bi človek pričakoval, da se bo slovenska politika
               streznila, torej po šestih letih, se ni streznila, ampak je sodstvo nadaljevalo s
               svojim, po mnenju nekaterih, učinkovitim delom, po mnenju skupine predlagateljev
               ustavnih sprememb, z neučinkovitim delom in se je ta številka povzpela preko pol
               milijona slovenskih državljanov in državljank oziroma pol milijona nerešenih zadev
               ali z drugimi besedami za 520.060 primerov nerešenimi zadevami. Ta trend se je
               nadaljeval v letu 1997 in to so številke, ki jih obstoječi minister spušča v okviru,
               kadar predstavlja zakonske novosti s tega področja, se je številka povzpela na
               597.587 primerov nerešenih zadev. Približen trend se je nadaljeval v letu 1999 in v
               letu 2000. Zanimiva je indeksacija, če upoštevamo, torej kot izhodišče leto 1991, je
               indeksacija v letu 2000 267, kar pomeni, da se je število nerešenih zadev povzpelo ne
               samo za 100%, ne samo za 110%, ne samo za 120%, 150%, ampak za 167% v našem primeru.
               Vse nerešene zadeve pa, kot sem povedal, govorijo izključno o nezadovoljstvu
               državljanov in državljank, kajti dejstvo je, da je tisti, ki ima sojenje v nerazumno
               dolgem roku oziroma nerešeno zadevo pred samostojno vejo oblasti, je lahko upravičeno
               nezadovoljen oziroma zaskrbljen nad delom slovenskih sodišč. V okviru razdelitve
               pristojnosti oziroma v primeru razdelitve na posamezna področja sodstva lahko z
               gotovostjo rečemo, da so pripadi posameznih zadev največji - in upošteval bom samo
               leto 2000 - na področju okrajnih sodišč, kjer nerešene zadeve predstavljajo 434.642
               primerov. In kar je še posebej zanimivo, vsaj po naši oceni, je razmerje med tako
               imenovanimi sodišči splošne pristojnosti v primerjavi s specializiranimi sodišči, v
               katerih je omenjena zadeva znašala manj kot 9% oziroma z drugimi besedami 29.356
               primerov nerešenih zadev. Kot verjetno veste, je poleg Slovenske nacionalne stranke
               Slovenijo vlado Republike Slovenije in ne nazadnje tudi tretjo vejo oblasti, torej
               sodstvo, na ta nenormalen pojav opozarjale tudi institucije s strani Evropske unije.
               Sam osebno nisem bil nikoli eden tistih, ki bi dajal pretiran poudarek mnenjem
               različnih evropskih institucij. Ampak glede na to, da se človek vedno česa novega
               nauči, in glede na to, da sem v politiki že nekaj časa, lahko z gotovostjo rečem, da
               bom povzel naslednjo svojo obrazložitev ravno iz navade, ki jo počnete vsi vi, to je
               tako imenovane primerjave z Evropo.</p>
               <p>Kot rečeno, sodni zaostanki danes predstavljajo, vsaj po moji oceni, eno večjih tegob
               naše države. Prepričan sem, da vsi vi, ki upate pri sebi razmisliti o tej teži in
               problematiki, ki jo omenjena zadeva predstavlja za slovenske državljane in
               državljanke, delite mnenje. Upam pa, da boste to mnenje upali izkazati skozi
               potrditev, da se nadaljuje oziroma nasprotuje mnenju ustavne komisije, da se postopek
               zavrže in s tem konča. Če boste, spoštovane poslanke in poslanci, danes zavrgli
               postopek oziroma prepovedali njegovo nadaljnjo obravnavo, bo zakonodajalec kot tudi
               izvršna veja oblasti ostala pred tistim dejstvom, kot je bila leta 1994, 1995, 1996,
               1997, 1998, 1999 in tako naprej. Skratka, srečeval se bo s tako imenovanimi
               parcialnimi rešitvami, ki za seboj ne bodo vlekle nobene izmed rešitev, ki bi se
               izkazovale v okviru zmanjšanja sodnih zaostankov.</p>
               <p>Kot verjetno veste, je v lanskem letu, torej v letu 2005, prišlo do prvih indicev, ko
               so tako imenovane sodne instance Evropske unije začele opozarjati Slovenijo na
               neučinkovito sodstvo. Prišle so prve odločbe o nerazumno dolgih rokih, v katerih so
               prihajale oziroma v katerih sploh niso prihajale odločbe s strani različnih evropskih
               institucij. Ampak seveda te institucije so dale prav tistim, ki so iskali svojo
               pravico, torej državljanom in državljankam. In krivdo za nedobitev rešitve ali pa
               neizpolnjevanje nalog tretje veje oblasti je nosil proračun Republike Slovenije. In
               če so v letu 2005 bili to samo indici, lahko z gotovostjo rečemo vsi, ki smo tekom
               letošnjega leta bili prisotni ob sprejemanju zakonodaje, ki jo je parlamentu ponudil
               resorni minister, da smo priče inflaciji tovrstnih zahtevkov s strani evropskih
               institucij. In da bo seveda Slovenija skozi proračun, skozi svoje javne finance,
               predvsem pa skozi obremenitev proračuna Republike Slovenije prisiljena poplačati to
               škodo državljanom Republike Slovenije skozi navodilo institucij Evropske unije.</p>
               <p>Kot verjetno veste, je v zadnjem času prišlo, in kar na vsak način delno pozdravljamo
               v poslanski skupini Nacionalne stranke, do uveljavitve pravice do sojenja v kratkem
               roku. Vprašanje, koliko bo način, kot ga je predlagal minister, uspešen in koliko bi
               ta način lahko zmanjšal sodne zaostanke. Prepričani pa smo, da je najboljša,
               najenostavnejša pot ta, ki jo ponujamo temu državnemu zboru v sprejem, torej s
               sprejemom oziroma spremembo ustave Republike Slovenije na področju sodstva.</p>
               <p>Ob tem dovolite, da vas seznanim samo z nekaterimi zakoni, ki jih je državni zbor
               sprejemal na predlog prejšnje in te vlade od obdobja 2001 naprej do letošnjega leta v
               smislu zasledovanja zmanjšanja sodnih zaostankov. Dejstvo je, da je bila prejšnja kot
               ta vlada deležna mnogih pritiskov s strani sodnih inštanc, kaj vse bi bilo treba na
               zakonodajnem področju spremeniti, da bi se sodni zaostanki zmanjšali. In dejstvo je,
               da je državni zbor tako v tem mandatu, kot v prejšnjem mandatu temu sledil. Samo na
               zakonodajnem področju smo sprejemali zakon o spremembah in dopolnitvah zakona o
               sodniški službi. V nadaljevanju smo sprejeli zakon o spremembi zakona o sodniški
               službi 31.5.2001, zakon je bil tudi sprejet, nadaljevali z zakonom o delovnih in
               socialnih sodiščih na 32. redni seji 19.12.2003, na kar smo se ponovno srečali z
               zakonom o spremembah in dopolnitvah zakona o sodiščih, predlagatelj vlada, predlog
               zakona sprejet na 37. redni seji 17.6.2004. V nadaljevanju smo se ponovno srečali z
               zakonom o spremembah in dopolnitvah zakona o sodniški službi, predlagatelj vlada
               Republike Slovenije, predlog sprejet na 21. izredni seji 10.7.2002, se ponovno
               srečali z zakonom o spremembah in dopolnitvah zakona o državnem tožilstvu,
               predlagatelj vlada Republike Slovenije, zakon sprejet na 20. redni seji 29.11.2002.
               Potem smo se srečali z enim izmed tistih ukrepov, ki jih je vlada leta 2001
               napovedovala kot glavni inštrument za zmanjšanje sodnih zaostankov, in sicer zakon o
               brezplačni pravni pomoči. Zakon je bil sprejet na 6. redni seji 31.5.2001, v
               proceduro ga je predlagala vlada Republike Slovenije. V nadaljevanju zakon o
               spremembah in dopolnitvah zakona o pravniškem državnem izpitu, zakon je predlagala
               vlada, bil je sprejet na 26. redni seji 28.5.2003. Nadalje, zakon o spremembah in
               dopolnitvah zakona o kazenskem postopku, predlagatelj je vlada, zakon je bil sprejet
               na 12. izredni seji 21.12.2001. V nadaljevanju zakon o spremembah in dopolnitvah
               zakona o prekrških, predlagatelj vlada Republike Slovenije, zakon sprejet na 38.
               redni seji 17.5.2004. V nadaljevanju zakon o spremembah in dopolnitvah zakona o
               kazenskem postopku, predlagatelj vlada Republike Slovenije, zakon sprejet na 26.
               redni seji 29.5.2003. V nadaljevanju zakon o spremembah in dopolnitvah zakona o
               pravdnem postopku, predlagatelj vlada Republike Slovenije, zakon sprejet na 19. redni
               seji 25.10.2002. V nadaljevanju zakon o spremembah in dopolnitvah zakon o prekrških,
               predlagatelj vlada, zakon sprejet na 4. redni seji 22.3.2001. V nadaljevanju ponovno
               zakon o prekrških, predlagatelj vlada Republike Slovenije, zakon sprejet na 21. redni
               seji 18.12.2002. V nadaljevanju zakon o spremembah in dopolnitvah zakona o državnem
               tožilstvu, vlada predlagala zakona, zakon je bil sprejet na 20. redni seji
               29.11.2002.</p>
               <p>Da pa ne bom izključno in le takstativno našteval zakone, se bom ustavil v obdobju od
               2001. do leta 2004. Ne bom nadaljeval z naštevanjem zakonov, ki smo jih dobili v
               proceduro in sprejeli v letu 2005 in v do sedaj letu 2006. Iskreno upam, da ste
               dojeli poanto. Da je tako izvršilna veja oblasti kot zakonodajna veja oblasti sledila
               težnjam in zahtevkom sodne veje oblasti po spremembi osnovne zakonodaje.
               Zakonodajalci smo upoštevali težnje in predloge sodne veje oblasti, ko so nas prosili
               ali pa nam priporočali, kako naj jim izboljšamo delo. Ampak, žal, učinka na tem
               področju ni. Zato z zagotovostjo lahko rečem, da je po vsej verjetnosti naiven tisti,
               ki bo ponovno pristal na šestletno obdobje, ko bo zakonodajalec, torej državni zbor,
               izključno in pa le spreminjal zakone, ki jih je že spremenil v obdobju in slepo
               verjel, da bo pa to zmanjšalo sodne zaostanke v okviru naše države.</p>
               <p>Prav tako so zakonskim predlogom sledila povečanja finančnih sredstev v okviru
               proračunov v preteklih letih. Ko nas je posamezen sogovornik s strani tretje veje
               oblasti, torej sodne veje oblasti, zaprosil za dodatna finančna sredstva na tem ali
               onem področju, jih je državni zbor v okviru javnih financ, ki se izkazujejo skozi
               proračun Republike Slovenije, njim tudi podelil. Hočem povedati, nočem pa braniti
               državnega zbora, da je del svoje naloge seveda opravil, ko je sledil vladi Republike
               Slovenije v komunikaciji ali v dialogu s sodno vejo oblasti in pripravil posamezne
               predloge, zakone. Ti zakoni, namenoma sem govoril, so bili vedno pripravljeni s
               strani vlade Republike Slovenije. Nikoli niso imeli za seboj izključno ene politične
               stranke in s tem sledili posameznim morebitnim političnim težnjam po ureditvi zakonov
               z imenovalcem politike.</p>
               <p>Ničkolikokrat smo bili predlagatelji označeni, da hočemo s svojimi predlogi, torej,
               da se omeji sodniški mandat, kot posamezniki ali pa grupacije ljudi, ki posegamo v
               avtonomnost ali neodvisnost sodstva. Dejstvo je, da ne glede na sprejem ali pa
               nesprejem predlaganih sprememb, v Nacionalni stranki ocenjujemo in pa skupina
               predlagateljev ocenjuje, da so sodniki, ki so voljeni posamezno in v parlamentu, kar
               slovenski sodniki so, vsakega volimo posamezno in vsak se voli v parlamentu, imajo
               visok ustavnopravni status, in da to daje sodnikom položaj, ki je izven sodne uprave.
               Po naši oceni je to eden izmed tistih garantov, ki omogoča neodvisno sodstvo in ne
               samo eden, ampak najpomembnejši garant. Prav tako pa vemo, da se v normativnem delu
               ustave Republike Slovenije se govori o ločenosti vej oblasti. Institucionalno
               neodvisnost slovenskih sodnikov ali pa slovenskega sodstva, kakorkoli hočete,
               dokazuje sodni svet, njegovo imenovanje in nenazadnje njegova sestava. Zato bi
               prosil, da v nadaljevanju ne dobivamo neutemeljenih očitkov o tako imenovanem posegu
               v avtonomnost sodstva. Iskreno upam, bolje rečeno, vem, da se vsak izmed vas,
               sleherna poslanka in pa poslanec se zaveda, da v tem državnem zboru ne v temu sklicu
               ne v prejšnjem sklicu ni bilo razširjene debate ob imenovanju posamezne sodnice ali
               sodnika na omenjeno mesto in te zadeve, kakorkoli boste nekateri hoteli to prikrojiti
               danes, so se odvijale mimo politične debate. Komisija Kviaz je opravila svoj del
               naloge, državni zbor pa je praviloma brez debate potrdil omenjeno odločitev delovnega
               telesa državnega zbora.</p>
               <p>Dovolite pa za neke vrste primerljiv vpogled v dogajanja preteklih let. Kot veste, je
               Nacionalna stranka že dolgo težila k omejitvi trajnega sodniškega mandata. Sledimo
               zelo enostavni kategoriji, ki velja za vse ostale poklice in vse ostale funkcionarje
               v okviru naše države. Kot verjetno veste, predsednik države je imenovan oziroma
               voljen za obdobje. Poslanke in poslanci so voljeni za obdobje, ministri in ministrice
               so imenovani za obdobje. Zdravniki so imenovani za obdobje in morajo to obdobje
               podaljševati z raznimi naprednimi zadevami, kot so aktivnosti v okviru svojega dela.
               Hočem povedati, da so direktorji tako v javnem sektorju podvrženi določenemu
               mandatnemu obdobju, tudi župani in vsi ostali, kar je prav. Obdobje se zastavi zato,
               da se vidi, ali je posameznik kos svoji nalogi ali tej nalogi ni kos. Po naši oceni
               bi moralo to obveljati tudi za sodnike in sodnice. Vsi po moji oceni dobro vemo, da
               enkratno imenovanje, prvič, ne omogoča nobene konkurence in drugič, ne omogoča
               napredka, da sta nekonkurenca in nenapredek razlog za tako veliko število sodnih
               zaostankov, kot jih imamo v naši državi. Imenovanje sodnika v trajni sodniški mandat,
               vemo, da je to praviloma doživljenski mandat, navkljub temu, da bomo po vsej
               verjetnosti tekom današnje razprave kar nekajkrat slišali o tem, da se sodnika ali pa
               sodnico lahko razreši. Vsi vemo, da je zelo malo takih primerov oziroma niso omembe
               vredni. Nacionalna stranka je že nekaj mandatov nazaj skušala zelo jasno pristopiti k
               omejitvi sodniškega mandata. Po naši oceni bi bila najboljša rešitev, ki bi
               pripeljala do tistega učinka, ki bi mu ploskali državljanke in državljani, torej do
               zmanjšanja sodnih zaostankov, do vpeljevanja konkurenčnosti in učinkovitosti sojenja
               slovenskih sodnic in sodnikov, če bi mandat sodnikov trajal osem let. S tem sklepom
               oziroma predlogom Slovenske nacionalne stranke se je državni zbor srečal 31.5.2001.
               Poudarjam, leta 2001 smo v poslanski skupini Slovenske nacionalne stranke predlagali
               sklep, ki se je glasil: "Mandat sodnika, ki je izvoljen v sodniško službo, traja osem
               let, pri čemer se delo sodnika preverja vsaki dve leti. Po preteku mandata, torej po
               osmih letih, lahko sodnik ponovno kandidira za sodniško službo." Po naši oceni, tudi
               danes sem trdno prepričan, bi bila to najboljša ustavna kategorija, ki bi omogočala
               učinkovito sodstvo, ki bi omogočala sodstvo brez sodnih zaostankov. In takrat je
               državni zbor ta predlog sklepa sprejel. Sklep je bil sprejet ob obravnavi zakona o
               sodniški službi. In zanimivo je, da so takrat omenjeni sklep podprli poslanci
               različnih političnih opcij. Ampak zakaj? Ker je bil sklep podan v proceduro brez
               prevelikega političnega pompa in zaradi tega, ker glasovanju niso botrovali takrat
               glavni politični akterji, ampak so se poslanci in poslanke odločali po svoji vesti.
               Ker so bili v dani situaciji prisiljeni se obnašati oziroma glasovati po svoji vesti.
               Tudi danes bi bilo enako, če ne bi bilo navodil, ki seveda narekujejo odločanje, žal,
               tudi v tem državnem zboru. Dovolite, da vam izpostavim samo nekaj imen tistih, ki
               danes zasedajo pomembne položaje in za katere iskreno upam, da bodo namignili vsem
               vam - s tem vas seveda nočem poniževati - njihovo odločitev iz leta 2001 po striktni
               omejitvi sodniškega mandata na osem let, s preverjanjem na vsaki dve leti in z
               možnostjo podaljšanja sodniškega mandata, če tak sodnik nima neupravičenih, poudarek
               je, neupravičenih sodnih zaostankov. Prej je bil omenjen nekdanji poslanski kolega
               Bernik Jožef, Mihael Brejc, Janez Janša, gospod Jelko Kacin, Kebrič Ivan, Merlo
               Aleksander, Partljič Anton, Rudolf Petan, Alojz Peterle, Valentin Pohorec, Pukšič
               Franc, Rokavec Franci, Pavle Rupar, Sok Alojz, Sušnik Franc, Tisovic Marija Ana,
               Zupan Majda. Skratka, naštel sem samo nekaj imen vseh tistih, ki so še leta 2001
               težili k temu, da zadeve v okviru sodne veje oblasti postavimo na pravilne noge, da
               zmanjšamo neupravičene sodne zaostanke in da zmanjšamo oziroma zminimiziramo
               nezadovoljstvo naših državljanov in državljank. Iskreno upam, da boste tisti, ki še
               danes sedite v parlamentu, izmed prej navedenih, sledili svoji vesti leta 2001
               oziroma vsi tisti, ki ste nasledniki omenjenih ljudi, ki so postali najsi bo
               predsedniki vlade, postali evropski poslanci, sledili omenjenim težnjam, k omenjeni
               zadevi.</p>
               <p>Nadalje bi v podkrepitev svojih besed rad izpostavil tako imenovani twinning projekt,
               projekt, ki ga je sestavljalo več analiz. Koncept vseh analiz pa je enak. Na začetku
               opisuje stanje, v sredini podajo razloge za nastop stanja in na koncu predstavlja
               vsaka izmed teh analiz nekaj ukrepov, ki bi jih bilo smiselno in modro izpostaviti v
               okviru naše države. In glede na to, da vam ne bom vseh analiz prebiral, ampak samo
               eno, vam bom ostale le naštel. Torej, prvič, bila je izpostavljena analiza civilnega
               sodstva. Drugič, analiza kazenskega pravosodja. Tretjič, analiza socialnih sodišč. V
               nadaljevanju, analiza izvršbe na nepremičnine. V nadaljevanju, analiza delovnih
               sodišč. V nadaljevanju analiza upravnega sodstva, nadaljuje se z analizo državnega
               tožilstva, nadaljuje z modernizacijo sodstva. Ker pa verjamem, da vsak tisti poslanec
               oziroma poslanka, ki ga skrbi stanje v sodstvu, je te analize prebral, bom izpostavil
               samo eno. V eni izmed članic Evropske unije so se zamislili nad njihovimi takratnimi
               leta 2000 sodnimi zaostanki. Pri njih se je lahko politika poenotila v dveh točkah,
               žal se pri nas v niti eni ne more poenotiti. Prvič, izrazili so skupno zaskrbljenost
               nad sodno neučinkovitostjo. Problem Slovenije je, ker se niti na tem ne moremo
               poenotiti. Ker si nekatere politične stranke ali pa vlada delno ali v celoti zatiska
               oči in danes ne priznava, da je sodstvo v naši državi problem, to so si v tej državi,
               pozneje bom povedal, za katero gre, priznali. In drugič, skupaj so se dogovorili in
               poiskali načine in metode, kako razrešiti omenjeno situacijo. Zadevo so prepustili
               ustanovi oziroma institutu za pravno sodelovanje, z nalogo ugotoviti razloge za
               preobremenitev in dolgo trajanje postopkov in nalogo izdelati predloge za pomoč. V
               okviru slovenske države smo se z različno obliko pomoči srečali deset in nekajkrat v
               obliki zakonov, ki niso pripeljali do učinka, kot bi ga hoteli. Te zakone sem vam
               prej našteval. Ampak, vidimo, da dejanskega učinka ni. In po naši oceni, predvsem pa
               po oceni Slovenske nacionalne stranke smo to dolžni storiti za voljo naših
               državljanov in državljank. V tem obdobju je na predlog zaskrbljenosti politikov ene
               izmed evropskih držav nastal tako imenovani twinning projekt, twinning projekt tudi
               za Slovenijo, z naslovom, opredelil bom pa samo enega, tistega z naslovom
               Modernizacija sodstva. Omenjeni projekt je nastal ob sodelovanju z vsemi tremi
               institucijami oziroma ravnimi sodstva v naši državi, torej prvič okrajna sodišča,
               drugič okrožna sodišča in višja sodišča. Ugotovitve analize so potekale leta 2000.
               Analiza nam kaže, da se bistveno spremenilo ni stanje v Republiki Sloveniji od leta
               2000 do danes, da število sodnih zaostankov še zmeraj narašča, nastalo pa je samo eno
               novo dejstvo, da so nas o problematiki teh sodnih zaostankov začeli opozarjati in nam
               začeli nalagati kazni celo institucije iz Evropske unije. Delno je to streznilo vlado
               Republike Slovenije, ki je v preteklih nekaj mesecih, mislim, da prišla z dvema ali s
               tremi zakoni s tega področja.</p>
               <p>Ampak ne sme biti razlog za sprejemanje sprememb v okviru zakonodaje izključno
               opozorilo iz Evrope. Mi, gospodje in gospe, smo dolžni zadovoljiti interes državljank
               in državljanov. Ne spreminjati zakonodaje izključno takrat, kadar opozorilo, katerega
               vsi že dolgo poznamo, prihaja iz Evrope. In temu so namenjene ustavne spremembe, kot
               vam jih ponujamo v okviru skupine podpisnikov. Dejstvo je, predstavil vam bom
               twinning analizo, ki je osnova za sprejem ustavnih sprememb, kot vam jih ponujamo v
               okviru skupine podpisnikov. Da smo imeli v tem obdobju, poudarek je, da smo imeli v
               tem obdobju, 44 okrajnih sodišč, 11 okrožnih sodišč in 4 višja sodišča v okviru
               Republike Slovenije, da je na teh sodiščih delovalo 678 sodnikov ali z drugimi
               besedami, da smo imeli skoraj 700 sodniških mest. Analiza temelji, opravljali so
               analizo primerjave s približno enako regijo, enako po geografski velikosti, s
               primerljivo evropsko regijo. Ta primerljiva evropska pokrajina ali regija, upam, da
               me ne bo pozneje eden izmed poslancev držal za besedo, ko govorim regija ali
               pokrajina, v dokaj razviti članici EU, to je v Nemčiji, kjer tako imenovano germansko
               pravo služi predvsem kot nek vzor novim članicam in članom. Zakaj potem takem njihovi
               ukrepi ne služijo tudi nam za vzor, če že nočete slediti predlogom Slovenske
               nacionalne stranke? Skratka, omenjeni ljudje, ki so opravljali analizo, in to analizo
               vlada Republike Slovenije seveda ima, imajo jo vse inštitucije, nekatere so se do nje
               opredelile zelo kritično, ampak lahko ugotovite, katere inštitucije so se kritično
               opredelile do tega tako imenovanega twinning projekta, predvsem sodne inštitucije.
               Zakaj? Ker je iz tega twinning projekta razviden velik del tistega, kar je slabo v
               okviru slovenskega sodstva. Hočem povedati, da so primerjali dve pokrajini. Po eni
               strani Republiko Slovenijo s svojimi 20.000 kvadratnimi kilometri s primerljivo
               pokrajino v Nemčiji, imela je 19.700 in še nekaj kvadratnih kilometrov, in da se je
               povsod tako v Sloveniji število sodnikov, ki opravljajo svojo nalogo na kateremkoli
               od teh sodišč, gibalo do številke 700, kakor tudi v tej primerljivi evropski regiji,
               kot sem že povedal, v Nemčiji. Lahko primerjamo velikost in lahko primerjamo število
               sodnikov. Ampak nečesa ne moremo primerjati. V tej pokrajini v Nemčiji je živelo 4
               milijone prebivalcev, v Sloveniji nas živi 2 milijona. Teh 700 sodnikov je bilo
               podvrženih še enkrat večjemu pripadu zadev oziroma je skrbelo za še enkrat tolikšno
               število tistih, ki so iskali pomoč, kot skrbijo slovenski sodniki. V primerljivi
               evropski regiji jih je bilo 4 milijone, v Sloveniji nas je takrat bilo, žal, kakor
               nas je tudi danes samo 2 milijona. Prišli so do več ugotovitev. Te ugotovitve so
               tistega leta romale tako na vlado Republike Slovenije kot na posamezna pristojna
               ministrstva in ne nazadnje na sodno vejo oblasti.</p>
               <p>Učinka te analize žal ni bilo nobenega, razen tega, ki je danes pred nami, ko so
               predlagane spremembe ustave Republike Slovenije. Kot rečeno, v Sloveniji je sodnikov,
               to je njihova ugotovitev, citiram, "preveč". Več kot enkrat več jih je kot v tej
               primerljivi evropski regiji, kjer ne prihaja do tovrstnih sodnih anomalij, kot smo
               jim priča v Republiki Sloveniji, seveda ob predpostavki primerljivih nalog.</p>
               <p>V nadaljevanju njihova druga ugotovitev, in bom šel po vrsti, ne bom izpustil nobene,
               je tako imenovana kadrovska zasedenost, in sicer, ugotovili so, da je kriterij ali
               ključ za zasedbo števila sodniških mest v naši državi neustrezen, da so posamezna
               sodišča s sodniki postavljena neustrezno, z velikostjo, kot jo pokrivajo ta sodišča.
               Za primer naj povem, okrajno sodišče v Ormožu z dvema sodnikoma, v primerjavi z
               okrajnim sodiščem na Jesenicah, je imelo 5 sodnikov, ob tem, da je treba upoštevati,
               da je bilo jeseniško okrajno sodišče enajsto največje sodišče in da navkljub temu, da
               v primerjavi s tistim sodiščem, ki sem ga prej povedal, pol leta ni delal nihče
               zaradi dveh, pa nočem zdaj kritizirati, ampak prvič, v primeru porodniškega dopusta
               in drugič zaradi drugega izostanka. In potem se naj čudimo, zakaj nastopajo sodni
               zaostanki. Zato, ker na okrajnih sodiščih, gospe in gospodje, v tistem letu ni delal
               nihče. Nihče tudi ni bil sankcioniran, nihče ni bil niti kritiziran za kaj takega,
               ampak so edina posledica bili sodni zaostanki in tista generalna posledica, ki si jo
               danes nekateri nočete priznati, to so sodni zaostanki in nezadovoljni državljani in
               državljanke.</p>
               <p>Kot tretja ugotovitev v tej tako imenovani twinning analizi, in že na začetku sem
               povedal, da mi osebno kaj dosti ne pomenijo primerjave ali opozorila, ki jih dobivamo
               iz okvira Evropske unije, da mi veliko več pomenijo kritike, ki jih dobivamo s strani
               državljanov in državljank, ampak ker so njihove ugotovitve tako zelo zanimive, bom z
               njimi tudi nadaljeval, ker vem, da nekaterim, marsikomu izmed vas kritike iz Evrope
               pomenijo veliko več, kot, žal, kritike iz domovine. Dotaknili so se, v nadaljevanju
               pod točko 3, tako imenovanega delovnega časa sodnikov. Njihova ugotovitev: delovni
               čas slovenskih sodnikov je nedopusten. To je citat, ki so ga uporabili pri svoji
               ugotovitvi. Zakaj? Delajo od 8. do 16. ure, s tem, da ni nobenega inštrumenta, ali se
               res dela do 16. ure. Niti enega inštrumenta v okviru naše države niso ugotovili, ki
               bi omogočal nadzor nad tisto 16. uro, in ob tem, da se z lastno odločitvijo odločajo
               o neomejenih odmorih, brez vsakršne koli kontrole, kot sem dejansko povedal. Ko sem
               jaz to bral, sem si mislil, izjemno dobra služba. Učinka ne rabiš nobenega, ne rabiš
               biti prisoten, delaš kolikor koli hočeš, imaš vse tiste bonitete, k čemer človek teži
               in še doživljenjska funkcija je. Če kdorkoli reče, da slabo delaš, pa mu rečeš, da se
               vtika v avtonomijo sodstva. To je nedopustno, neustavno, kršiš ustavni red Republike
               Slovenije. V nadaljevanju njihova četrta odločitev oziroma ugotovitev, citiral bom.
               Ljudje, vem, da vam bomo ponovno zelo všeč, iz Evrope ugotavljajo: "Naravnost vzorno
               je financiranje slovenskih sodišč, naravnost vzorno je financiranje slovenskih
               sodišč." In se ob tem takem potem ljudje sprašujemo, ali se Evropejci, tisti z dolgo
               pravno tradicijo, norčujejo iz Republike Slovenije, da rečejo: "V Sloveniji je
               nravnost vzorno financiranje slovenskih sodišč." Jaz sem bil osebno presenečen. Kdor
               ne verjame, ima v knjižnici državnega zbora omenjeno twinning analizo. V nadaljevanju
               ugotavljajo, da so personalni izpadi iz službe, samo za primer bom navedel bolniški
               personalni izpad z delovne obveznosti, ne bremeni proračuna pravosodja, ampak bremeni
               socialni del proračuna, torej tudi ta del sodnikom ne gre v tisti obliki zmanjševanja
               finančnih sredstev.</p>
               <p>Peta ugotovitev, ki jo podajajo, in sicer količina dela sodnikov se opredeli v
               pričakovanem obsegu dela, kot ga določi sodni svet. Zelo pomemben stavek, na njem
               bomo gradili naslednjih nekaj minut. Sodni svet določi oziroma se strinja s
               pričakovanim obsegom dela. Predstavniki posameznih sodišč pridejo in povedo: "Moji
               sodniki, za njih pričakujemo, da bodo delali toliko in toliko." Temu sodni svet
               potrdi. Ampak kakšna je ta potrditev pričakovanega obsega dela? Tega ne ugotavljam
               jaz, to ugotavljajo strokovnjaki iz Evrope, kaj se dogaja v slovenskem sodstvu v
               okviru naše države. In sicer, najprej so šli na primerjavo razmerja učinkovitosti
               aktivnosti dela slovenskega sodnika s primerljivim nemškim sodnikom na področju za
               civilne postopke, in sicer prvič za okrajne, za okrožne in za višja sodišča.
               Pričakovani obseg dela slovenskega sodnika je, govoril bom o letnih zneskih oziroma
               številkah, je 200 zadev. To je pričakovani obseg sodnika v naši državi na vseh treh
               sodiščih, torej na okrajnih, okrožnih in višjih sodiščih. Kolikšen pa je pričakovani
               obseg dela sodnika v tej primerljivi evropski regiji? 600 do 700 zadev letno. Trikrat
               več. Potem se čudimo, zakaj imamo pri naa sodne zaostanke? Na drugem področju, če
               vzamemo kriterij, in sicer da je kriterij nepravdni postopek, je pričakovani obseg
               dela za slovenskega sodnika malo večji kot prej, roko na srce, to je 450 zadev letno.
               Ampak če primerjamo sodnika v primerljivi evropski regiji, njegov kriterij na
               področju nepravdnih zadev je 3200 zadev letno. Ali niso to bistvene razlike. Ali ne
               pridemo s tem nekako do odgovora, zakaj je neučinkovito slovensko sodstvo? Po naši
               oceni da.</p>
               <p>Kar se tiče plač sodnikov. Citiram. "Plače so sorazmerno višje kot v Nemčiji". Prav
               tako pa poudarjajo avtorji omenjene analize, prvič, da je v naši državi zgrajen
               sistem nagrajevanja, ki omogoča večkratnik osnovnega zneska. Torej vidimo, da so tudi
               plače sorazmerno višje slovenskih sodnikov kot primerljivih sodnikov v Evropski
               uniji. V nadaljevanju so se dotaknili, ker so hoteli podati celovito analizo, celovit
               pogled v omenjeno zadevo tudi v opremljenost sodišč. Njihova ugotovitev s tega
               področja je bila zelo enostavna: Opremljenost slovenskih sodišč je zelo dobra! Trije
               klicaji. Klicaje sem naredil jaz, da ne bo napaka, skratka, opremljenost slovenskih
               sodišč je zelo dobra.</p>
               <p>Prav tako so skritizirali delovanje sodniškega društva, ker pravijo, da mečejo dokaj
               slabo luč oziroma povzročajo zniževanje ugleda pravosodje in sodnikov, ker je njihova
               edina skrb povečanje kadrovskega potenciala oziroma povečanje sodnikov, ob tem, da se
               naj ne bi nikoli vprašali, kako naj zmanjšajo sodne zaostanke. Prav tako so se v
               okviru te analize, ki je po moji oceni zelo zanimiva in je bila zelo nujno potrebna,
               da jo Slovenija pridobi, je problem tako imenovanega, v narekovajih, "pomožnega"
               osebja oziroma sekundarni sodni potencial. Ob tem naj vas seznanim, da le ta pripada
               na slovenskega sodnika v koeficientu tri, v primerjavi s primerljivim sodnikom, ki
               ima seveda v tem primeru, kar sem dal, primerjavo ena. Skratka, tri proti ena v prid
               slovenskemu sodniku.</p>
               <p>Kar se tiče tehnične opremljenosti slovenskih sodišč, njihova ugotovitev po bivanju,
               po pregledu slovenskih sodišč je odlična, s tem da so omenjenih 11 elementov, ki sem
               vam jih predstavil, upam, da dovolj nadzorno, izhaja izključno iz analize civilnega
               sodstva. Prej sem vam pa naštel še ostalih 12 analiz, ampak samo še 17 minut imam,
               tako da mi je žal, da vam katerega drugega ne morem povedati. Ampak vsaka izmed teh
               analiz sledi približno tej vsebini, kot sem vam jo predstavil ravnokar. Skratka, ne
               iskati krivca drugje kot v samem sodnem sistemu, predvsem po naši oceni v sistemu
               neomejenega sodniškega mandata.</p>
               <p>V povezavi s tem so nam omenjeni gospodje predlagali oziroma so celo predlagali sami
               nekaj ukrepov tistih kratkoročnih ukrepov, ki jih je možno po njihovi oceni na hitri
               rok uveljaviti v okviru sodniškega dela, torej tisti primarni ukrepi. Prvič. Treba je
               zmanjšati število okrajnih, okrožnih, višjih sodišč in jih med seboj povezati tako,
               da bodo spremljali približno teritorialno zasedenost. Tega v Sloveniji seveda nimamo.
               Drugič. Povečati pričakovani obseg dela, ki ga določa, ne pozabimo, sodni svet. To je
               tista primerjava, ko so slovenski sodniki tri do desetkrat manj obremenjeni s
               pričakovanim delom, kot so sodniki v primerljivi evropski regiji. Urediti, govorim o
               tistem obdobju, nekaj od tega je slovenska država seveda izpeljala, urediti vročanje,
               urediti postopek, zaradi zamude, nadalje onemogočiti zavlačevanje postopkov z
               navajanjem novih dejstev do konca ustnih obravnav, povečati kvaliteto sojenja. Zelo
               zanimiva ugotovitev, ki so jo podali. Drugi lahko izreče kritiko na slovenski sodni
               sistem, pa mu pri tem nihče ne očita posega v neodvisnost, ko to naredi politična
               stranka, je takoj posegla v neodvisnost samostojne veje oblasti, torej sodstva, ampak
               ugotavljajo, nerazumno je visoko število razveljavljenih in ponovno vračanih sojenj v
               novo sojenje. Ne boste verjeli, procent razveljavljenih oziroma ponovitev znaša od 30
               do 40%. To ne izkazuje drugega kot, zelo slabe sodbe oziroma nekvalitetno delo. Ali
               je za to kdo odgovarjal? V 30 do 40% nihče. Vsi dajo roke stran in rečejo, če se to
               zgodi, naj delajo karkoli hočejo, oni so avtonomni. Ampak kdo pri tem trpi?
               Državljani in državljanke. In še, kar je zanimivo, od teh 30 do 40% razveljavljenih
               oziroma ponovnemu sojenju sledi, tri do štirikrat se to zgodi na isti primer. In
               tukaj dobimo dokaj enostaven razlog, ponovni razlog za število sodnih zaostankov,
               zakaj trpijo drugi sodni zaostanki. Kot enega izmed ukrepov navajajo tudi odpravo, da
               bi bilo potrebno odpraviti oprostitev plačila stroškov v povezavi z vlaganjem
               pritožb. Dobili smo nekaj navodil tistega leta, kako ravnati naprej, predvsem pa smo
               dobili vpogled v primerljivost slovenskega sodstva z omenjeno primerljivo evropsko
               regijo. Kaj od tega se je zgodilo? Državni zbor je sprejel tiste zakone, kot sem vam
               jih na začetku citiral, s tem, da sem vam citiral samo polovico zakonov, predvsem
               tistih, ki so bili sprejeti od opravljene twinning analize pa do leta 2004. Tega
               mandata se nisem niti dotaknil, kajti ocenjujem, da je najpomembnejši akt, s katerim
               se srečuje državni zbor v tem mandatu, akt, ki ga danes obravnavamo. To je predlog
               ustavnih sprememb, ki bi po naši oceni in trdnem prepričanju omogočil učinkovito
               sodstvo, predvsem pa konkurenčnost in učinkovitost sodstva.</p>
               <p>Zato dovolite, da še enkrat preberem predlog osnutka ustavnega zakona o spremembi
               ustave Republike Slovenije. Torej prvi odstavek 129. člena se spremeni tako, da se
               glasi: Sodnik se najprej imenuje za dobo osmih let. Po preteku osmih let pa je lahko
               sodnik imenovan v trajni sodniški mandat. Zakon določa starostno mejo in druge pogoje
               za izvolitev. Ocenjujemo, da z omenjeno oziroma ravnokar citirano spremembo v ničemer
               ne posegamo v neodvisnost sodstva, posebej če upoštevamo, kaj so temelji oziroma kaj
               predstavlja temelje ali ustavnopravni status sodnikov. Prvič, da so voljeni posamezno
               in da so voljeni v parlamentu. In drugič, da je institucionalna neodvisnost
               slovenskih sodnikov dokazana skozi sodni svet, kar se tiče imenovanja in kar se tiče
               sestave. V omenjenem predlogu za začetek postopka za spremembo ustave, pod katerega
               se je podpisala skupina poslancev, je bila izpostavljena kratka debata v okviru
               ustavodajne komisije oziroma komisije za spremembo ustave. Podpisalo jo je 21
               poslancev državnega zbora. Omenjene ustavne spremembe smo ponudili v sprejem vsem
               poslankam in poslancem, veseli pa smo, da se je do teh ustavnih sprememb v prvi fazi
               opredelila tudi tako imenovana stroka oziroma se opravičujem, opredelila tudi
               strokovna komisija. Ob tem moram poudariti, da predlog ustavnega zakona, ki smo ga
               ponudili v sprejem, teži oziroma sledi, prvič osnovni ideji nacionalne stranke o
               striktni omejitvi sodniškega mandata, torej 5-letni mandat z možnostjo ponovne
               izvolitve, če ne nastopajo neupravičeni sodni zaostanki po eni strani, po drugi
               strani omenjeni predlog za začetek postopka za spremembo ustave Republike Slovenije
               sledi predlogu vlade Republike Slovenije v prejšnjem mandatu, torej vlade, ki jo je
               sestavljala po eni strani Liberalna demokracija, Združena lista in takratna, se
               opravičujem Liberalne demokracije Slovenije in takratna Združena lista socialnih
               demokratov. In takrat je bil ta predlog v dobršni meri večji, kot je zdaj, kakor se
               je izkazalo v okviru ustavne komisije, sprejemljiv. In kaj sedaj pravi ustavna
               komisija? Ustavna komisija je podajala svoje poročilo, in sicer 9.3., to je v bistvu
               samo nekaj mesecev po tem, ko je skupina predlagateljev podala oziroma izpolnila vse
               pogoje, ki jih mora izpolnjevati ustavodajni postopek, da se lahko začne. Prvič,
               očitajo nam, da bi s tem naredili nedopusten poseg v avtonomnost sodstva. Že prej sem
               povedal, da ta nedopustni poseg v avtonomnost sodstva je nemogoče narediti, dokler se
               sodniki volijo posamezno in dokler se volijo v parlamentu, ker to jim omogoča visok
               ustavnopravni status, ki daje sodnikom položaj, ki je izven sodne uprave. V
               nadaljevanju je zelo zanimiva, vsaj po naši oceni, ugotovitev ustavnih strokovnjakov
               s tega področja, torej strokovnjakov ustavne komisije, ko ugotavljajo, da je treba
               sodne zaostanke rešiti z drugimi ukrepi. Gospodje in gospe, pred štiridesetimi
               minutami sem vam povedal, da se je državni zbor v tej in prejšnji sestavi srečal z
               nekaj 10 zakonskimi predlogi, ki prihajajo s strani bolj ali manj direktno sodne veje
               oblasti, ampak se zadeva ni spremenila. Nekajkrat smo povečali finančna sredstva na
               različnih postavkah, ki se dotikajo sodne veje oblasti, ampak se zadeva ni
               spremenila. Da smo se malo streznili v okviru zakonodajne veje oblasti in izvršilne
               veje oblasti šele, ko smo dobili prve ptice znanilke lanskega leta, ko nas je Evropa
               opozarjala, in letos, ko te ptice znanilke množično prihajajo v Republiko Slovenijo,
               ko nas evropske inštitucije označujejo za državo, v kateri vlada na tem področju
               popoln kaos in popolna zmeda. Najbolj smo bili v nacionalni stranki presenečeni nad
               ugotovitvijo pod točko 3.4, torej ugotovitvijo tako imenovane komisije, ki je
               delovala znotraj ustavne komisije državnega zbora in v kateri govorijo. Citiram,
               "...kot prav tako velik ali celo hujši spodrsljaj pa je ocenila besedico "lahko", ki
               vsebuje tudi sedanji predlog. Ta beseda namreč izključuje trdo pravno jamstvo" -
               poudarek je, prosim, če prisluhnete, v trdem pravnem jamstvu, "da bo sodnik po
               preteku preizkusnega mandata v resnici izvoljen v trajni mandat." Ampak ravno to je
               bil namen omenjenih ustavnih sprememb. Torej preprečiti tisto trdo pravno jamstvo,
               avtomatizem, da bo nekdo, ki je slabo delal, tudi avtomatsko potrjen v naprej. To je
               osnovni razlog omenjenih ustavnih sprememb. Ne sme biti avtomatizma. Tisti, ki je
               delal slabo, mora biti podvržen oziroma vsi morajo biti podvrženi določeni kontroli.
               Gospe in gospodje, vsak izmed nas, prav tako vsak v okviru vlade Republike Slovenije,
               predsednika državnega zbora, direktorjev v javnem sektorju, je podvržen določeni
               kontroli v času določenega mandata. Ne sme biti avtomatizma. To je približno tako,
               kot da bi rekli, poslanci so avtomatsko poslanci tudi v naslednjem mandatu. Enostavno
               tako ne gre. Vsi moramo iti pred neko institucijo, mi, poslanke in poslanci, pred
               volivke in volivce, kakor tudi v okviru ostalih vej, v katere se vtika politika,
               drugi morajo iti pač pred druge institucije, ki bodo ocenile delo. In najpomembnejši
               element, ki ga v omenjenih ustavnih spremembah ponujamo, je to, da se izniči tako
               imenovano trdo pravno jamstvo. Tega trdega pravnega jamstva ne sme biti, kajti če je
               nekdo delal slabo, če so zaradi njegovega dela v Sloveniji nastali sodni zaostanki,
               potem se mu seveda mandata ne sme potrditi vnaprej. In temu smo sledili v okviru
               ustavnih sprememb.</p>
               <p>Kot pa veste, se niso negativno opredelili le izključno v predlogu strokovne
               komisije, ki je razpredala o predlogu za začetek postopka, ki po naši oceni niti ni -
               in nočem biti žaljiv - dojela bistva predlaganih ustavnih sprememb, kajti potem ne bi
               ravno nam očitala to, kar ravno predlagamo, ker to je seveda nesmisel, ampak je žal
               negativno odgovorila tudi vlada Republike Slovenije. Pred časom je vrh koalicije -
               bil je nek ponedeljek - sprejel odločitev, da bo vlada Republike Slovenije pristopila
               k svojim ustavnim spremembam na omenjenem področju. Dan zatem, torej za tistim
               ponedeljkom, mislim, da je bil pred štirinajstimi dnevi ali pa tremi tedni, je vladni
               odbor za državno ureditev in javne zadeve potrdil odločitev vrha koalicije o njenih
               ustavnih spremembah. In v četrtek je vlada Republike Slovenije na svoji seji o tem
               tudi razpravljala. Skratka, vlada Republike Slovenije je rekla negativno predlogu
               skupine poslancev, z razlogom, češ da prihaja s svojimi ustavnimi spremembami, s
               katerimi se bo, pod narekovaji seveda, "poigral državni zbor".</p>
               <p>V okviru vladne odločitve seveda trdijo, da prihaja do tako imenovanega negiranja
               oziroma mi trdimo, da prihaja do negiranja dosedanjih vladnih stališč. Vlada
               Republike Slovenije je prav tako rekla, da za sodne zaostanke niso krivi tako
               imenovani oziroma nima vpliv tako imenovani trajni sodniški mandat, medtem ko sama v
               določeni obliki posega v ta trajni sodniški mandat. Po naši oceni bi omenjeni vladni
               predlog, ki vpeljuje nov člen z oznako A, povzročil na področju sodstva novo zmedo.
               Medtem ko je predlog, kot vam ga ponujamo danes v okviru skupine podpisnikov, zelo
               jasen in ne bo ponujal nobene zmede. Pri njem bodo dejansko vsi vedeli, pri čem so.
               Prvič, sodniki bodo poznali tako imenovani svoj osnovni status, torej trajni sodniški
               mandat ali preizkusni sodniški mandat. V nadaljevanju ponovno vpeljujemo oziroma
               ohranjamo zakon o sodniški funkciji, ki bo izvajal vse podzakonske predpise, ki bo v
               pristojnosti resornega ministra in ki ga bo ponovno potrdil državni zbor kot
               zakonodajalec. V ničemer ne dopuščamo nedoslednosti.</p>
               <p>In kar se tiče ogrožanja neodvisnosti sodstva. Tukaj bi vas prosil za moj zaključek,
               da še enkrat pomislite, pri vseh svojih odločitvah - nekateri poslanci ste tukaj od
               samega začetka parlamentarne demokracije - kolikokrat ste v okviru razprav imenovanja
               sodnikov v državnem zboru naleteli na parlamentarno debato. Kolikokrat se je s tem
               poskušalo vplivati na izvolitev ali neizvolitev posameznega sodnika? Jaz se ne
               spomnim, da bi v tem mandatu enkrat razpravljali o morebitni primernosti ali
               neprimernosti. Te razprave ni bilo. Zato očitkov o tem, da bi s tem, ko bi nekoga
               postavili, in to ne parlament, ne parlament, da ne bi bilo napake, v vlogo tistega,
               da oceni, ali so sodni zaostanki nastali z razlogom ali brez, ne moremo ocenjevati,
               da se s tem jemlje avtonomija sodne veje oblasti. Po našem predlogu, torej po
               predlogu Slovenske nacionalne stranke in skupine poslancev, ki se je pridružila v
               smislu iskanja omenjene rešitve, kakor rečeno, ponujamo osemletni mandat z možnostjo
               in z uporabo besede "lahko". S tem preprečujemo, tako imenovano trajno jamstvo, kot
               nam ga očitajo v okviru tako imenovane strokovne komisije, v okviru ustavne
               komisije.</p>
               <p>Prepričani smo, da bi državni zbor naredil uslugo, ne samo sebi, ne samo vladi
               Republike Slovenije, to je še najmanj, kar lahko naredi, če bi sprejel nadaljevanje
               omenjenega postopka. Uslugo bi naredil predvsem državljanom in državljankam, vsem
               tistim, ki sem jih na začetku v stotinah, tisočih navajal, ko so nastajali, kako so
               se povečevali omenjeni sodni zaostanki, iz 120 tisoč na preko 500 tisoč. Toliko
               zaostankov imamo, toliko družin v naši državi je vezanih na omenjene odločitve in po
               vsej verjetnosti imamo toliko nezadovoljnih državljanov s samo eno vejo sodne
               oblasti. Ob vsem tem pa za tiste, ki vas niso prepričale analize, ki prihajajo iz
               primerljive evropske regije, naj vas samo še enkrat opozorim, da smo v tem letu že
               priča inflaciji opozoril s strani institucije Evropske unije o sojenju v nerazumno
               dolgem obdobju, o sojenju, skozi katerega skozi to nerazumno dolgo obdobje prihaja do
               tega, da se kršijo tudi človekove pravice na tem področju v naši državi. Hvala za
               enkrat.</p>
            </sp>
            <sp xml:id="SDZ4-Redna-17-2006-05-23.sp128">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog za začetek postopka za spremembo ustave je obravnavala ustavna
               komisija kot matično delovno telo, ki je zboru pisno poročala. Prosim podpredsednika
               komisije, gospod dr. Slavka Gabra, da predstavi poročilo komisije. Prosim.</p>
            </sp>
            <sp xml:id="SDZ4-Redna-17-2006-05-23.sp129">

               <speaker>DR. SLAVKO GABER:</speaker>

               <p>Spoštovani gospod podpredsednik, spoštovane kolegice in kolegi! Ustavna komisija je
               na 2. seji dne 18.1.2006 in njenem nadaljevanju ozirom na nadaljevanju 3. seje dne
               11.5.2006 obravnavala predlog za začetek postopka za spremembo ustave Republike
               Slovenije, ki ga je vložila skupina s prvopodpisanim Sašom Pečetom. Na 2. seji je v
               imenu predlagateljev predloga prvopodpisani Sašo Peče predstavil poglavitne razloge
               za predlagano spremembo ustave. Ustavna komisija pa je opravila splošno razpravo o
               predlogu, da se začne postopek za spremembo 129. člena ustave na 3. seji, potem ko je
               pridobila tudi mnenje, danes tukaj že omenjene strokovne skupine pri ustavni komisiji
               za področje sodstva. Strokovnjaka člana strokovne skupine, dr. Tone Jerovšek in dr.
               Lojze Ude v mnenju, ki je povzeto v poročilu ustavne komisije o obravnavi predložene
               ustavne spremembe, predlagata, da ne kaže podpreti predlagane spremembe 129. člena
               ustave Republike Slovenije. V mnenju opozarjata na strokovno, po njunem mnenju
               seveda, neprimernost predlagane ureditve uvedbe 8 letnega preizkusnega mandata, po
               poteku katerega bi imel sodnik pravico potegovati se za trajni mandat, saj bi v
               primeru njegove uveljavitve ogrozili neodvisnost sodišč. V mnenju opozarjata še na
               ugotovitve strokovne skupine iz prejšnjega mandata državnega zbora, ko so
               strokovnjaki zapisali, da so ustavne spremembe potrebne samo tedaj in samo v
               tolikšnem obsegu, kolikor so nujne in neogibne zaradi tega, ker so veljavna ustavna
               določila nekakovostna, zastarela ali ker so tudi jezikovno oblikovana tako, da
               odprtih vprašanj ni mogoče razreševati z razlago in z zakoni, ki ustavo
               uresničujejo.</p>
               <p>Ustavna komisija se je seznanila tudi s pisnim mnenjem vlade Republike Slovenije, ki
               predlagano spremembo ustavo ocenjuje za neprimerno in, kot pravi vlada, tudi
               nepotrebno.</p>
               <p>V splošni razpravi so člani ustavne komisije nanizali stališča zaradi katerih
               predlagana sprememba ustave po njihovem mnenju ni primerna in tudi ni potrebna ter
               pri tem predvsem opozarjali na ogrožanje zajamčenega ustavnega načela neodvisnosti
               sodnika, če bi bila sprememba sprejeta. V razpravi je v imenu predlagateljev Sašo
               Peče zavrnil nekatere kritične ocene iz mnenja strokovne skupine. Član strokovne
               skupine dr. Lojze Ude pa je dodal nekaj dodatnih argumentov za navedbe iz mnenja in
               odgovoril na zastavljena vprašanja. Ustavna komisija je po zaključeni splošni
               razpravi glasovala o predlogu sklepa na podlagi 175. člena poslovnika državnega zbora
               in ga ni podprla. Zato predlaga državnemu zboru, da ne podpre predloga sklepa, da
               državni zbor Republike Slovenije sprejema predlog skupine poslancev z dne 2.12.2005 s
               prvopodpisanim Sašem Pečetom za začetek postopka za spremembo 129. člena ustave
               Republike Slovenije. Hvala.</p>
            </sp>
            <sp xml:id="SDZ4-Redna-17-2006-05-23.sp130">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku vlade za uvodno obrazložitev mnenja. Prosim,
               gospod Robert Marolt, državni sekretar.</p>
            </sp>
            <sp xml:id="SDZ4-Redna-17-2006-05-23.sp131">

               <speaker>ROBERT MAROLT:</speaker>

               <p>Hvala lepa za besedo, gospod predsedujoči. Spoštovane poslanke, spoštovani poslanci!
               Vlada Republike Slovenije ne podpira predlagane spremembe 129. člena ustave Republike
               Slovenije.</p>
               <p>Razlogi, ki so navedeni v pobudi za uvedbo poskusnega mandata za dobo 8 let za
               sodnike začetnike, da bi bil namreč sodnik v začetku na podlagi pozitivne ocene
               njegovega dela po preteku dobe 8 let podeljen trajni sodniški mandat, kar bi
               pripomoglo h kakovosti dela sodnikov, so po mnenju vlade neutemeljeni. Trajnost
               sodniške funkcije ne pomeni nedotakljivosti in neodgovornosti sodnikov. Že na podlagi
               prvega odstavka 132. člena ustave Republike Slovenije je zakonodajalec pooblaščen, da
               z zakonom določi razloge, zaradi katerih lahko sodniku preneha sodniška funkcija. Na
               podlagi navedenega ustavnega pooblastila je zakon o sodniški službi podrobno uredil
               razloge, zaradi katerih lahko preneha sodniška funkcija in postopek za
               razrešitev.</p>
               <p>Iz navedenih zakonskih določb jasno izhaja, da sodniku, ki ne ustreza sodniški
               službi, preneha sodniška funkcija. Za preverjanje sodnikove sposobnosti za
               kvalitetno, pravočasno in strokovno opravljanje sodniške funkcije ni treba
               vzpostaviti instituta poskusnega sodnika, saj je namene, ki naj bi jih tak poskusni
               sodniški mandat zasledoval, mogoče v celoti doseči s sredstvi, ki jih dajeta na
               razpolago ustava in zakon o sodniški službi. Institut poskusnega sodnika tudi ne bo
               prispeval k odpravljanju sodnih zaostankov niti ne bo zagotovil, da ne bi nastajali
               novi. Predlagana sprememba ustave zato ni potrebna in tudi ni smiselno povezana s
               cilji oziroma nameni, kot jih navajajo predlagatelji.</p>
               <p>Pri tem dodajamo, da je ministrstvo za pravosodje pripravilo skupni projekt, projekt
               odprava sodnih zaostankov, to je projekt Lukenda, ki predvideva vrsto ukrepov, ki naj
               zagotovijo tudi učinkovitejše delo sodišč s ciljem dokončne odprave sodnih zaostankov
               na sodiščih in tožilstvih. Za dosego tega cilja se vlada Republike Slovenije zaveda,
               da bo v tem obdobju potrebno zagotoviti tudi dodatne zaposlitve sodnikov, to pa je
               učinkovito mogoče doseči le s spremembo ustave, saj dosedanja ustava ne omogoča
               zaposlovanja sodnikov za določen čas. Namen izvolitve sodnikov za določen čas je
               izključno za zagotavljanje z ustavo zagotovljene pravice do sojenja brez nepotrebnega
               odlašanja. Predvidena sprememba zato drugače kot predlog skupine poslancev ne posega
               v neodvisnost sodstva, saj trajna sodniška funkcija ni vezana na institut poskusnega
               sodnika.</p>
               <p>Iz navedenih razlogov vlada meni, da predlagana sprememba 129. člena ustave Republike
               Slovenije ni primerna niti potrebna. Hvala.</p>
            </sp>
            <sp xml:id="SDZ4-Redna-17-2006-05-23.sp132">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Miran
               Potrč v imenu poslanske skupine Socialnih demokratov. Prosim.</p>
            </sp>
            <sp xml:id="SDZ4-Redna-17-2006-05-23.sp133">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi. Če bi bilo res, da bi se z ukinitvijo
               trajnega sodniškega mandata preko noči rešili vsi problemi v sodstvu, potem dvomim,
               da bi bil kdorkoli med nami, ki tega predloga ne bi podprl. V poslanski skupini pa
               temu ne verjamemo, polresnicam, ki se s tem v zvezi govorijo, ne želimo slediti,
               zaradi tega predloga 21-ih poslank in poslancev s prvopodpisanim gospodom Sašom
               Pečetom, da se sodniki imenujejo za dobo osmih let, po tem roku pa so lahko imenovani
               v trajni sodniški mandat, ne bomo podprli.</p>
               <p>Podpisniki predloga menijo, da bi z uvedbo poskusnega mandata sodnikov prispevali k
               odpravi sodnih zaostankov, saj naj bi bila za zaostanke kriva predvsem ali izključno
               neaktivnosti in slabo delo sodnikov; ta pogojena z ustavno kategorijo trajnega
               sodniškega mandata. Torej če bi državni zbor lahko imel v rokah orodje, po katerem bi
               po osmih letih ocenjeval, kdo od sodnikov je delal dobro in kdo ne, koga je mogoče
               imenovati v trajni sodniški mandat ali ne, kdo je kršil načela sodniške službe in
               deloval slabo, potem bi ves problem sodnih zaostankov bil po mnenju predlagateljev
               rešen v zelo kratkem času.</p>
               <p>Predlogu podpisnikov, med katerimi so začudo tudi poslanci treh koalicijskih strank,
               čeprav smo slišali mnenje vlade, ki temu predlogu nasprotuje, nasprotuje celotna
               ustavnosodna stroka, pa tudi vlada in ustavna komisija. Stroka in vlada zatrjujeta,
               da se s predlaganimi rešitvami ne bi v ničemer prispevalo k odpravljanju sodnih
               zaostankov. Tudi predstavnik vlade je na današnji seji povedal, da že sedanje rešitve
               zagotavljajo, da se je neaktivno delo sodnikov, nespoštovanje sodnega reda lahko
               sankcionirajo, in to mnogo prej kot po osmih letih, vprašanje je le, če pristojni
               organi to delajo v zadostni meri. In enako je vprašanje, po kakšnih kriterijih bi to
               ravnal po osmih letih državni zbor. Upam, da ne mandatno-volilna komisija, in upam,
               da ne poslanke in poslanci po kriteriju, ali je bilo sojenje prilagojeno njihovim
               političnim pogledom in interesom ali ne. Bistveno pa bi takšen predlog lahko posegel
               v neodvisnost sodstva kot enega od temeljev demokratične ustavne ureditve
               Slovenije.</p>
               <p>Predlog ustavnih sprememb namreč predpostavlja, da bi se po preteku osmih let od
               prvega imenovanja morala opraviti ocena sodnikovega dela in da ustava ne sme
               zagotavljati brezpogojnega jamstva, da bo sodnik na preizkušnji po osmih letih
               ponovno lahko izvoljen. Parlament bi ugotavljal njegovo nekakovostno delo in če bi po
               mnenju poslank in poslancev delal nekakovostno, ga ne bi izvolili v trajni sodniški
               mandat. Predlagatelji menijo, da bi bilo s tem zagotovljeno strokovno, racionalno in
               hitrejše delovanje sodišč ter da bi bilo zagotovljeno tudi pravičnejše sojenje.
               Posebej slednje bi torej ocenjeval parlament in državni zbor, ne pa neodvisna sodna
               veja oblasti v okviru rednih postopkov pritožbe in inštančnega sojenja.</p>
               <p>Na eni strani torej predlagatelji priznavajo, da je cilj predlaganih sprememb ustave
               predvsem odpravljanje sodnih zaostankov z večjim discipliniranjem sodnikov, na drugi
               strani pa hkrati navajajo velike besede in cilje o bolj strokovnem, racionalnem,
               hitrejšem delovanju sodišč, o pravičnejšem sojenju. Oboje in za oboje se posebni
               argumenti, razen pavšalnih ocen, ne odpravljajo. Z odpravo sodnih zaostankov se v
               zadnjih letih ukvarjajo vsi pravosodni ministri in vse vlade. Toda v tem delu moram
               soglašati s predlagatelji - na žalost ne z zadostnim uspehom. Tudi sedanja vlada se
               je za dosego tega cilja soočila s sodnimi zaostanki in pripravila program Lukenda,
               predlagala poseben zakon o zagotavljanju sojenja v razumnem roku in celo sama, zelo
               podobno spremembo 129. člena ustave, čeprav trdi, da je zelo različna od tega, kar so
               predlagali predlagatelji, namreč, tudi sama predlagala dvojno vrsto sodnikov: ene s
               trajnim mandatom, druge s petletnim mandatom, brez kriterijev, ali bomo teh prvih pet
               let koga s trajnim mandatom še izbrali. In če bomo vse zbrali samo za pet let, s
               petletnim mandatom, potem vemo, da bomo prišli do tega, da bomo imeli za isto sodno
               funkcijo celo z obveznostjo, da sta na enak način vključeni v sistem sojenja dve
               popolnoma različni vrsti sodnikov. Kakorkoli, idej ne manjka, tudi novi vladi,
               vprašanje pa je, ali so domišljene, podprte z argumenti in bodo tudi res prispevali k
               cilju, za katerega se zavzemajo. Kar zadeva predlog prvopodpisanega gospoda Pečeta,
               enotno mnenje vlade, ustavnosodne stroke in pravosodnih institucij meni, da predlog
               problema ne more reševati, da bi pa lahko resno posegel v sistem delitve oblasti in
               neodvisnost sodstva.</p>
               <p>Toda na koncu, še enkrat, to ne pomeni, da opozorila na neustrezno reševanje sodnih
               zaostankov in na pomanjkljivo sojenje v razumnem roku niso utemeljena. So zelo
               utemeljena, zato tudi poslanke in poslanci Socialnih demokratov pričakujemo, da bo
               vlada pred državni zbor prišla s celovito in dokumentirano analizo vzrokov sodnih
               zaostankov, predvsem pa s celovitimi ukrepi za njihovo reševanje. Če je to program
               Lukenda, tudi s programom Lukenda, zakaj ne, vendar naj ga predlaga pristojnemu
               matičnemu delovnemu telesu, da o njem diskutiramo, ne pa iz njega izbira drobce, za
               katere ne vemo, ali potem predstavljajo celoto rešitve. Potrebno bi bilo namreč
               temeljito analizirati zakonodajo, ki generira nove spore. Ne Socialni demokrati,
               predsednik vrhovnega sodišča opozarja na zakone, ki sami po sebi ustvarjajo na
               desetino tisočev novega dela ali pravobranilcem, ali sodišče, ali tožilcem, in potem
               se čudimo, če se generirajo zaostanki. Potrebno je pogledati zakonodajo, ki omogoča
               eventualne zlorabe v postopku. Zakonodajo, ki brez potrebe po pravnem varstvu
               podaljšuje postopke, med njimi je gotovo tudi zakonodaja, ki zahteva, da se več
               stvari materialno rešuje v pritožbah, ne pa, da se pritožbe samo razveljavljajo v
               sodbe prve stopnje in potem vračajo v ponovno sojenje. Da se konkretno ocenjuje: ali
               možnosti, ki jih daje zakon o sodniški službi, ko se sproti ocenjuje delo sodnika,
               res tudi delujejo v praksi ali pa imamo na tem področju preveliko medsebojno
               toleranco; ali je število sodnikov, sodnih pomočnikov ali strokovnih delavcev
               primerljivo tudi po regijah in kje so potrebne eventualne dopolnitve; ali so
               prostorske možnosti pravosodja ustrezno rešene, predvsem pa, ali je ustrezno rešena
               tudi njihova uporaba, saj vemo, da so mnogokrat razprave samo v času med deveto in
               eno uro, kasneje pa se razpravne dvorane ne izkoriščajo, pa bi bilo prav, da se.</p>
               <p>Torej, potrebujemo celovito analizo in ukrepe za odpravo sodnih zaostankov, toda s
               predlogom, da se sodni zaostanki rešujejo na ta način, da bodo postali sodniki
               odvisni od politike, s tem ne bodo urejeni. Hvala.</p>
            </sp>
            <sp xml:id="SDZ4-Redna-17-2006-05-23.sp134">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Marjetka Uhan v imenu Nove Slovenije.</p>
            </sp>
            <sp xml:id="SDZ4-Redna-17-2006-05-23.sp135">

               <speaker>MARJETKA UHAN:</speaker>

               <p>Lepo pozdravljeni še enkrat! Nekateri poslanci Nove Slovenije so bili poleg SNS in
               nekaterih poslancev SDS, SLS in poslanke narodne skupnosti med podpisniki za
               spremembo ustave v 129. členu, ki govori o trajnem sodniškem mandatu. Poslanca Nove
               Slovenije sva na matičnem delovnem telesu podprla tudi sklepa, da se začne postopek
               za spremembo ustave, ki bi uvedel poskusni mandat za sodnike. Kljub temu da predlog
               ni dobil potrebne podpore, se naše stališče ni spremenilo.</p>
               <p>Prvi razlog je v prepričanju, da so sodniki na začetku trajnega mandata brez večjih
               izkušenj sojenja, brez izkušenj sodelovanja v procesu sojenja, čeravno je lahko
               njihov nivo teoretičnega znanja na odlični ravni. Delno to izhaja tudi iz njihove
               mladosti, ko jih mnogokrat imenujemo že pred 30. letom za sodnike. Pri takšnih mladih
               in še dokaj neizkušenih sodnikih je zato velikokrat pričakovati zaplete procesne
               narave, ki še podaljšujejo sodne zaostanke in se krši ustavna pravica do sojenja v
               razumnem roku. Zavedamo se, da je sojenje odgovorno opravilo, ki zahteva ne le
               izkušnje, temveč tudi sposobnost presojanja, predvsem pa pogum za odločitev, za izrek
               sodbe. To so sposobnosti, ki se jih sicer lahko večina priuči, izjeme pa so, ki teh
               lastnosti nikoli ne osvojijo. Dovolite mi, da rečem, pač nimajo vsi sodniki
               Salomonove modrosti. Zato menimo, da bi uvedba poskusnega mandata izboljšala delo
               sodnikov in sodišč ter pozitivno vplivala na odgovoren pristop k delu, ki si ga
               Slovenci zaslužimo.</p>
               <p>Eden največjih problemov slovenskega sodstva so sodni zaostanki, 155 tisoč zadev,
               kjer so kršene pravice do sojenja v razumnem roku. Stojijo na sodišču, se jih
               prelaga, odlaga, se jih ne vzame v roke. Slovenija zaradi tega plačuje kazni. Ugled
               in zaupanje v sodišča je omajan ali ga sploh ni. Resnici na ljubo si morajo vzeti to
               sodniki v zakup in sprejeti ta del odgovornosti, čeravno predvsem tisti, ki te
               funkcije ne opravljajo več ali pa se jih ta sprememba ne bi več tikala. Tako tožnik
               kot toženi imata po mnenju Nove Slovenije pravico do sojenja v normalnem roku.</p>
               <p>Nova Slovenija se je pridružila pobudnikom za spremembo ustavo, in sicer predvsem
               zaradi tega, ker se zavedamo, da je potrebno razmere v sodstvu urediti. Izvršilni
               odbor Nove Slovenije je podprl uvedbo poskusnega mandata za dobo osmih let ob
               ohranitvi nadaljnjega trajnega sodniškega mandata, pri čemer smo prepričani, da se s
               tem ne bi okrnila neodvisnost ne sodišč pa tudi ne sodnikov. Hvala lepa.</p>
            </sp>
            <sp xml:id="SDZ4-Redna-17-2006-05-23.sp136">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jakob Presečnik v imenu Slovenske ljudske stranke. </p>
            </sp>
            <sp xml:id="SDZ4-Redna-17-2006-05-23.sp137">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovane kolegice in kolegi! Torej sprememba
               ustave v 129. členu oziroma uvajanju osemletne poskusne dobe za sodnike - pri tem bi
               bilo krasno in zelo pozitivno, če bi lahko odpravili vse te težave, ki jih je
               predlagatelj navajal v dolgi obrazložitvi na začetku te točke. Jaz sem že zadnjič
               poudaril na seji komisije, da je sojenje v nerazumnem roku, torej, da je to eno od
               osnovnih kršenj človekovih pravic in da je potrebno, da ima tako ministrstvo oziroma
               vlada kot sodna veja oblasti in na koncu državni zbor v rokah vse nujne ukrepe, ki
               jih mora izvesti zato, da se ti sodni zaostanki zmanjšajo oziroma da bodo vsi
               postopki potekali, kot rečemo, v razumnem roku. Že dejstvo, da so se sodni zaostanki
               povečevali, krepko povečevali, mislim, da od leta 1993 naprej, kaže na to, da se niso
               pojavili ti zaostanki zaradi trajnega mandata, ampak predvsem zaradi problemov na
               področju organizacije sodstva in na področju zakonodaje, ki jo država sprejema
               oziroma ki jo sprejema državni zbor. Zaradi raznorazne zakonodaje, ki pospešuje sodne
               spore in jih dobesedno tudi proizvaja.</p>
               <p>Torej, tej spremembi 129. člena ustave, kot smo slišali, nasprotuje tudi vlada,
               nasprotuje tudi strokovna skupina in prepričani smo tudi mi, da takšen predlog
               spremembe ustave k sodnim zaostankom ne bi prispeval, zato pričakujemo od vlade, da
               pripravi ustrezne spremembe na področju organizacije sodstva in na področju
               zakonodaje, ki bo ta problem končno enkrat začela reševati. Hvala lepa.</p>
            </sp>
            <sp xml:id="SDZ4-Redna-17-2006-05-23.sp138">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče v imenu Slovenske nacionalne stranke.</p>
            </sp>
            <sp xml:id="SDZ4-Redna-17-2006-05-23.sp139">

               <speaker>SAŠO PEČE:</speaker>

               <p>Spoštovani prisotni! Mislim, da je bilo izrečeno, da so ustavne spremembe dobrodošle
               in nujne samo takrat, kadar so neizogibne, nekaj v tem smislu. Verjetno bi to oziroma
               to v popolnosti drži, ampak stanje v slovenskem sodstvu in sodni zaostanki, kršenje
               ustavne pravice sojenja v razumnem roku - ali ne terja to od nas, da spremenimo
               najvišji pravni akt, to je ustavo Republike Slovenije? Ali ni to dovolj dober
               argument, ki potrjuje nujnost sprejema, ali se vam boljše zdi to, čemer smo priča
               zadnjih 10 let, da strokovna komisija v okviru ustavne komisije v eni izmed točk
               ponuja rešitev, da je sodne zaostanke možno rešiti na drug način, na druge načine,
               ampak seveda ne pove, na katere načine. Lahko, lahko pristanemo tudi na to teorijo,
               ki smo ji bili priča s strani, mislim, da govornika pred menoj, ki je zelo, nočem
               biti žaljiv, bistroumno ugotovil, da se zavedajo nuje po spremembah - pa kako naj to
               nujo vpeljemo v ustavo Republike Slovenije, v spremembo seveda če nam tega ne
               dopustite? Mi se lahko vrtimo okoli te vrele kaše sodnih zaostankov, okoli kršenja v
               okviru nerazumnih dolgih rokov odločitev, ampak če hočemo to preprečiti, potem moramo
               narediti ta korak, korak, ki je danes pred nami in ki se imenuje nadaljnji postopek
               ustavnih sprememb. Vsebino vam ponujamo.</p>
               <p>Jaz sem na začetku povedal, gre za dokaj radikalen poseg v sodstvo, gre za to, da
               bomo postavili nove elemente konkurenčnosti v sodstvo, in gre za to, da bomo sodstvo
               naredili učinkovito. Do sedaj nobenega od teh korakov v sodstvu v okviru naše države
               nimamo. In zato govoriti, da to ni dovolj dobršen razlog za sprejem ustave, se nam v
               okviru poslanske skupine Slovenske nacionalne stranke ne zdi primerno. Če bi kaj bil
               dober primer za poseg v ustavo, potem so to težave ljudi, državljank in državljanov,
               njihovo nezadovoljstvo z delovanjem sodne veje oblasti. Za koga vendar mi pišemo
               zakone, ne nazadnje tudi ustavo Republike Slovenije? Ali jih pišemo, ne vem, za nas
               90 poslank in poslancev ali jih pišemo za vsakega slehernega izmed državljanov in
               državljank? Po moji oceni, po oceni poslanske skupine morajo zakoni odražati potrebo
               in rešitve, ki se bodo odvijale v prid državljanov in državljankam. Temu sledijo
               ustavne spremembe, ki vam jih ponujamo.</p>
               <p>Govoriti o temu, da je slovensko sodstvo učinkovito, pomeni, da negiramo sodne
               zaostanke. Potem - takem lahko kdorkoli tudi reče, ki negira sodne zaostanke, da s
               tem negira pol milijona Slovenk in Slovencev. V Slovenski nacionalni stranki tega ne
               moremo negirati, ne moremo si zatisniti oči pred tako velikim problemom, kot se danes
               nahaja v okviru slovenskega sodstva. Povedali smo v začetku, da so sodni zaostanki
               posledica dela sistema sodne veje oblasti, da je državni zbor na predlog vlade, te in
               prejšnje vlade, spremenil mnogo področnih zakonov, pa da učinka od tega ni. Povedali
               smo, da so v okviru proračunov, javnofinančnih aktov bila sprejeta povišanja in nove
               postavke za delovanje sodne veje oblasti - a učinkov ni! Zato danes govoriti o temu,
               da bomo na nek drug način rešili zadevo, mislimo, da je skrajni čas, da izvemo kateri
               so ti drugi načini, če že ni sprejemljiv način skupine podpisnikov k ustavnim
               spremembam, to smo vendarle mi, vsi skupaj, dolžni storiti za državljane in
               državljanke.</p>
               <p>Govoriti o tem, da je dober kriteriji ali pa da je dobra varovalka ustavna
               kategorija, ki določa o prenehanju sodne funkcije, se, oprostite, meni osebno zdi
               dokaj brezpredmetno. Vsi vemo, da tako majhno število sodnikov, ki je bilo podvrženo
               tej ustavni določbi, je zanemarljivo in da sklicevanje na to rešitev je, oprostite,
               ampak dokaj brezpredmetno. To je približno tako brezpredmetno, kot boste vsi vi v
               nadaljevanju tisti, ki boste govorili, sodne zaostanke je potrebno reševati na druge
               način, medtem ko sem vam povedal, da smo 20 zakonov sprejeli v okviru naše države, ki
               niso pripeljali do kakršnekoli rešitve.</p>
               <p>Osebno sem prepričan, da če bi sprejeli predlog ustavnega zakona s strani Slovenske
               nacionalne stranke, da bi končno enkrat naredili tisti korak, kot ga od nas
               pričakujejo vsi tisti, ki so bolj ali manj posredno ali neposredno vezani na delo
               sodišč, da bi jim dejansko pomagali, saj v končni fazi je to naša naloga. Tokom
               dosedanjih predstavitev, predvsem s stališča vlade Republike Slovenije, me je
               razžalostilo predvsem tisto - in iskreno povem, upal sem, da tega ne bom slišal - da
               je rešitev v tako imenovanem Lukenda programu. Kaj nam to potrjuje? To nam potrjuje,
               da se je slovenska politika, pa naj se le-ta nahaja v okviru izvršilne ali pa
               zakonodajne veje oblasti, zazrla šele sedaj v okviru sodnih zaostankov, ko smo bili
               na to opozorjeni s strani Evrope, da pred tem, ko so nas k pomoči pozivali vsi tisti
               državljani Republike Slovenije, to ni bil nobeden problem, ampak da je šele sedaj, ko
               je Evropa naložila nekaj kazni in ko lahko pričakujemo še kar nekaj finančnih bremen
               za našo državo, šele sedaj je to postal nacionalni problem.</p>
               <p>Če dovolite, da se navežem na tisti moj uvodni del kot prvopodpisanega k omenjenim
               spremembam. Lahko - bojim se pa, da vas je preveč takih - si tudi naprej zatiskamo
               oči in govorimo, ja, saj povečujemo finančna sredstva sodstvu pa bo vse v redu. Ampak
               to je slaba popotnica, s tem ne bomo rešili ničesar. Roko na srce, kdor je prebral
               vladni predlog sprememb posega v ustavo na omenjenem novem a. členu, bo tudi vedel,
               da je tisti poseg vlade Republike Slovenije izključno namenjen novemu zaposlovanju
               sodnikov, in to sicer sodnikov, kar bo pa resnično povzročalo dvojno stopnjo oziroma
               dvojni nivo sodnikov v okviru naše države, in da bodo v neenakopravnem položaju po
               obdobju - mislim, da 5 let -, ko bodo nekateri imenovani, nekateri pa voljeni na
               funkcijo trajnega sodnika. To bo dejansko v nasprotju z ostalimi členi o enakosti v
               okviru Republike Slovenije, ampak ustavna kategorija, kot vam jo predlagamo v okviru
               skupine podpisnikov ustavnih sprememb, ne daje paralelno dvojnih nivojev sodnikov,
               kakor je bilo povedano. Uvaja tako imenovan preizkusni mandat in preprečuje tisto,
               kar je najpomembnejše, tisto trdo pravno jamstvo avtomatizma o napredovanju, ne glede
               na uspešnost. V nobenem drugem poklicu v okviru naše države ni napredovanje
               avtomatizem. Vsako napredovanje terja neko kvaliteto. In veste, kaj je najhujše? V
               Nacionalni stranki terjamo kot kvaliteto samo to, da normalno delajo. Ne da delajo
               pospešeno, ampak samo to, da opravljajo svoje redne zadeve, da ne povzročajo novih
               sodnih zaostankov. Saj ne terjamo od njih pospešenega dela, ne vem, še in še. Mi
               terjamo od njih samo to, da nimajo neupravičenih sodnih zaostankov. K temu težijo
               predlagane ustavne spremembe, te, ki so danes na mizah in ki čakajo na to, da se jih
               bo sprejelo.</p>
               <p>Jaz se ne glede na današnji rezultat sprejema ali nesprejema omenjenih ustavnih
               sprememb zahvaljujem vsem tistim poslancem, ki boste zadevo podprli. Ob tem pa
               izražam upanje, da boste na svoji odločitvi, torej o korenitem posegu v sodni sistem,
               ostali tudi v prihodnje. Bojim se pa, da se bo zgodilo to, kar se je zgodilo leta
               2001, ko je večji del državnega zbora sklenil, da imajo sodniki 8-letni mandat z
               možnostjo ponovne izvolitve in da se njihov mandat preverja vsaki dve leti. Kajti,
               dejstvo je, da tudi če danes padejo omenjene ustavne spremembe oziroma ustavni zakon,
               se bo ta državni zbor zelo hitro srečal z enakim ali zelo podobnim predlogom ustavnih
               sprememb; če ne drugače, bo ponovno prišel s strani poslanske skupine Slovenske
               nacionalne stranke. In takrat, ko bomo dobili še nekaj obvestil s strani različnih
               mednarodnih inštitucij, takrat bo pa ta omenjena ustavna sprememba dobila tisto
               zahtevano podporo. Ampak zakaj ne bi naredili nekaj danes, ko že tako ali tako
               zamujamo 8 let, zakaj bi čakali še na naslednja štiri leta?</p>
               <p>O različnih primerih nekvalitetnega sojenja slišimo, beremo vsak dan. Več o tem bodo
               povedali poslanci in pa poslanka Nacionalne stranke, ampak ne to sprejemati zgolj kot
               pasico iz novic. Zamislimo se nad vsebino tega. In Nacionalna stranka vam ponuja, se
               opravičujem, skupina podpisnikov, ki prihajate iz različnih strank, vam ponuja
               rešitev, da bodo Slovenci in Slovenke zadovoljni z načinom sojenja kakor tudi s
               preprečitvijo tako imenovanih sodnih zaostankov.</p>
               <p>Za zaključek dovolite samo še stavek ali dva. Parlament, prej je bilo izpostavljeno -
               ja, kdo pa je parlament, da bo potrjeval sodnike? Ja, to se dogaja že sedaj. Kdorkoli
               bo to zanikal, da mi ne potrjujemo sodnikov, potem ali ne pozna svojega dela ali pa
               je za to govornico blefiral. Saj tu ni nič spornega. Mi smo ja vendar parlament,
               predstavnik ljudstva v okviru naše države. Ali je kdo drug? Vlada Republike Slovenije
               se ne pomeri na volitvah. Poslanke in poslanci so izvoljeni na splošnih volitvah in
               zato odrekati to pravico parlamentu, se meni osebno zdi nepojmljivo. Mi smo tisti
               organ, ki je neposredno povezan z državljankami in državljani. Zato toliko različnih
               stališč v tej hiši, zato toliko različnih pogledov. Ampak ne zaradi tega odrekati
               pravice, ki jo ima že zdaj ta hiša, in govoriti, da bo pa to potem pripeljalo do
               politike v sodstvu. To enostavno ne drži, to je zelo populistično, zelo ceneno, ampak
               izjemno nevarno govorjenje. To je govorjenje, ki smo mu bili priče v tej naši državi
               deset in nekaj let. In to govorjenje je povzročilo te sodne zaostanke. In ljudje,
               poslanci, ki to govorijo, oni so glavni nosilci odgovornosti za 500 tisoč sodnih
               zaostankov. Hvala.</p>
            </sp>
            <sp xml:id="SDZ4-Redna-17-2006-05-23.sp140">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Franc Žnidaršič v imenu poslanske skupine DeSUS, prosim.</p>
            </sp>
            <sp xml:id="SDZ4-Redna-17-2006-05-23.sp141">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, kolegice in kolegi! Naša poslanska skupina tega predloga za
               začetek spremembe ustave in spremembe zakona o ustavni spremembi kot taki ne more
               podpreti. Gre namreč za bridko dejstvo, da argumentacija predlagateljev stoji na
               predpostavkah, ki so deloma izmišljene, deloma gre za natolcevanja in deloma za
               nepoznavanje sistema, v katerem deluje naš pravosodni sistem, kakršen je. Namreč, že
               v prvem stavku obrazložitve trdijo, da gre za zastarelo in nekakovostno določbo o
               trajnem mandatu, kljub temu da je to evropska kategorija in da imajo trajni mandat
               tako rekoč vse evropske države. Nadalje se predpostavlja in izmišlja argument, da gre
               za sistem, v katerem ni preverjanja kakovosti oziroma kvantitete dela oziroma da vsaj
               to pač ni mogoče. Mi mislimo, da je, drugo je seveda vprašanje, v kakšnem obsegu, kje
               in kolikokrat se to preverja in v dejanskem življenju ugotavlja. Prav tako je že
               danes možen nadzor nad sodniškim delom, o katerem se tu govori, da bi poskusni mandat
               to dopuščal. Prav tako ni res, da trajni mandat zapostavlja načelo racionalnega,
               hitrega in učinkovitega sojenja. Nobenih dokazov ni, da gre danes za nekakovostno
               delo sodnikov, na katerem gradijo predlog za spremembo 129. člena ustave, ko
               govorijo, "ker se z nekakovostnim delom sodnikov krši ustavna pravica do sojenja v
               razumnem roku, predlagamo..." in tako dalje. Tudi tu pri sami spremembi govorijo o
               nepreverjanju kakovosti in kvalitete dela sodnikov. In seveda, kar je najbolj
               zanimivo, ne vedo, da trajni mandat ni nedotakljiv. Ta mandat je dotakljiv. V zakonu
               o sodniški službi in v ustavi so določbe, v okviru katerih je mogoče sodnika, ki ne
               izpolnjuje svojih dolžnosti, tako pri spoštovanju ustave in zakonov kot s področja
               delovne zakonodaje v smislu delovne discipline in pravočasnosti, vse to je mogoče že
               danes sankcionirati s predlogom za razrešitev sodniške funkcije.</p>
               <p>Zato mislimo, če odštejemo druge pasti poskusnega mandata, ki naj bi se uvedel, da na
               tako poenostavljenih in deloma prirejenih ter umetno sproduciranih argumentih ni
               mogoče graditi spremembe ustave v tako pomembnem institutu, kot je trajni mandat
               sodnikov, ki omogoča nedotakljivost njihovih odločitev in eno največjih pridobitev
               demokratičnih institutov oziroma demokracije kot take. Ni mogoče trajnega mandata
               spreminjati kadarkoli in na hitrico, kadar bi se tega spomnili v eni veji oblasti,
               brez soglasja sodne veje oblasti, ki brez dvoma ve, kaj to pomeni, bolje od nas in se
               s tem v predlaganem primeru ne strinja. Pasti začasnega mandata vidimo tudi v tem, da
               bi zavestno ali podzavestno utegnili sodniki odločati v sodnih sporih tako, da bi
               njihove odločitve bile dopadljive tisti politiki, ki bo takrat na oblasti imela
               možnost, da ga ali da ga ne potrdi v trajni mandat, ko mine poskusna doba.</p>
               <p>Res je to, kar piše v obrazložitvi, da ne bi smela politika skozi politična očala
               odločati po poizkusni dobi o trajnem mandatu, ampak ne vemo in ni mogoče ugotoviti,
               kako bi to preprečili. Na vsak način bi lahko prišlo do tega, da bi se odločalo po
               politični liniji proti sodniku, ki je, recimo, takratni zmagoviti opciji sodil
               neprijazno oziroma drugače, kot je pričakovala. Prav tako v tem duhu mi niti
               približno ne nameravamo dopustiti prakse, da bi kdorkoli sodil odločitve sodišča ali
               ustavnega sodišča ali kogarkoli in v tem smislu ta stvar nekoliko že diši po taki - v
               tej smeri. Seveda, poskusni mandat omogoča tudi podmeno, da bi v smislu hitenja
               odpravljati sodne zaostanke prav poskusni sodniki dobili na rob, na kup odrinjene
               zaostanke, spise, ki so se jih že zaposleni sodniki morda izogibali in so zato tam,
               na tej čakalni listi pravzaprav najtežji, najbolj komplicirani primeri, ki bi
               nesorazmerno obremenili začetnike, namesto da bi prav s težjimi primeri delali
               sodniki z daljšim mandatom in daljšo sodno prakso mnogo lažje, mnogo bolj kvalitetno
               in da ne rečem tudi najbrž časovno lažje in hitreje.</p>
               <p>Tako ta poskusni mandat, kot je predlagan, skriva v sebi številne pasti, ki se jim mi
               ne bi radi podredili in jih v tem smislu zavračamo, zato te spremembe, torej tega
               samega predloga za začetek postopka ne bomo podprli, prav tako ne same spremembe 129.
               člena, kakor je predlagana s strani podpisnikov. Hvala lepa.</p>
            </sp>
            <sp xml:id="SDZ4-Redna-17-2006-05-23.sp142">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler v imenu poslanske skupine LDS.
               Prosim.</p>
            </sp>
            <sp xml:id="SDZ4-Redna-17-2006-05-23.sp143">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovani! V imenu poslanskega kluba LDS
               želim poudariti naslednje. Temeljni pogoj za obstoj pravne države in s tem tudi
               pravne varnosti posameznika je učinkovito in nepristransko sodstvo. Podani predlog za
               začasni mandat na takšen način, da je imenovanje sodnikov prepuščeno državnemu zboru,
               bi nevarno ogrozil neodvisnost sodne veje oblasti. Glede na predlog spremembe bi bil
               sodnik na preizkusu odvisen od svojega volilnega telesa, kar bi pomenilo, da gre za
               poseg v neodvisnost sodstva.</p>
               <p>Trajni sodniški mandat po našem mnenju nima neposredne zveze s sodnimi zaostanki.
               Največ bi za odpravljanje sodnih zaostankov storili, če bi omogočili zaposlitev
               dodatnega sodnega osebja. Uvajanje začasnih sodnikov ali sodnikov na preizkušnji
               predlagatelji utemeljujejo s pravico do sojenja v razumnem roku, nihče pa ne povem,
               da 23. člen ustave Republike Slovenije tudi določa, da ima vsakdo pravico, da o
               njegovih pravicah in obveznostih odloča neodvisno in nepristransko sodišče. Tudi to
               je torej ustavna pravica. Takšno stališče pa ne pomeni, da smo proti spremembi ustave
               zato, ker bi bila ta perfektna. Ustavo se namreč spreminja, ko je za to ustrezna
               klima, in še to, po opravljeni vsestranski osvetlitvi, argumentaciji, široki razpravi
               in doseženem ustreznem konsenzu. Pri spreminjanju pa je treba ohranjati vse že
               pridobljene pridobitve pravne države, zato v poslanskem klubu LDS menimo, da so
               rešitve s katerimi se uvaja poskusna doba za sodnike, premalo tehtna in domišljena. V
               poslanskem klubu LDS imamo pomisleke glede preizkusne dobe za vse sodnike začetnike,
               saj je na primer za vrhovnega sodnika po sedanji ureditvi lahko izvoljen ugleden
               pravnik, ki bi bil po predlagani ureditvi, ker bi šlo za prvo imenovanje na sodniško
               funkcijo, avtomatsko sodnik na preizkušnji. Res je, da takšna oseba sicer nima
               neposrednih izkušenj s sojenjem, a vendar bi lahko takšna ureditev odvračala
               morebitne kandidate in tudi slabila ugled sodstva. Ob predlagani ureditvi se nam
               lahko zgodi, da se nam bo povečalo število nezasedenih mest za sodnike. Problem
               nezasedenih mest se je pojavil že v primeru strokovnih sodelavcev, za katera med
               pravniki s pravosodnim izpitom ni velikega zanimanja. Poleg navedenega se pojavljajo
               še druga odprta vprašanja, ki bi zahtevala bolj poglobljene strokovne rešitve.</p>
               <p>Glede na primerjalno pravno ureditev v evropskih parlamentarnih demokracijah in ob
               upoštevanju ustavnega položaja predsednika republike ter njegovih pristojnosti pa
               menimo, da bi bila poskusna doba za sodnike sprejemljiva samo ob predvidenem prenosu
               pristojnosti za izvolitev oziroma imenovanje sodnikov z državnega zbora na
               predsednika republike ali pa na sodni svet. Če je za izvolitev v sodniško funkcijo
               treba dobiti odobritev od večine poslancev, obstaja velika verjetnost, da bodo
               kandidati za sodnike morali paziti, da se ne zamerijo strankam in poslancem
               parlamentarne večine in tako tvegali zavrnitev svoje kandidature, ki je lahko tudi
               neutemeljena - ta zavrnitev namreč. Predlagana sprememba se tudi ne dotika
               predlagalne funkcije sodnega sveta v postopku pridobivanja sodniške funkcije. V
               poslanskem klubu LDS namreč namenimo, da bi se ob odtegnitvi pristojnosti odločanja v
               državnem zboru o izvolitvi oziroma imenovanju v sodniško funkcijo morala njegova
               sestava spremeniti v smeri, da bi bil sodni svet predstavnik vseh treh vej oblasti.
               Seveda pa bi morala biti njegova sestava primerno uravnotežena, da ne bi prihajalo
               tako do prevlade politik nad stroko kot tudi ne do samovzpostavitve sodne veje
               oblasti, ko bi torej sodniki v bistvu volili oziroma imenovali sami sebe. Iz vseh teh
               razlogov je torej logično, da poslanski klub LDS tega predloga ne more in ne bo
               podprl. Hvala.</p>
            </sp>
            <sp xml:id="SDZ4-Redna-17-2006-05-23.sp144">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi razprava poslank in poslancev. Besedo ima gospod Boštjan Zagorac.
               Prosim.</p>
            </sp>
            <sp xml:id="SDZ4-Redna-17-2006-05-23.sp145">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani prisotni!</p>
               <p>Danes imamo možnost, možnost rešiti, bom rekel, enega izmed večjih problemov, s
               katerimi se ta država srečuje. Rešiti težavo, na katero, bom rekel, v razpravah
               opozarjate poslanci ne glede na politično stranko, ki jih pripadate. Na težavo, na
               katero nas opozarja, bom rekel, vedno znova bodisi skozi poslanska vprašanja bodisi v
               razpravi o sodiščih tudi minister. Danes imamo to možnost, poskusili smo v teh 12-ih
               letih že skoraj vse, da bi zmanjšali sodne zaostanke: od projektov Herkules do sedaj
               aktualnega projekta Lukenda, ki pa niso naredili drugega kot požrli davkoplačevalski
               denar in rešili nobenega problema. Kako dolgo si misli ta državni zbor še zatiskati
               oči, da bo končno spoznal, da pa je mogoče ta trajni sodniški mandat le tista zadeva,
               ki lahko reši sodne zaostanke? Sodniki v naši državi so, milo rečeno, "svete krave",
               nedotakljivi. Nedotakljivi v tem pogledu, da se je v zadnjih 12-ih letih obravnavalo
               12 primerov, ko nek sodnik naj ne bi opravljal svoje dolžnosti. To je primer na leto,
               primer na leto! Ne mi reči, da imamo v Sloveniji toliko vzornih sodnikov in pa
               sodnic, ki tako vzorno opravljajo svoje delo, da se nam iz leta v leto, iz meseca v
               mesec, iz dneva v dan kopičijo sodni zaostanki.</p>
               <p>Ko smo v tem državnem zboru govorili o zakonu o javnih uslužbencih, ne morem pozabiti
               besed, ki so bile izrečene na odboru za notranjo politiko, češ, sodniki pa ja moramo
               delati - predvsem tukaj mislim na preiskovalne sodnike - pozimi in pa včasih celo
               nadure ponoči, če se pač neka zadeva zgodi. Pa ne bom šel na druge poklice, ampak bom
               pogledal naše, bom rekel, poslansko delo - a mi pozimi pa ne delamo? Ko je zasnežena
               cesta, meni ni treba priti iz Maribora v Ljubljano? Mislim, da moram. In tudi vsak
               ostali človek mora priti: tako otroci v šolo kot ljudje na delo! Pa za to ne dobijo
               nobenih nadur ali pa dodatkov, ker je zunaj zima. Nočne ure - marsikdo jih dela. Če
               pogledate plače sodnikov, ne samo nočne ure, za zmanjšanje zaostankov bi lahko delali
               24 ur na dan, pa ne vem, če bi v enem letu uspeli zmanjšati vse sodne zaostanke.</p>
               <p>V dosedanji razpravi sem slišal kar nekaj zelo čudnih navedb, predvsem navedb o tem,
               da Evropska unija ne pozna sistema omejenih sodniških mandatov.</p>
               <p>Naj vam povem, sodišče Evropske skupnosti voli sodnike za dobo enajstih let, z
               možnostjo podaljšanja za eno oziroma dve leti. Sodišče prve stopnje Evropske
               skupnosti - sodniki imajo mandat 6 let; Evropsko računsko sodišče ima mandat 6 let;
               Eurojust ima mandat 4 leta - pa naj si kdo reče, da Evropa ne pozna omejenega
               sodniškega mandata! Seveda ga pozna! In veste, kaj je zanimivo, da nobeno od
               navedenih sodišč nima sodnih zaostankov jih ima malo oziroma ali pa jih sploh nima.
               In ko sem slišal navedbe o tem, kako po predlogu Slovenske nacionalne stranke bo
               sodnike imenoval državni zbor in bo to politična odločitev oziroma državni zbor bo
               tisti, ki bo odločal, ali jim ta mandat podaljšati ali ne. Poceni demagogija, ki jo
               prodajajo tisti, ki enostavno gredo za govornico zato, ker je tako napisano v našem
               razporedu sej. Ja kdo pa danes imenuje sodnike v trajni mandat! Na koncu te seje bomo
               imenovali kar nekaj sodnikov v trajni mandat. Poslanci državnega zbora, politiki - to
               pa danes ni politična odločitev? Danes je to - kaj? Verjamem, da od 90-tih poslancev,
               ne vem, če kateri od vas pozna strokovno delo kateregakoli sodnika, ki smo ga tu
               imenovali. Še priimkov se ne spomnite iz prejšnje seje, koga ste imenovali, pa
               pravite, da gre danes za strokovno odločitev, po našem predlogu bo šlo pa za
               politično! Ne vem, koga bi radi s takšnimi nastopi pretentali. Sam bo predlog
               Slovenske nacionalne stranke podprl. Hvala.</p>
            </sp>
            <sp xml:id="SDZ4-Redna-17-2006-05-23.sp146">

               <speaker>PODPREDSEDNIK MAG. VASJA KLAVORA:</speaker>

               <p>Gospod magister Žnidaršič, želite besedo? Gospod Prijatelj Srečko, imate besedo.
               Prosim.</p>
            </sp>
            <sp xml:id="SDZ4-Redna-17-2006-05-23.sp147">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Torej, eno so sodni zaostanki, ki so nedvoumno
               resnično veliki, drugo pa je, na kar želim sam opozoriti, ker sem tudi sam v bistvu
               okusil tovrstno zadevo, nedosledno delo nekaterih, poudarjam nekaterih, sodnikov in
               sodnic.</p>
               <p>Recimo, če se sprehodimo po tisku prejšnjih mesecev in dni lahko zasledimo, da za
               umor hčerke dobi obsojenka pogojno oziroma olajševalno okoliščino, ker je bila to
               njena hči. Narobe so sojeni procesi; pred dnevi ste videli, da je v bistvu po dolgih
               letih bilo ugotovljeno za osebo, ni zakrivila umora. Pa se nič ni zgodilo! Nobeden ni
               odgovarjal za to, po krivici obsojena oseba za umor je leto za letom morala
               dokazovati na svoje stroške, da tega umora ni zagrešila. In kaj se zgodi v teh
               primerih? Nič. Imamo vrsto drugih primerov, ki kažejo na to, da v bistvu nekateri
               sodniki z lahkoto naberejo svojo normo tako, da v bistvu opravijo bodisi ločitvene
               postopke, bodisi zapuščinske razprave, bodisi v bistvu lažje avtomatične postopke, ki
               so že vnaprej samo za spisati in tiste zahtevne sodbe odlagajo na stran, najbolj
               zahtevne sodbe so ponavadi dolgotrajne, dolgoletne in se nihče noče poglabljati v to,
               ponavadi celo zastarajo, ker se prelagajo s sodnika na sodnika, na koncu pa se doživi
               zastaralni rok in vse skupaj roma v koš.</p>
               <p>Sam sem izkusil ta primer, ko je sodnica pravilno na zapuščinski razpravi po smrti
               mojega očeta razsodila meni dediščino, čez tri mesece, skoraj štiri mesece, tri
               mesece in 14 dni, pa v bistvu niti ni pogledala svojega spisa in me razdedinila. Zdaj
               moram iskati pravico na sodišču, da bo obveljala njena prejšnja razsodba. Resnično,
               to se dogaja, to se meni zdaj dogaja. In kaj se zgodi s takšnim sodnikom - nič! Ne
               more se ga razrešiti, ne more se ga v bistvu niti okarati, sodniki so, kot rečemo,
               samostojna veja oblasti in so na nek način nedotakljivi. Seveda to ni prav! Ni prav
               tudi zaradi tega, ker imamo po drugi strani vrsto dobrih pravnikov, ki bi morda
               želeli biti sodniki, ki bi lahko bolje delali svoje delo kot njihovi zdajšnji kolegi.
               Tukaj dejansko tudi konkurence ni, ko se enkrat ta krog zapre, drugi ne morejo priti
               notri, ker enostavno ni potrebe, kot sedaj ugotavljamo tukaj, ni potrebe po novih
               sodnikih. Večje storilnosti pa tudi ni, niti jih ne moremo prisiliti v to, da bi
               normalno opravljali svoje delo. To je nonsens. Seveda, tukaj so potrebne spremembe in
               jaz ne razumem tistih, ki slepo zagovarjajo to, da na tem področju ni potrebno
               sprememb.</p>
            </sp>
            <sp xml:id="SDZ4-Redna-17-2006-05-23.sp148">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dimitrij Kovačič. Prosim.</p>
            </sp>
            <sp xml:id="SDZ4-Redna-17-2006-05-23.sp149">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod podpredsednik. Kolegice, kolegi. Kot eden od podpisnikov
               predloga za spremembo 129. člena ustave Republike Slovenije, ki ga je vložila skupina
               poslancev, pričakujem resno soočenje z velikim problemom, ki v Sloveniji obstaja na
               področju sodstva, ki resnično ni na primerni ravni. Na eni strani gre za problematiko
               sodnih zaostankov, ki državi zaradi vedno večjega števila pravnomočnih sodb
               Evropskega sodišča za človekove pravice v Strasbourgu povzročajo ogromno premoženjsko
               škodo zaradi visokih odškodnin, ki jih mora država plačevati oškodovancem, ki niso
               bili deležni sojenja v razumnem roku oziroma sojenja brez nepotrebnega odlašanja, ki
               sta ustavno zagotovljeni človekovi pravici. Na drugi strani pa si ne smemo zatiskati
               oči tudi ob sami kakovosti sojenja, čeprav so sodniki pri svojih odločitvah neodvisni
               in samostojni, vendar to dejstvo samo po sebi še ne pomeni, da so njihove odločitve
               in njihovo sojenje ustrezno. Torej, poleg učinkovitega sojenja si prebivalci želijo
               tudi kvalitetno in predvsem pošteno sojenje, kar pa po javnem mnenju marsikdaj ni
               zagotovljeno. Glede na sedanje stanje na področju sodstva, ki vsekakor ni
               zadovoljivo, bi upravičeno pričakoval, da bomo skušali strniti vrste vsi, ki
               kakorkoli sodelujemo v procesu urejanja države, vključno s pravno stroko, in poiskali
               poti, ki bodo pripeljale stvar do želenega cilja; cilj pa je izboljšati nezadovoljivo
               stanje v sodstvu, odpraviti sodne zaostanke, ki državi povzročajo enormno škodo, in
               povečati zaupanje javnosti v pravosodni sistem. Seveda ni predlog ustavne spremembe,
               ki jo obravnavamo, edina možna in zadostna pot k uresničitvi cilja, o katerem sem
               govoril.</p>
               <p>Ne nazadnje je pred nedavnim minister Šturm pripravil predlog spremembe ustave, ki se
               nanaša direktno na intenziviranje odpravljanja sodnih zaostankov, z uvedbo tako
               imenovanih začasnih sodnikov. Ob vseh teh dobronamernih predlogih bi človek
               pričakoval dobro voljo in pripravljenost pomagati poiskati ustrezne rešitve pri vseh
               poklicanih in zainteresiranih. Vendar se vse prevečkrat soočamo z ravno obratnim
               odzivom - da ti predlogi niso dobri, da ne bodo rešili problemov, da so vprašljivi
               glede ustavne skladnosti in še marsikaj drugega navajajo, zaradi česar se to, kar je
               predlagano, ne da, ne sme ali ne more narediti. Volje, da bi poiskali način, kako pa
               se to da narediti, pa ne pokažejo. To je nekaj podobnega, kot se včasih dogaja v
               javnih službah oziroma se je včasih pogosto dogajalo v združenem delu, ko so pravniki
               ali pravne službe pripravljale pravna mnenja, kako se nekaj ne da narediti, namesto
               da bi poiskali način, kako se nekaj da narediti. In podoben občutek imam tu, ko se
               nekateri sodniki, sodniško društvo ali sodni svet, pa tudi nekateri univerzitetni
               profesorji pogosto ob iskanju ustreznih rešitev postavljajo v vlogo ohranjevalcev
               stanja in preprečevalcev vsakršnih sprememb. Menim, da bi morale biti tu vsaj
               politične stranke bolj konstruktivne.</p>
               <p>Čudim se opozicijskim strankama, LDS in Socialnim demokratom, ki nasprotujeta
               praktično vsemu, kar kdo predlaga v smeri reševanja problemov v sodstvu. Kot da si
               želita, da se stanje ne izboljša, in sicer po načelu, čim slabše za državo, tem bolje
               za nas, ki bomo lahko potem oblast obtožili za slabo stanje. Tem bolj se mi zdi
               nenačelna drža teh dveh strank, ker sta v prejšnjem mandatu sami oziroma je v
               prejšnjem mandatu vlada, v kateri sta bili obe stranki, predlagala, da se uvede
               preizkusna doba za sodnike, preden se jim dodeli trajni mandat. Sedaj tega, kar sta
               tedaj podpirali, ne podpirata več in enak ali podoben predlog sedaj zavračata. Ne
               rečem, da je ta predlog najboljši - ampak, zakaj se ne želimo soočiti s problemom
               sodstva in poiskati skupaj rešitev, ki bo najboljša? Enakega nasprotovanja je bil
               deležen tudi predlog ministra Šturma o uvedbi tako imenovanih začasnih sodnikov, kot
               sem že prej omenil, ki bi se prioritetno lotili sodnih zaostankov. Očitno v teh dveh
               strankah ni prave volje, da bi probleme v sodstvu začeli reševati oziroma
               odpravljati.</p>
               <p>Kot eden od podpisnikov predloga za spremembo ustave, ki ga obravnavamo, se zavedam
               nekaterih dilem, povezanih z vsebino tega predloga. Vendar sem prispeval svoj podpis
               zato, da bi se zainteresirana in strokovna javnost resno seznanila s problematiko in
               sodelovala pri pripravi morebitnih boljših rešitev, vse v cilju, da težave v sodstvu,
               povezane s sodnimi zaostanki, pa tudi druge seveda, začnemo učinkovito razreševati in
               odpravljati. Žal se to ni zgodilo, kar pa ni rešitev in je le podlaga za ohranjanje
               stanja, ki je slabo. Dejstvo je, da se ustava spreminja z dvotretjinsko večino, kar
               pomeni, da lahko posamezna določila spreminjamo le tako, da skupaj ugotovimo
               neustrezno stanje, neustrezno oziroma pomanjkljivo sedanje ustavno določilo, na
               podlagi katerega stanja praktično ni mogoče izboljšati, in na podlagi takih
               ugotovitev potem skupaj poiščemo najboljše besedilo ustavnega določila, ki bo
               omogočalo reševanje sedanjih izredno težkih razmer v slovenskem sodstvu.</p>
               <p>Zato bi si želel, da bi tudi tisti, ki sedaj svojo energijo usmerjate v to, da vse
               predloge zavračate, le prišli do spoznanja, da tu ne gre za interese posameznih
               strank ali interese vlade, pač pa za širše interese države, kjer bi morali združiti
               moči in omogočiti, da sodstvo kot tretja veja oblasti postane kvalitetna in seveda
               tudi učinkovita, tako da bodo prebivalci v njem resnično videli inštitucijo, kjer
               zmaguje pravica. Danes pa žal tako ljudje ne mislijo. Hvala.</p>
            </sp>
            <sp xml:id="SDZ4-Redna-17-2006-05-23.sp150">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Vili Rezman, želite besedo?</p>
            </sp>
            <sp xml:id="SDZ4-Redna-17-2006-05-23.sp151">

               <speaker>VILI REZMAN:</speaker>

               <p>Hvala lepa. Sodni zaostanki so kar naenkrat postali kronski argument za preizkusni
               mandat, pa vendar se je govorilo o tem že tudi poprej. Predlogi so obstajali prej,
               preden se je o tem, koliko zaostankov imamo, toliko govorilo. Treba je odpraviti te
               sodne zaostanke, vendar tisti, ki nasprotujemo preizkusnim mandatom, ne moremo biti
               ne krivci in nismo nasprotniku temu, da se zaostanki zmanjšujejo. Smo pa tisti, ki
               sodimo, da vsak instrument pa za to vendarle ni primeren. Ne ta, ki je v tem predlogu
               predlagan, nekateri pa sodimo, da tudi tisti ne, ki ga predlagajo z začasnim
               mandatom. Pri tem se nam dogaja napačno logično sklepanje. Govori se približno tako,
               kot da je trajni mandat sam po sebi neposreden vzrok za to, da nastajajo sodni
               zaostanki. Obratno se argumentira, da bo preizkusni mandat garant za to, da sodnih
               zaostankov ne bo več oziroma da se bodo stvari reševali tekoče. Po logiki stvari temu
               ni tako in tudi po argumentaciji, ki smo jo lahko slišali v ministrovem ekspozeju
               pred časom, je bilo opaziti, da so sodni zaostanki nastajali v nekem čisto drugem
               času iz čisto drugih razlogov. Ne zaradi trajnega mandata in tudi ni računati na to,
               da bi preizkusni mandat lahko bil glavni ali celo edini vzvod za to, da bi se sodni
               zaostanki zmanjšali.</p>
               <p>Mi celo mislimo, in jaz osebno tudi, da gre za neko drugo logiko, ki pa je bolj
               dokazljiva, namreč za logiko, da bi preizkusni mandat pa le povečal vpliv političnega
               v sodni veji, da bi le nekoliko zmanjšal možnost neodvisnega sojenja, da bi skratka
               imel celo vrsto negativnih posledic, ne da bi zagotavljal hitrejše reševanje sodnih
               zaostankov. Zavoljo tega se je stroka, velik del stroke, uprla podpori takšnemu
               predlogu, zato se je, naj pač spomnim, uprl temu tudi naš krog, poslanska skupina
               DeSUS, pa tisti, ki so iz LDS-a in iz Socialne demokracije. Je pa zanimivo, da se je
               vladnemu zavračanju, ki govori o tem, da to ni primerno in ne potrebno, uprl, da tako
               rečem, en del koalicijskih poslank in poslancev. Domnevam, da je bil od takrat pa do
               danes čas dovolj dolg, da so premislili svoje stališče in da danes tega predloga ne
               bodo podpirali.</p>
               <p>Mi predloga nikakor ne mislimo podpreti. Sodimo, da se morajo poiskati druge poti,
               druga sredstva. Nismo pa ravno poslanci tisti, ki moramo to najti, verjetno je to na
               strani ministrstva in njihovih strokovnih služb.</p>
            </sp>
            <sp xml:id="SDZ4-Redna-17-2006-05-23.sp152">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Marko Pavliha.</p>
            </sp>
            <sp xml:id="SDZ4-Redna-17-2006-05-23.sp153">

               <speaker>DR. MARKO PAVLIHA:</speaker>

               <p>Hvala lepa, gospod podpredsednik, za besedo. Spoštovani gospod državni sekratar,
               kolegice in kolegi predlagatelji predpisa, kolegice poslanke in poslanci! Prav nič ne
               dvomim v dobronamernost naših kolegic in kolegov, ki so predlagali spremembo ustave z
               namenom, da zmanjšajo ali vplivajo na zmanjšanje in odpravo sodnih zaostankov. Lahko
               bi rekli na zdravljene ene od kug modernega časa oziroma naše samostojnosti. Edini
               problem, ki ga tu vidim, je v tem, da je korelacija med sodnimi zaostanki in trajnim
               mandatom neznatna ali je sploh ni. Pa bom za to tudi navedel svoje argumente.</p>
               <p>Prvič, če navedem argumente avtoritete, lahko povem, da tako misli večinski del
               stroke in ko rečem večinski del stroke, si upam trditi 90, 95% mojih kolegic in
               kolegov, tako meni sodniško društvo, tako meni sodni svet in tako je vsaj do
               nedavnega menil naš cenjeni kolega minister doktor Šturm. Naj povem za primer, na
               tolikanj opevanih in kritiziranjih lanskoletnih Dnevih slovenskih pravnikov oktobra
               je potekala okrogla miza z naslovom Pravo in politika in tam je doktor Šturm na
               izrecno vprašanje gospoda profesorja doktorja Udeta, kaj pa meni o trajnosti ali
               netrajnosti sodniškega mandata, jasno in glasno povedal, da nasprotuje ukinitvi
               trajnega sodniškega mandata in požel je aplavz več kot 500 navzočih. Do neke mere
               seveda zdaj to svoje stališče spreminja. Ampak vendarle, bistvo je v tem, da ne želi
               posegati v tisto, kar je pravzaprav tudi sam prispeval k demokratičnosti in
               nastajanju naše nove ustave.</p>
               <p>Ko sem omenil stroko, naj ponovno omenim mnenje strokovne skupine o predlogu za
               začetek postopka za spremembo ustave Republike Slovenije, ki sta ga napisala doktor
               Tone Jerovšek in doktor Lojze Ude. Doktor Lojze Ude, zdaj bom malce hudomušen, tisti
               strokovnjak, ki so ga nekateri predlagatelji tako opevali pri obravnavanju
               problematike vzajemne zavarovalnice. In kaj pravi med drugim tudi doktor Lojze Ude?
               Pravi, da predlog odpira več pomislekov, da je delitev sodnikov na tiste s trajnim in
               začasnim mandatom že sama po sebi sporna, omenja, da sicer podoben režim v nekaterih
               državah obstaja, na primer v Nemčiji, ampak ta preizkusna doba za sodnike je
               drugačna. Gre za manjša pooblastila, nekako za zoženost opravljanja sodniške
               funkcije, tako kot na primer v primeru sodniških pomočnikov ali strokovnih delavcev,
               tako da ne moremo enostavno enačiti njihove preizkusne dobe z našo, z našo
               predlagano. In tudi doktor Ude pravi: "Zaostanki na sodiščih", zdaj pa citiram, "ki
               glede na svoj obseg in prepočasno upadanje nedvomno ogrožajo pravico do sodnega
               varstva, niso posledica trajnega mandata". In potem seveda še nadaljuje. Kaj vpliva
               na sodne zaostanke? Moje mišljenje je, da naslednji dejavniki, ki bi se jih res
               morali lotiti. In to čim prej, to včeraj. Nedvomno je za začetek kriva korenita
               reforma. Leta 1991 nismo dobili samo samostojne države, ampak smo dobili s samostojno
               državo tudi vse tisto, kar je bilo prej porazdeljeno bodisi na zvezno in republiško
               raven bodisi na raznovrstna specifična sodišča, ki jih zdaj več ni, temeljna sodišča
               smo razdružili v okrajna in v okrožna, zmanjšali število višjih sodišč in še bi lahko
               našteval. Drugi faktor, ki je zelo pomemben, je žal očitno zakoreninjena želja
               slovenskega življa po pravdanju. Pravniki uporabljamo zakomplicirano in grdo tujko
               "kverulanstvo", ampak to je dejstvo. Kmalu ne bo več veljalo pravilo, da je človek
               človeku volk, ampak da je človek človeku Slovenec. In če mu karkoli ne bo všeč, bo
               tega sočloveka pripeljal na sodišče, da si poišče svojo pravico v takšnem ali
               drugačnem roku. Problem je slaba, zelo slaba izvršljivost sodnih odločb. Zaradi
               takšnih ali pa drugačnih razlogov in ta slaba izvršljivost odločb zopet ponovno
               povratno vpliva na pišmeuhovstvo. Ljudem je enostavno, vseeno kaj se dogaja, dolžniki
               računajo, da bo postopek trajal toliko časa, da bo bodisi zastaral ali pa ga bodo
               drugi pozabili, upniki seveda pa tudi nimajo nobene možnosti več, kajti tudi če bodo
               dobili pravnomočno odločbo, bo ta odločba veliko prepozno izvršena, kar pomeni, da ne
               bodo našli svoje pravice. Prav tako na sodne zaostanke vpliva mladost in neizkušenost
               sodnic in sodnikov. Problem seveda je v tem, če primerjamo našo državo z drugimi, da
               nekdo, ki ima 30 let, enostavno ne more tako dobro, tako etično, tako tehtno in tudi
               ne nazadnje tako strokovno odločati kot nekdo na primer, v anglosaških državah, ki
               ima 20, 30 let več prakse. In če temu dodamo še funkcionalno nepismenost, ki je
               žalibog prisotna tudi na pravni fakulteti in tudi pri diplomantih pravne fakultete,
               potem je težava toliko večja. Moje izkušnje so žal takšne, da premnogo mladih pravic
               in pravnikov ne zna napisati osnovne tožbe, ne zna napisati sodne odločbe, potem
               kasneje, ko se pripravljajo na pravosodni izpit, se tega do neke mere naučijo, ampak
               še vendarle premalo. Še več, ne znajo napisati enostavne vloge za zaposlitev ali kaj
               drugega. Tukaj je treba še storiti mnogo. In nekateri strokovnjaki celo opozarjajo še
               na en ključen primer, ki pa ne velja samo za pravnike, kajti hiša se zida iz
               temeljev. Pravijo, da imamo v Sloveniji opravka z zelo zelo pomanjkljivo državljansko
               vzgojo, ki se vije iz vrtca, osnovne šole in gimnazije oziroma srednje šole naprej,
               pa bi tudi tukaj bilo treba kaj reči.</p>
               <p>Še en pomemben dejavnik, ki vpliva na sodne zaostanke, in sedaj bom zvenel verjetno
               zelo heretično, kajti o tem sem že pisal, gotovo se pa bo kolega državni sekretar z
               menoj strinjal, premalokrat se to omenja: sodnim zaostankom v veliki meri prispevajo
               tudi odvetniki in tarifni sistem, ki so si ga izmislili sami. Tarifni sistem motivira
               odvetnike, da zavlačujejo postopke, čim dlje mozgajo in črpajo svoje stranke in
               jasno, zadevo pripeljejo po petih, desetih letih do konca. In ko je že vsakomur
               popolnoma jasno, da z nobenim izrednim pravnim sredstvom ne bo možno konkretne
               odločbe spreminjati, ne, tudi z izrednim sredstvom bodo nadaljevali, kajti to pomeni
               dodatni zaslužek. Zakaj ne bi spremenili sistema podobno kot v Nemčiji in povišali
               možnost participacije pri iztoženem znesku - Američani temu rečejo "contingency fee"
               -, pri nas, mislim, da je še vedno omejen na 15%, po principu "no cure no payment",
               kar pomeni, da če odvetnik pravdo izgubi, seveda tudi sam stroške nosi, in obratno,
               če pravdo dobi, potem je lahko procentualno tudi v višjem odstotku v tem udeležen. Ne
               zagovarjam, da bi opustili tarifni sistem popolnoma, ampak najti je treba nek
               kompromis. In zaenkrat se odvetniki tega problema izogibajo kot zlomek križa. Zakaj?
               Tudi oni so del pravosodnega sistema.</p>
               <p>Prav tako na sodne zaostanke vpliva premajhna razširjenost alternativnega reševanja
               sporov - na tem se že dela, ampak premalo, v premajhni meri je izkoriščena
               prevencija, na primer, inšpekcijske službe in še kaj bi se našlo, ampak mislim, da je
               zaenkrat to dovolj, zvrhana bisaga argumentov, ki govorijo o tem, zakaj so sodni
               zaostanki. Morda je trajnost v nekem neznatnem odstotku tudi prisotna, namreč
               trajnost mandata, ampak srž problema pa tiči v tem, o čemer sem govoril.</p>
               <p>Nekatere kolegice in kolegi so govorili, da že obstoječi pravni mehanizmi vplivajo na
               možnost sankcioniranja sodnikov, napredovanja in jih tudi ustrezno lahko motivirajo,
               da bolje delajo. Naj jih navedem samo nekaj. Zakon o sodniški službi, na primer,
               predpisuje kriterije za izbiro in napredovanje sodnika ter postopek ocenjevanja
               sodniškega dela. Sodni svet je pristojen za sprejem, in to tudi počne, meril za
               najmanjši pričakovani obseg in meril za kakovost dela sodnikov. Za sodnike izdela
               personalni svet oceno sodniške službe, nad sodnikovim delom je možen tudi službeni
               nadzor in še nekaj takih mehanizmov je v obstoječi zakonodaji. Seveda se pa lahko
               zopet vprašamo, zakaj pa ni bolje, kot je, zakaj še vedno 500 tisoč sodnih
               zaostankov, kot nekateri navajajo ta podatek. Verjetno zaradi vseh tistih argumentov,
               o katerih sem govoril prej, pa tudi zaradi statusa in položaja sodnika v naši družbi.
               Sodniki so v zadnjem času dežurni krivci za prav vse, kritizirani s strani izvršilne
               in zakonodajne oblasti, s strani javnosti. Na drugi strani pa se nihče ne vpraša,
               kako je možno, da, na primer, sodnica, ki ima več kot 15 let izkušenj, pride na
               sodišče, kjer jo čaka že 3 tisoč sodnih zaostankov, ki jih teoretično ne more sama
               rešiti nikoli, s premajhnim številom sodnih pomočnikov in strokovnih sodelavcev in za
               plačo, ki bo tako rekoč do konca kariere ostala enaka. Konkretno govorim o sodnici, s
               katero celo živim in ima plače 390 tisoč SIT neto, s tem da ne more niti enega
               dodatnega tolarja zaslužiti. Še mi ga lahko, na nek omejen način, s profesuro, s
               strokovnimi zahtevnimi deli in tako naprej, s pisanji člankov. Oni pa nič.</p>
               <p>Zato sem, draga kolegice in kolegi, prepričan in to že zadnjih 20 let, pa bom
               povedal, zakaj - pravzaprav več kot 20, še let iz časa študija - da je trajni mandat
               pogoj za neodvisnost sojenja in da ni pogoj za odpravljanje zaostankov. Leta 1983, ko
               sem poslušal odlična predavanja profesorja doktorja Ljuba Bavcona, nam je priporočal,
               da si preberemo knjigo Vuka Draškovića. Pustimo sedaj vnemar njegovo politično
               delovanje, ampak krasna knjiga z naslovom Sodnik, jo priporočam - ne bom omenil,
               katera založba jo je izdala, ker to je verjetno že mimo tega, ker poslanci lahko
               počnemo. Ampak, ravno ta knjiga govori o vplivu politike, tedanje politike na
               sodnikovo delo. In nekdo me je vprašal, kje pa so predlagatelji dobili osemletno
               poizkusno dobo - ja, ravno iz tistih časov, mandat sodnikov je bil v tistih časih 8
               let. Če lahko preberem 230. člen ustave SFRJ, ranjke Jugoslavije, nekateri se tega še
               spomnite, in podoben člen je bil tudi v slovenski ustavi, je rekel takole: "Sodniki
               rednih sodišč se volijo in razrešujejo na način, pod pogoji in po postopku, ki
               zagotavljajo strokovno sposobnost in moralno-politično primernost za opravljanje
               sodniške funkcije in neodvisnost sodnikov pri sojenju." Moralno-politično
               primernost." Tega sedaj v ustavi ne piše, verjetno z nekim tehtnim razlogom, ampak,
               če bi imeli sodnike z omejenim mandatom, bi se seveda ta moralno-politična primernost
               venomer pojavljala bodisi pri glavnih ali pa pristranskih vratih. Če sodnik ne bi
               sodil tako, kot bi si nekdo želel, bi bil seveda lahko deležen sankcije, da v
               naslednjem mandatu ne bi bil izvoljen. Oprostite, morda boste hudi koalicijski
               poslanci, ampak vseeno bi se zopet spomnil kolegice Škrkove, prvič pač ni šlo, zakaj,
               zato ker je v neki ustavni zadevi odločila tako, kot mnogim očitno ni bilo prav. Ta
               isti člen določa, da so se sodniki volili za določeno dobo in to je bilo potem
               predpisano s posebnim zakonom.</p>
               <p>Naj vam citiram, zelo zanimivo, delček pogovora, ki ga ima naš glavni junak v tej
               knjigi, Sodnik, s sekretarjem komiteja. Verjetno ni potrebno razlagi, katere
               politične opcije, kajti takrat je bila bolj ali manj samo ena. Takole je šlo in
               govori sodnik: "Tega, oprostite, da vam segam v besedo, nisem rekel nikoli. Povem pa
               vam, da bom, dokler bom le sodnik, vselej bližje človeku kot pa ureditvi, bližje
               svobodi kot oblasti, bližje družbi kot državi." In še naprej pravi sodnik sekretarju:
               "Vidite, ni me strah usmrtiti Kristusa ali katerega si bodi izmed bogov, bojim se le
               in tega se varujem, da bi ubil človeka v človeku, vi pa me ves čas nagovarjate in
               napeljujete k temu umoru." - konec citata. Ali se ne bi to dogajalo pri omejenem
               mandatu pri dodatnem pritisku na sodnike?</p>
               <p>Sporen je tudi način volitev. Zakaj se pa ne spuščamo v to, ali je res primerno,
               kolega Peče je nekajkrat omenil seveda povsem korektno, da mi poslanci odločamo o
               usodi sodnikov, vsaj pri prvi izvolitvi, kasneje ima to funkcijo sodni svet. Zakaj ne
               depolitiziramo tega postopka in to pristojnost prepustimo tako kot v mnogih državah
               bodisi sodnemu svetu ali celo predsedniku države, s tem da poudarjam, da ko govorim o
               predsedniku države ne te funkcije personalizirati, tako kot smo včasih takoj
               pomislili na gospoda Kučana, zdaj verjetno na doktorja Drnovška, ampak jutri bo
               predsednik države nekdo drug. Govorim abstraktno. Sam osebno, mimogrede, sem že
               predlagal spremembe in dopolnitve zakona o volitvah slovenskih kandidatov za
               mednarodna sodišča in predlagal, da o teh kandidatnih odloča predsednik države. In že
               vnaprej se priporočam za podporo, ki je najbrž ne bom dobil, ampak vseeno, reči ni
               greh.</p>
               <p>In da končam. Omenjen je bil primer nekaterih evropskih, tudi mednarodnih sodišč.
               Nemogoče je naša redna sodišča primerjati, recimo, s sodiščem Evropskih skupnosti, ki
               obstaja tako rekoč nekaj let, ali z mednarodnim državnim sodiščem v Haagu, ali z
               mednarodnim tribunalom v Hamburgu, ali še bi lahko naštevali. Ta sodišča, drage
               kolegice in kolegi, imajo eno bistveno prednost in posebnost pred rednimi sodišči:
               sama selektivno odločajo, o čem bodo odločali. Ne odločajo o vseh zadevah! In celo
               nekatera nacionalna sodišča, naj omenim samo ameriško vrhovno sodišče, ki je hkrati
               tudi ustavno sodišče, letno določijo kvoto tistih zadev, ki bodo pomembno vplivale na
               sodno prakso in tako naprej in tako naprej in njih poglobljeno in dogovorno
               odločajo.</p>
               <p>Tako ponovno z obžalovanjem povem, da takšnega predloga, pa je lahko še tako
               dobroveren, ne morem podpreti, sem pa pripravljen narediti vse, da se bomo sodnih
               zaostankov lotili tam, kjer je treba, pri temeljih, pri koreninah, pri izvirnem
               grehu, ne pa pri spreminjanju ustave. Ustavo je treba spreminjati s tresočo roko in
               ko gre za položaj sodnikov, naj se ta roka tako trese, da ne bo možno zapisati niti
               ene črke. Hvala lepa.</p>
            </sp>
            <sp xml:id="SDZ4-Redna-17-2006-05-23.sp154">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miro Petek. Prosim.</p>
            </sp>
            <sp xml:id="SDZ4-Redna-17-2006-05-23.sp155">

               <speaker>MIRO PETEK:</speaker>

               <p>Hvala za besedo, gospod podpredsednik. Pozdravljeni, gospod državni sekretar,
               kolegice in kolegi! Pozorno sem prisluhnil kolegu Pavlihi in mislim, da je res škoda,
               da ni bil minister za pravosodje v prejšnjem mandatu. Mogoče bi kak problem lahko že
               kaj več rešili. Sicer smo videli, da odgovori na ta vprašanja okrog trajnega
               sodniškega mandata oziroma sodnikov na preizkušnji niso čisto enoznačni in res se ob
               tem postavlja vprašanje načela pravne države. Trajni mandat je na nek način eden od
               postulatov moderne pravne države. To zagotovo drži. Toda med postulate pravne države
               moramo na nek način šteti tudi pravico do pravočasnega in poštenega sojenja. Imamo
               torej trajni mandat, imamo doživljenjsko imuniteto slovenskih sodnikov, torej enega
               od postulata moderne pravne države, toda vprašajmo se, ali imamo drugega, ali imamo
               drugo točko, ki sem jo omenil. Torej, ali je zagotovljena vsem ljudem, vsem Slovencem
               pravica do pravočasnega in poštenega sojenja. Tukaj smo lahko večkrat slišali, da ne.
               Spet je vprašanje, ali lahko to drugo dosežemo na račun prvega, se pravi, ali lahko
               pravico do pravočasnega in poštenega sojenja dosežemo na račun trajnega mandata
               oziroma z uvedbo sodnikov na preizkušnji. Potem je treba to razpravljati, zato smo
               konec koncev tudi tukaj.</p>
               <p>Danes je bilo nekajkrat rečeno, da je dovolj zakonskih možnosti, da lahko sodniki
               odstranijo nedelovne, nepoštene, neprimerne sodnike s sodišč. V zadnjem času smo
               brali okrog sodnice na mariborskem okrožnem sodišču, ki je z negativno oceno sodnega
               sveta izgubila sodniško funkcijo. Toda ta sodnica, ta bivša sodnica je le zamenjala
               oblačilo in stopila med odvetnike. Ostala je torej v pravosodju. Res, da so jo
               izvozili na Koroško, ki je očitno neka primerna regija za izvoz afer in vsega
               ostalega. Verjetno je še več takšnih primerov, ki pa ne pridejo v javnost. Po moji
               oceni predsedniki sodišč kolegialno svetujejo sodnikom, da s svoje funkcije
               odstopijo, da zapustijo ta položaj, preden je potrebno poseči po kakšnem korenitejšem
               ukrepu, in iz te sodniške službe pride na nek način čisti in lepi. V prejšnjem
               mandatu sodnega sveta, to je obdobju od leta 1999 do sredine leta 2004, je sodniška
               funkcija prenehala 96 sodnikom. Od tega sta bila dva taka, ki sta dobila negativno
               oceno sodniške službe. V nekaterih drugih primerih je šlo za smrt, v 45 primerih so
               se sodniku upokojili, 45 primerov pa je takih, kjer je naveden drug razlog.</p>
               <p>Poleg sodnega sveta imajo sodniki tudi svojo disciplinsko sodišče. V letošnjem letu
               je bila vložena obravnava za eno zadevo. Lani so obravnavali dve zadevi, ki še nista
               zaključeni, leta 2004 je disciplinsko sodišče eni sodnici izreklo pisni opomin, leta
               200e so bili zoper sodnike vloženi trije predlogi za posamezna preiskovalna dejanja,
               v letu 2002 disciplinsko sodišče ni imelo nobene obravnave. Torej so po tej plati
               slovenski sodniki skoraj da svetniki. Sodstvo pa nikakor ne deluje tako, da bi lahko
               rekli, da govorimo o neki pravni državi, ki je temelj vsake demokracije. Pa seveda
               tukaj ne gre le za sodnike, lahko rečemo, da v Sloveniji škriplje v pravnem sistemu
               kot celoti. Vsi davkoplačevalci bomo na nek način v prihodnosti plačali ceho sodnih
               zaostankov, o katerih je bilo danes že toliko govora. Z izplačili, s penali je za
               okrog 150 milijard tolarjev. To je grožnja. Število sodnih zaostankov se je v letih
               od 1994 do 1996, ve pa se, kdo je takrat nosil odgovornost za vodenje te države,
               povečalo z 240 tisoč na okoli 600 tisoč. Ta čas je v postopkih pred sodišči v
               Sloveniji okoli 155 tisoč zadev, v katerih bi posamezniki lahko uveljavljali pravico
               do sojenja brez nepotrebnega odlašanja, in še bi lahko naštevali.</p>
               <p>Izpostavljeno je bilo tudi vprašanje, kdo naj izvoli sodnika v trajni mandat: ali smo
               to mi poslanci v državnem zboru, je to predsednik države, ali je to sodni svet, da bi
               se v kar največji meri izognili politizaciji. Ali smo to mi poslanci ali je to
               predsednik države - politizaciji se tukaj verjetno ne bomo mogli izogniti, tako eni
               kot drugi je izvoljen na neposrednih volitvah in na nek način kontaminiran s
               politiko. Mogoče bi res veljalo razmisliti okrog dejstva, da bi to prepustili sodnemu
               svetu kot res nekemu samostojnemu neodvisnemu in strokovnemu organu, kjer pa spet
               mora biti zagotovljen zadosten vpliv izvršilne in zakonodajne oblasti. Seveda zato,
               da ne bi se sodna veja oblasti postavila nad vse ostale veje oblasti, kar se na nek
               način danes med vrsticami že dogaja. Poglejmo samo primere zmanjšanja plač ali kakšen
               drug poskus, najmanjši poskus posega v pravice sodnikov, ko ti strnejo vrste in gredo
               na okope. Ko je govor o pravici do pravočasnega sojenja, so njihovi odgovori, so
               odgovori slovenskega sodstva kratki, velikokrat tudi precej cinični. Dajte nam denar,
               dajte nam nove sodnike. Ni pa tistega kritičnega pogleda vase, v lastne vrste, nič
               pobud za izboljšanje stanja v slovenskem sodstvu, nič o regulativi, nič o notranji
               kontroli, le zahteve. Tudi sam sem se imenovanju sodnikov v državnem zboru izognil.
               Spomnim vas na primer našega poslanskega kolega Ive Hvalica, ki ga priganja ena od
               sodnic, za katero ni pritisnil tipke "za". Danes Ivu Hvalici za besede, ki so bile
               izrečene v tem državnem zboru, grozi, da bo dnevno plačeval penale v višini 240.000
               tolarjev, in to za enega upokojenca, našega bivšega poslanskega kolega nikakor ni
               malo.</p>
               <p>Ko se je ponovno pojavila ideja o preizkusni dobi sodnikom, je prišlo v sodni vrsti
               do velikega odpora, zagnali so vik in krik, češ da hočemo politiki vplivati na sodno
               vejo oblasti, toda namera vseh podpisanih, vseh podpisnikov, in med njimi sem bil
               tudi sam, je resnično poštena. Uvedba poskusnega mandata je vezana le na presojanje
               strokovnosti, zmožnosti, uspešnosti in učinkovitosti nekega kandidat za sodnika za
               trajni mandat in nič več in nič manj. Poskusni mandat je nekaj povsem normalnega, ni
               to nek eksces, kakor se skuša tukaj prikazati, in o tem govorijo tudi določeni članki
               iz slovenske pravne stroke. Jaz bom omenil samo nekaj od teh; Marijan Pavčnik govori
               o vlogi sodnika v Pravni praski leta 1997. On med drugimi pravi: "Prva izvolitev ne
               sme biti trajni mandat, v prvem mandatnem obdobju naj bo sodnik na preizkusu." Matjaž
               Debelak, Pravna praska letnik 2006, preizkusni mandat za sodnike in sodnice prav tako
               govori v tekstu in odgovarja na vprašanje glede preizkusnega mandata. Tako pravi,
               citiram: "Uvedba preizkusnega mandata za sodnike bi sicer pomenila delen poseg v
               načelo trajnosti sodniške funkcije, vendar pa z njim ne bi bila v nasprotju, kot tudi
               ne bi bila v nasprotju z načelom neodvisnosti sodstva." Preizkusno dobo dopušča tudi
               evropska listina o zakonski ureditvi položaja sodnikov, vendar pa postavlja zahtevi,
               da je ta doba čim krajša, ter da mora pri sprejemu odločitve, da se kandidata za
               sodnika sprejme oziroma ne sprejeme v trajni mandat, sodelovati neodvisen organ, kar
               je v Sloveniji sodni svet. Preizkusni mandat bi dejansko pomenil le enega od dodatnih
               institutov zavor in ravnovesij v sistemu delitve oblasti. Teh člankov je še kar
               nekaj. Sam bom glasoval za te spremembe. Hvala.</p>
            </sp>
            <sp xml:id="SDZ4-Redna-17-2006-05-23.sp156">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Aleš Gulič. Prosim.</p>
            </sp>
            <sp xml:id="SDZ4-Redna-17-2006-05-23.sp157">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Seveda so vse te rešitve, o
               katerih danes pripovedujemo, možne in vsaka prav gotovo ima svoje prednosti in svoje
               slabosti. Jaz bom nasprotoval odpravi tajnega mandata sodnikov predvsem zaradi tega,
               ker se mi zdi, da trajni mandat sodnikov vendarle daje več dobrega kot slabega.
               Argumenti, ki sem jih poslušal danes popoldne, me pa pravzaprav še bolj navajajo k
               temu.</p>
               <p>Tukaj smo slišali spet nekaj osebnih zgodb, izkušenj, težav, ki jih imajo ljudje.
               Nekatere so bile seveda pretirane. Preveč se mi pa zdi, da se povezuje trajni mandat
               in sodni zaostanki. Zadeva seveda ni bila nikoli na ta način dokazana. Po drugi
               strani moramo vedeti, da sodni zaostanki, kakor enim škodijo, pa so jih nekateri zelo
               zelo veseli. Če drugi ne, en del sodstva oziroma veje te dejavnosti, to so odvetniki,
               pa seveda tudi vsi tisti, ki zavlačujejo vse te postopke. Veste, da ne zavlačujejo
               tega samo sodniki, samo tisti uradniki, ampak da zavlačujejo to tudi posamezniki,
               priče, ki ne prihajajo, potem ljudje, ki se ne odzivajo in tako dalje in tako dalje.
               To je prava vrsta nacionalni šport. In rešitev s tem, da bi se mandat omejil, prav
               gotovo ne bi prinesla nič pozitivnega. Po drugi strani bi pa seveda lahko prinesla
               veliko več negativnega, če drugega ne bi se na ta način pod vprašaj postavila
               neodvisnost sodstva ali pa bi se celo zmanjšala, zmanjšala bi se seveda tudi
               suverenost sodnikov, ki konec koncev vendarle v tem trenutku za sodni del, za to,
               kako sodijo, odgovarjajo sami sebi in so pri tem popolnoma neodvisni. Po drugi strani
               imamo pa vrsto inštrumentov v tej državi, ki lahko tudi omejijo različne samovolje.
               Sedaj, kako to uporabljamo ali ne uporabljamo, to je drugo vprašanje, ampak prav
               gotovo s spremembo ustave tega ne bi rešili. Hvala lepa.</p>
            </sp>
            <sp xml:id="SDZ4-Redna-17-2006-05-23.sp158">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Barbara Žgajner Tavš.</p>
            </sp>
            <sp xml:id="SDZ4-Redna-17-2006-05-23.sp159">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz sem danes kar nekajkrat slišala, pa bi rada apelirala na
               vse tiste, ki - ne vem, ali ne razumete - spremembe, o katerih govorimo v tem
               trenutku, ne nazadnje ne ukinjajo trajnega sodniškega mandata. Upam, da ste dobro
               prebrali besedilo ustavnega zakona in da veste, o čem govori. Gre zgolj za preizkusno
               dobo 8 let, po kateri imajo sodniki, če se seveda izkažejo s svojim strokovnim in
               kakovostnim delom, možnost v izvolitev v trajni sodniški mandat. Ne nazadnje
               spremembe, ki so danes pred nami na mizi, govorijo o izboljšanju kakovosti oziroma
               težijo k temu; izboljšanju učinkovitosti sodnega sistema in ne nazadnje tudi
               ohranjajo neodvisnost. Naj spomnim, leta 2005 je bilo na sodiščih približno 530.000
               nerešenih zadev. Jaz ne bom govorila o vsem tistem, kar so govorili kolegi pred
               menoj, ampak bom govorila o konkretnih primerih. Ne nazadnje tudi analiza sodnih
               zaostankov in razlogov za te sodne zaostanke govorijo o tem, da so za nastanek sodnih
               zaostankov krivi tudi sodniki, predvsem zaradi neaktivnosti.</p>
               <p>Dejala sem, da bom govorila o konkretnih primerih, pa upam, da kolega Gulič ob koncu
               ne bo dejal, da gre za pretirane zgodbe. Očeta, ki je z zlorabo svojega položaja
               storil kaznivo dejanje spolnega napada na osebo, mlajšo od 15 let, so na ljubljanskem
               okrožnem sodišču obsodili na leto dni zapora, pogojno na tri leta. Za kaznivo dejanje
               spolnega napada na otroka je zagrožena kazen od 3 do 15 let zapora, v enem izmed
               primerov, ki jih imam na klopi je sodni senat izrekel obdolžencu kazen pod zakonskim
               minimumom, saj je menil, da lahko uporabi posebna omilitvena določila. Obdolženi še
               ni bil kaznovan, šlo je za enkratno dejanje, ni bil posebno nasilen, skrbeti pa mora
               ne nazadnje tudi za svojo 7-letno hčerko.</p>
               <p>58-letnega obtoženca iz okolice Ljubljane so na ljubljanskem okrožnem sodišču
               obsodili na tri leta in deset mesecev zapora, ker je spolno zlorabil 10 let staro
               deklico, pri tem pa je uporabil silo. Čeprav gre za hudo dejanje, so mu pri odmeri
               kazni šteli v prid, da je bil v času dejanja bistveno zmanjšano prišteven, da doslej
               ni imel opravka s sodiščem in da je zavezan skrbeti tudi za svojega sina.</p>
               <p>Ker naj bi spolno nadlegoval duševno nekoliko manj razvito deklico, so na tukajšnjem,
               se pravi ljubljanskem sodišču, obsodili 48-letnega učitelja plavanja. 13-letnico naj
               bi otipaval po telesu in za kopalkami. Sodni senat ga je spoznal za krivega dejanja
               spolnega napada na osebo, mlajšo od 15 let. Učitelj se je pritožil na višje sodišče
               in uspel. Tako se bo moralo sojenje začeti od začetka, tokrat pred drugim sodnim
               senatom kot prvič. Naj spomnim, da se ta zgodba vleče že od leta 2002.</p>
               <p>Še en primer, ko se je sodišče odločilo zgolj za pogojno kazen. Na pogojno kazen na
               ljubljanskem sodišču so obsodili moškega srednjih let, ki je spolno zlorabljal dve
               deklici. Za osemletno občasno zlorabo prve so mu prisodili leto in pol zapora, za
               drugo, ki je trajala precej krajši čas, pa leto dni zapora. Enotno kazen so določili
               na leto in 10 mesecev zapora, vendar moškemu ne bo treba za rešetke, če v preizkusni
               dobi treh let ne stori novega kaznivega dejanja. Sodba še ni pravnomočna.</p>
               <p>Uhernik je bil zaradi suma umora leta 1975 pravnomočno obsojen na 10 let zapora,
               navkljub mnogim luknjam pri dokazih. V zaporu na Dobu je preživel 8 let, nato je bil
               izpuščen. Od takrat si je prizadeval za obnovitev postopka, prizadevanjem pa je leta
               2003 ugodilo vrhovno sodišče. Po končani obnovi postopka je vrhovno sodišče, ki je
               sicer zaslišalo več prič, ki na prvih sojenjih niso bile zaslišane, obtožnico
               umaknilo. Sodnik, ki je takrat sodil v postopku, sedaj že v pokoju, je med drugim
               dejal, da sodnik sodi po zakonu in vesti. Jaz sprašujem, ali je res vest lahko
               opravičilo za nekorektno sojenje, za napake v procesnih postopkih in ne nazadnje tudi
               za tako dolge sodne zaostanke.</p>
               <p>Sodišče je Mojco Žužek, ki je med prepirom do smrti zabodla svojo 11-letno hčer,
               obsodilo na dve leti zapora, kot olajševalno okoliščino pa je upoštevalo, da je
               umorila svojega lastnega otroka.</p>
               <p>Topolovec se mora zagovarjati zaradi spolnega napada na osebo, mlajšo od 15 let, od
               dogodka je minilo slabih 15 let. Zgodba iz današnjega časopisa. Obtožen je
               kvalificirane oblike spolnega napada na otroka, in sicer z uporabo sile ali grožnje,
               kajti drugače bi bilo kaznivo dejanje že zastaralo. Sedaj ima sodišče še leto dni
               časa, da zadevo pripelje do pravnomočne sodbe, če ne, pa bo zadeva vseeno zastarala -
               po petnajstih letih.</p>
               <p>Še na en primer bi vas rada opozorila. Opis komunikacije sodnice svetnice na okrajnem
               sodišču v Ljubljani na narokih, ki so bili izvedeni zaradi tožbe in predloga za
               izdajo zgolj začasne odredbe o stikih med štiriletno deklico in njenim očetom, ki je
               bil obtožen spolne zlorabe. Prvi narok je bil sklican dne 19.7.2005, drugi narok za
               15.9., vendar je bil narok prestavljen zaredi odsotnosti osumljenca, tretji narok je
               bil potem določen za 11.10.2005. Sodnica je na tem naroku prosila mater te deklice za
               14-dnevni odlog z argumentom, da je v vmesnem času pridobila mnenje pedopsihologije
               in potrebuje čas, da si ogleda kazenski spis in zapis pedopsihologinje. Četrti narok
               je bil sklican za 22.11.2005, na katerega je sodnica povabila bataljon prič, vendar
               še vedno nista bila zaslišana niti mati tega dekleta niti osumljenec. Na tem naroku
               je sodnica naredila hudo procesno napako, zaradi česar je bil narok na zahtevo
               odvetnika prekinjen in podana je bila zahteva za izločitev sodnice. In peti narok je
               bil sklican za 13.12.2005, kjer sta bila končno zaslišana tudi mati in osumljenec in
               je sodnica izjavila, da je bila zahteva za njeno izločitev zavrnjena in da lahko
               nadaljuje sojenje. Hkrati je izjavila, da bo izdala začasno odredbo o stikih. Sama
               odredba je bila izdana 30.12.2005. Torej je sodnica za izdajo odredbe porabila celih
               šest mesecev oziroma pet narokov, ko je po sodni praksi za tovrstno določitev
               potreben eden do največ dva naroka, ker je tovrstna odredba ključni inštrument, s
               katerim se zaščiti oškodovanec. V tem primeru pa bom še enkrat poudarila, deklica je
               bila stara zgolj štiri leta in dva meseca.</p>
            </sp>
            <sp xml:id="SDZ4-Redna-17-2006-05-23.sp160">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kolegu podpredsedniku se tudi zahvaljujem za dosedanje vodenje seje. K
               besedi vabim gospoda Soka, če želi imeti besedo.</p>
            </sp>
            <sp xml:id="SDZ4-Redna-17-2006-05-23.sp161">

               <speaker>ALOJZ SOK:</speaker>

               <p>Ja, prosim lepo. Hvala za besedo. Torej, ker sem tudi sam med podpisniki tega
               predloga, bi želel pojasniti, zakaj sem se odločil sopodpisati predlog za poskusni
               mandat, ki ga nikakor ne enačim s trajnim mandatom. Torej trajni mandat je ena
               zadeva, poskusni mandat pa nekaj drugega. Še pred tem bi želel, spoštovani
               podpredsednik, če vam lahko odgovorim, nisem se prej prijavil k repliki glede sodnice
               gospe Škrkove. Torej, jaz vam priporočam, da preberete magnetogram, ker sem takrat
               sam povedal, zakaj ne bom glasoval za, in če boste prebrali magnetogram, boste
               videli, da v tistem magnetogramu piše, da ne nasprotujem odločitvi ustavnega sodišča,
               ampak da se ne strinjam s tem, da ustavno sodišče ni odločalo. Ustavno sodišče si -
               namreč jaz razumem, če sprejme sklep, da nek zakon zadrži, da potem mora v nekem
               doglednem času dokončno odločiti. Če tega ne stori, potem jaz to razumem kot sodni
               zaostanek. Razumem kot sodni zaostanek in se ne strinjam s sodnimi zaostanki. Kakšna
               pa je odločitev, to pa je njihova avtonomna pravica.</p>
               <p>Seveda, če bi bilo tako, bi bilo najboljše, da bi o sodišču govorili vsi vse
               najboljše in potem bi izgledalo, da je v tej državi vse tako, kot mora biti. Ampak,
               poglejte, prejšnja vlada je sama naročila nemškemu sodniku, Doukoff se je pisal, da
               naj pride in naj prouči delo na naših sodiščih. Tisto poročilo, ki smo ga lahko brali
               vsi v tej državi, je bilo za naše sodišče izredno nespodbudno. Tiste ugotovitve tam,
               danes so jih nekateri tukaj že ponovili, so bile, da imamo na 100 tisoč prebivalcev
               več sodnikov kot v Nemčiji, da so naši sodniki boljše plačani, celo ena zadeva je
               bila notri zapisana, ki je bila zelo obremenilna. Zapisano je bilo, da naši sodniki
               večino časa porabijo za to, da razmišljajo, kako bi si povečali plače. Tega nisem jaz
               napisal, to je bilo napisano v tistem poročilu! In namesto da bi se naša sodišča
               takrat te realnosti zavedla in sama poskušala nekaj na tem segmentu storiti, je
               sledil en velik napad na tega nemškega sodnika, češ da ne razume naše realnosti, da
               ne razume naše stvarnosti, da je bil premalo časa itn. V glavnem, poročilo je bilo s
               strani najvišjih sodnih predstavnikov v javnosti na nek način raztrgano. Sem rekel,
               da bi se morali sodniki in sodišča sama začeti zavedati, zakaj je tako slab ugled v
               javnosti. Sicer tudi državni zbor nima dobrega ugleda, ampak mi sprejemamo še preveč
               zakonov, mislim, da še preveč delamo in da nam to prispeva in manjša ugled.</p>
               <p>Kar se tiče ugotovitve nekaterih kolegov poslancev, ki pravijo, če bi potem na
               podlagi poskusnega mandata odločal sodni svet ali pa predsednik republike, potem bi
               se s tem še strinjali, ker pa državni zbor, pa ne, zato ker bi morali sodniki paziti,
               kako sodijo, ne vem, strankam, političnim strankam, poslancem, da bi potem ne bili za
               svoje sojenje kaznovani. Torej, to se mi zdi, da je en takšen argument brez zrna
               soli, kajti že sedaj državni zbor odloča o vseh sodnikih. Vse sodnike imenuje državni
               zbor v trajni mandat. Res pa je - in sedaj prehajam na to, zakaj sem sam podpisal ta
               predlog -, da so ti sodniki izredno mladi. To so sodniki v zadnjem času, ki so stari
               tam največkrat 31 let. Jaz razumem, da sodnik, ko pride v sodno dvorano, mora vedeti,
               kaj želi narediti. Mora imeti točno izdelan plan. Če tega nima - ne vem, mislim, da
               ste to vi rekli -, potem ga lahko advokati po svoje, da uporabim besedo, "vozijo".
               Tudi sam sem že bil priča takim sodnim obravnavam, kjer so advokati počeli, kar so
               hoteli. To pa zato, ker je sodnik zaradi svoje neizkušenosti - to bom imenoval
               neizkušenost - ni bil pripravljen na vodenje tega postopka tako, kot bi moral biti.
               In če bi mi prevzeli ta poskusni mandat, mislim, da bi na nek način s tem pomagali
               tudi tem mladim sodnikom, ki se velikokrat bojijo svoje odločitve, ne vedo, kaj bi
               naredili. In če bi jim na takšen način omogočili, da imajo v tem poskusnem obdobju
               neko boniteto, nek način preizkusa, bi potem lažje ta svoj trajni sodniški mandat
               začeli. Tako pa je sodnik s 30 ali 31 leti prepuščen sam sebi in svoji odločitvi.
               Glejte, saj ni treba ponavljati, ampak praktično za vse tako pomembne poklice, kot
               je, recimo, poklic zdravnika ali pa na veliko drugih področjih, moraš imeti neko
               uvajalno obdobje. Tudi za inšpektorja je, recimo, pogoj, da ima pet let delovne dobe,
               da je lahko imenovan za inšpektorja in da lahko potem tudi na takšen način avtonomno
               vodi postopke. Se pravi, za sodnika pa ni potrebna pred tem praktično nobena poskusna
               delovna doba, ampak kar naenkrat lahko postane sodnik s trajnim mandatom.</p>
               <p>Nadalje so nekateri kolegi govorili, da je pravzaprav trajni mandat povsod prisoten,
               v vseh evropskih državah, ampak to seveda ne drži. Več evropskih držav ima poskusni
               oziroma nek uvajalni mandat in tudi na Evropskem sodišču, kot je bilo prej že
               razloženo, niso sodniki imenovani v trajni mandat, pa se nihče ob tem ne sprašuje,
               ali ni pri tem vpliv politike na sodnika tako močan, da zaradi tega sodnik ne vodi
               sodnih postopkov tako, kot bi moral voditi.</p>
               <p>Sam tudi razumem, in s tem zaključim, da neodvisnost nikakor ne more pomeniti
               nedotakljivosti. Sam razumem te razprave od strani nekaterih kolegov poslancev iz
               opozicije pravzaprav v tej smeri: nič naj se ne zgodi, da bo ostalo vse tako, kot je.
               To "tako, kot je" pa seveda ni dobro, to je slabo. Tudi sam nisem prepričan, da bi s
               tem poskusnim mandatom bistveno vplivali na skrajšanje postopkov, vendar bi s tem
               nedvomno prispevali. Problem je seveda v tem, da bi to začelo učinkovati šele čez
               nekaj let, mi pa potrebujemo rešitve pri reševanju teh številnih sodnih zaostankov in
               rešitve v tej smeri, da se izognemo vsem tem plačilom zaradi sojenja v nerazumnem
               roku, te odločitve pa potrebujemo takoj. Zato tudi razumemo te napore ministra
               Šturma, ki si prizadeva to situacijo, v katero smo prišli, na nek način razrešiti.
               Poglejte, 155 tisoč, mislim, da je bila nekje navedba, 155 tisoč je takih zadev na
               sodiščih, za katere lahko ljudje vložijo zahtevo za povračilo škode zaradi sojenja v
               nerazumnem roku. Mislim, da na takšni zadevi, na takšni strahoviti finančni zahtevi
               lahko država bankrotira. Mislite, gospe in gospodje v opoziciji, da če s tem pomagate
               zamenjati to oblast in potem prevzamete oblast, da vi tega ne boste rabili rešiti -
               seveda boste morali. Vse to bo treba razrešiti. In jaz mislim, da bi bilo potrebno ta
               predlog ministra Šturma vzeti z vso resnostjo in pomagati te zadeve, ki so se začele
               kopičiti v letih, ne vem, 1994, 1995, 1997, se pravi, v glavnem v tistem času, ko ste
               imeli tudi oblast, da bi poskušali te zadeve s skupnimi močmi v dobrobit vseh
               državljanov razrešiti. Ne vem, če vam bodo državljanke in državljani to vzeli v
               zakup, da bodo šle desetine milijard za poplačilo teh sodnih zaostankov. Tega si
               enostavno v tej državi ne smemo privoščiti.</p>
               <p>V Novi Sloveniji pričakujemo, da bo prevladalo toliko razuma in da bomo ta predlog
               ministra Šturma glede spremembe ustave in uvedbe teh začasnih sodnikov podprli in s
               tem prispevali k zmanjšanju teh zaostankov. Mislim, da je dr. Pavliha, ki je zelo
               dober pravnik in je morda škoda, da ni bil svoj čas pravosodni minister, da bi lahko
               veliko pripomogel k temu, da bi prišlo do preobrata na tem področju. Hvala lepa.</p>
            </sp>
            <sp xml:id="SDZ4-Redna-17-2006-05-23.sp162">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa in za kritiko in za pohvalo. Na vrsti je še gospa Uhanova. <stage>(Je ni.)</stage>
               Sprašujem gospoda državnega sekretarja, če želi besedo. Potem dajem besedo kar
               predlagatelju.</p>
            </sp>
            <sp xml:id="SDZ4-Redna-17-2006-05-23.sp163">

               <speaker>SAŠO PEČE:</speaker>

               <p>Spoštovani prisotni! Rad bi odgovoril na nekaj očitkov, izpostavljenih v debati. V
               osnovi pa moram povedati, vesel sem, da je prišlo do tovrstne komunikacije, predvsem
               pa do tega, da vas je večji del izražalo skrb nad sodnimi zaostanki. Verjamem, da če
               tokratne ustavne spremembe ne bodo uspele, ustavne spremembe, ki vam jih ponujamo v
               sprejem s strani skupine poslancev, pa verjamem, da bodo naslednje, ki jo bomo prav
               tako vložili s strani skupine poslancev.</p>
               <p>Rad bi izpostavil tri zelo pomembna dejstva, ki so bila sicer izpostavljena v uvodni
               obrazložitvi. Mislim, da so tako pomembna, da bi lahko odigrala tisto najpomembnejšo
               smernico v okviru vaše odločitve, ali naj se nadaljuje s postopkom za spremembo
               ustave ali pa nas boste zavrgli v danem trenutku.</p>
               <p>Leta 1991 je bilo v naši državi 207.356 primerov sodnih zaostankov, v letu 2000 jih
               je bilo prek pol milijona oziroma bolje rečeno 533.225. Kdorkoli danes v dvorani
               trdi, da ta problem ne obstaja, da so to namišljeni problemi - in mislim, da je eden
               izmed predstavnikov DeSUS-a govoril v tej smeri, potem seveda to ne drži in mi je
               žal, da nastopa tovrstno nepoznavanje razmerij v okviru sodne veje oblasti v naši
               državi. Prav tako mi je žal, da ni nobenega predstavnika tu, kajti seveda mislim, da
               bi mu lahko državni sekretar kot marsikateri drug poslanec oziroma poslanka pojasnil,
               da te številke držijo in da je problem sodnih zaostankov v naši državi nedvoumno eden
               pomembnejših problemov in da se bo potrebno slej ko prej z njimi spopasti, zato
               zatiskati si oči oziroma ne priznavati sodnih zaostankov ni zrelo za nobenega
               pripadnika nobene politične stranke, predvsem pa je škodljivo za državljane in pa
               državljanke. Ob tem dovolite, da povem samo še koeficienta rasti oziroma indeks rasti
               v primerjavi z letom 1991 na področju sodnih zaostankov. Ta indeks znaša 267%, kar
               pomeni, da se sodni zaostanki nepojmljivo povečujejo.</p>
               <p>V nadaljevanju je bilo večkrat izpostavljeno vprašanje neodvisnosti sodnikov in pa
               neodvisnosti tretje sodne veje oblasti. Kot verjetno veste, neodvisnost določa uvodni
               del ustave Republike Slovenije, v kateri je opredeljena oblast, in sicer na izvršno,
               zakonodajno in pa sodno vejo oblasti. S tem je ustavodajalec ob prvem pisanju ustave
               jasno govoril o ločenosti vej oblasti. Zato govoriti, da bi s posegom, kot ga
               predlagamo, v ustavo povzročilo kršenje neodvisnosti sodne veje oblasti, prav tako ne
               drži. Ob tem pa dovolite, da povem še oziroma preberem evropsko normo neodvisnosti
               sodnika, in sicer sodniki, ki so voljeni posamezno in v parlamentih, imajo visok
               ustavnopravni status, ki daje sodnikom položaj, ki so izven sodne uprave. Z ničemer v
               okviru predlaganih sodniških sprememb oziroma ustavnih sprememb torej ne posegamo v
               neodvisnost sodnika. Dovolite, da iz tega naslova citiram še enega izmed zelo
               pomembnih stavkov, ki potrjuje teorijo vse tistih, ki nam dajete prav v okviru
               sprememb ustave Republike Slovenije, in sicer, da institucionalno neodvisnost
               slovenskih sodnikov dokazuje sodni svet, njegovo imenovanje in njegova sestava. Ko je
               bilo govora o tem, zakaj se ne poseže v okvir sodnega sveta s strani nekaterih
               poslancev, gospodje in gospe, meni je žal, da vas s tega mesta moram seznaniti, da
               ima sleherni izmed vas to možnost, kot sem jo izkoristil jaz in pa skupina poslancev,
               in da lahko predlaga tovrstne posege. Ne vaša neaktivnosti očitati na ta način, zakaj
               pa niste vi tega naredili. Vsak izmed vas, tudi vi, gospod podpredsednik Pavliha,
               imate to možnost in vam svetujem, da jo izrabite prej, kot pa da kritizirate, zakaj
               tega ni naredil nekdo drug.</p>
               <p>V nadaljevanju, kar se tiče besed predstavnika prav tako DeSUS-a o natolcevanju in
               nepoznavanju materije, moram prav tako povedati, da kar se tiče trajnosti sodniškega
               mandata, s predlagano ustavno spremembo ne ukinjamo trajni sodniški mandat, uvajamo
               torej tako imenovani začasni sodniški mandat in po osmih letih dopuščamo možnost
               trajnega sodniškega mandata. Tovrstna ureditev ni unikum v okviru Evropske unije
               oziroma članic držav Evropske unije, prav tako ni unikum v okviru svetovnega merila,
               je celo prej kot to dokaj pogost pojav, ko govorimo o začetniškem sodniškem
               mandatu.</p>
               <p>Kar se tiče govora v okviru institucij Evropske unije, kar je izpostavil moj
               poslanski kolega Boštjan Zagorac, naj ponovno poudarim, da so vse institucije
               Evropske unije, ki se ukvarjajo s sodnimi odločitvami, vezane na mandat, in jih prav
               tako kljub temu nihče izmed vas ne obtožuje, da niso samostojne, da niso avtonomne in
               podobnih stvari, kot očitate meni in skupini poslancev, ki so se podpisali pod naš
               predlog za ustavne spremembe.</p>
               <p>S tega mesta dovolite, da jih vsaj nekaj še enkrat preberem: sodišče Evropske
               skupnosti z 11-imi člani je voljeno za obdobje 6-ih let, sodišče prve stopnje
               Evropske skupnosti ima mandat 6 let. Prav tako ima mandat 6 let evropsko računsko
               sodišče, v nadaljevanju Eurojust, kjer je mandat 4-leten in 9-leten mandat na
               področju mednarodnega kazenskega sodišča. In če je odgovor, ki ga je podal spoštovani
               poslanec Pavliha, da se tovrstnih institucij ne da primerjati z domačimi sodnimi
               institucijami, v popolnosti drži. Kolega Pavliha, z vami se seveda v popolnosti
               strinjam. Ne da se jih primerjati. Tako, kot se ne da primerjati sodnih zaostankov v
               okviru domače države in v okviru tovrstnih institucij. Seveda ta del izpuščate v
               okviru svoje razprave, kajti dejstvo je, da sodnih zaostankov na teh institucijah ni,
               žal, pa smo podvrženi številu sodnih zaostankov v okviru domačih sodnih institucij in
               naj vam še enkrat povem, da ima država z 2 milijona prebivalcev preko pol milijona
               sodnih zaostankov.</p>
               <p>Kar se tiče naslednjih očitkov, ki smo jih bili deležni v okviru predlagateljstva
               oziroma namigov, da je potrebno oziroma da v dnevih pravnikov, ki so se odvijali v
               Portorožu, je bil eden izmed predlagateljev deležen aplavza, ker je odgovoril, da
               morajo ostati trajni sodniški mandati, ob tem je potrebno povedati, da v Avditoriju,
               500 ste rekli, kolega Pavliha, so sedeli pač pravniki, torej je šlo za njihove bodoče
               službe in jaz verjamem, da je vsak od teh 500-ih bil zelo vesel, da bo nekoč imel
               trajni sodniški mandat. To je dokaj razumljivo in se mi zdi zelo podcenjujoče do
               državnega zbora, da ga seveda zavajate s tem, ko ne poveste, kdo sedi v Avditoriju in
               da je bil seveda odgovor namenjen njim.</p>
               <p>V nadaljevanju ugotavljate oziroma citirate in spodbujate zamisel dr. Rodeta, ki ste
               mu vso strokovnost vzeli ravno na področju zavarovalniškega prava. Jaz le verjamem,
               da bi bilo smiselno s strani poslancev, ki govorijo o avtonomnosti ali pa
               strokovnosti posameznega pravnika ali pripisati ali pa odvzeti, ne pa se premikati
               levo in desno. In, ko že komunicirava, kolega Pavliha, dovolite le še, da izpostavim,
               da so ustavne spremembe, ki jih predlagamo v okviru skupine podpisnikov, seveda
               identične tistim ustavnim spremembam, ki jih je prejšnja vlada Republike Slovenije
               posredovala v ustavodajno proceduro, ob tem pa vas spominjam, da ste bili eden izmed
               članov tiste vlade, torej je šla tovrstna ustavna procedura tudi z vašim žegnjem,
               danes pa ji tako zelo nasprotujete. In se mi zdi zelo smešno, da se človek v treh
               letih tako zelo spremeni, pred tem daje soglasje tovrstnim ustavnim spremembam, potem
               pa seveda v njih najde vse najslabše.</p>
               <p>Dovolite tudi, da se ozrem ali pa da ošvrknem, verjamem, da malo bolj hudomušen
               namig, kar se tiče osemletne dobe, ki jo predlagamo predlagatelji in da smo jo
               povzeli po normativnem delu ureditve nekdanje SFRJ. In ste nam seveda očitali, da od
               tam jemljemo pravosodni sistem. To je približno tako, malo prej vas je bilo v okviru
               poslanske skupine Liberalne demokracije prisotnih mislim, da gospa Širca in sedem
               poslancev, pa da bi pač rekel, da gre za Sneguljčico in sedem palčkov. V temu primeru
               je bila tudi vaša izjava in verjamem, da je bila v takem smislu tudi govorjena.</p>
               <p>In če dovolite, je bilo izpostavljenih kar nekaj primerov, kako namesto omejitve
               sodniškega mandata pristopiti k učinkovitejšemu sodnemu sistemu, pa ste izpostavili
               nekateri poslanci, med njimi tudi vi, kolega Pavliha, da so v Sloveniji ravno
               premladi sodniki, ki niso kos svojemu delu. Naj vas opozorim s tega mesta, da je
               ravno pred dnevi prišel odziv sodnega sveta na predlagane ustavne spremembe, kot jih
               predlagamo mi, in pa na vladne ustavne spremembe, ki so prav tako aktualne in v
               katerem sodni svet kot eno od rešitev vidi v imenovanju mlajših sodnikov. Hočem
               povedati, da ne samo vi, kolega Pavliha, ampak vsi tisti, ki nasprotujete, ne
               nasprotujete a priori zaradi tega, ker predlaga nekdo drug. Poglejte, sistem, kot vam
               ga ponujamo, ponujamo vam dober sistem, sistem, ki ne bo dopuščal tovrstnih anomalij,
               kot ste jim bili priča skozi zgodbe, ki jih je moja poslanska kolegica Barbara
               Žgajner Tavš navajala iz dnevnega časopisja, kjer se vidi, da zaradi nekvalitete
               dela, ki jo ne nazadnje omogoča tudi že od začetka naprej trajni sodniški mandat,
               trpijo ne samo ljudje zaradi odločitev, neodločitev, neodzivnosti, ampak predvsem
               tisti, ki so vezani na izvajanje posameznih zadev, v katerih so sodni zaostanki v
               naši državi veliko preveliki. Velikokrat je bilo izpostavljeno in je bil podan očitek
               meni kot predlagatelju, češ, da v okviru ustave Republike Slovenije obstajajo
               instrumenti, skozi katere je možno posameznega sodnika, recimo temu, kaznovati na
               način, kot ga predvideva ustava Republike Slovenije. Zdi se mi zelo bistveno
               poudariti to, kar je kolega Petek poudaril pred menoj in mi je žal, da sem izpustil v
               svojem uvodnem delu, kar se tiče disciplinskega sodišča in njihove frekventnosti dela
               oziroma klicanja na disciplinsko odgovornost posameznih sodnikov, v letu 2002 ni bilo
               klicanega niti enega, v letu 2003 so bili trije, v letu 2004 eden, v letu 2005 dva in
               do sedaj v tej polovici leta 2006 eden. Torej ne moremo govoriti, da ustava Republike
               Slovenije daje garancijo za kvaliteto sojenja v okviru naše države. Dejstvo pa je, da
               je prav tako eden izmed poslancev, sicer verjamem, da ne zavedajoč se, ki med drugim
               tudi nasprotuje našemu predlogu, dejal, da sodniki odgovarjajo samo sami sebi. To je
               res. In to poskušamo v dani situaciji seveda spremeni. Verjamemo, da ni namen
               sodnika, da zagotovi izključno svojo eksistenco, ampak predvsem, da izvaja sojenje,
               tako sojenje, ki ne bo povzročalo muke in ostale negativne stvari v nadaljevanju. In
               večkrat smo se srečali, vsaj v okviru ali današnje razprave ali pa razprav o podobnih
               temah, z možnostjo odločanja poslancev, torej tehtanje, ko dajo dve vrednoti na
               tehtnico. In prav tako imamo to možnost danes, da stehtamo, ali je več vredna pravica
               sodnika do trajnega mandata od začetka do konca ali je več vredna pravica državljana
               in pa državljanke do sojenja v razumnem roku. Po moji oceni, ampak to je pa sedaj
               izključno seveda moja, te dileme ne bi smelo biti in če bi moja obveljala, je pravica
               oziroma močnejša pravica predvsem pravica državljanov in državljank do sojenja v
               razumnem roku. Ampak seveda, odločitev je vaša, po vsej verjetnosti bo meni
               nerazumna, kakor jih je že bilo jih nekaj do sedaj, ko ste se raje odločali za
               povečanje pravic storilcem kot povečanje pravic žrtvam oziroma tistim, ki me v dani
               situaciji ne razumete, ko ste kar nekajkrat zavrnili in povečali pravice pedofilov in
               zavrgli pravice otrok. Jaz še enkrat v osnovi apeliram na vse poslanke in poslance,
               torej vas, ki imate možnost odločanja, ali naj se nadaljuje postopek ali se danes
               ustavi, da se odločite, da vam sodni zaostanki v okviru naše države predstavljajo
               tovrstno breme, tako kot večini državljank in državljanov in s tem pristopite na
               tisti način, da bomo lahko korenito rekli, da od zdaj naprej pa hočemo imeti
               učinkovitejše sodstvo. In učinkovitejše sodstvo je eden izmed tistih rezultatov, ki
               bi bili sproducirani skozi tovrstne ustavne spremembe, vsaj v okviru tistega dela
               sodniškega mandata, ko preide iz začasnega sodniškega mandata v trajni sodniški
               mandat.</p>
               <p>Po naši oceni bi bilo smiselno, modro in potrebno, da se ustavne spremembe oziroma
               predlog za ustavne spremembe sprejme. Hvala.</p>
            </sp>
            <sp xml:id="SDZ4-Redna-17-2006-05-23.sp164">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Verjetno se zavedate kolega, da ste s svojim retoričnim boksanjem prešli
               malce meje etičnega in moralnega obnašanja v parlamentu, ker veste, da se s tega
               mesta ne morem braniti oziroma ga ne morem replicirati. Ampak to je vaš stil, v
               katerega ne bom posegal. Ni bila pa to komunikacija, kot ste se izrazil, ampak
               monolog. Mislim, da je tako ta beseda definirana. Proceduralno? Prosim.</p>
            </sp>
            <sp xml:id="SDZ4-Redna-17-2006-05-23.sp165">

               <speaker>SAŠO PEČE:</speaker>

               <p>Gospod podpredsednik Pavliha, jaz vas bi prosil, če mi lahko poveste, na podlagi
               katerega člena pa je omogočen enkratni dialog v okviru državnega zbora. Kadarkoli jaz
               vodim sejo ali kdorkoli drug, je tu vedno monolog, saj ima samo eden pravico govoriti
               hkrati. Hvala.</p>
            </sp>
            <sp xml:id="SDZ4-Redna-17-2006-05-23.sp166">

               <speaker>PODPREDSEDNIK DR. MARKO PAVLIHA:</speaker>

               <p>Gospod Peče, vas citiram, rekli ste, ko že komunicirava, pa ste nadaljevali stavek.
               Ne komunicirava, vi ste govorili, jaz sem pa poslušal. Ne. Zaključujem razpravo. Vsi
               prijavljeni razpravljavci, ki so to želeli, so dobili besedo. In ker določen čas za
               razpravo še ni potekel, sprašujem, ali želi na podlagi prvega odstavka 71. člena še
               kdo razpravljati? In lepo prosim, da morebitni... Hvala lepa. Gospod magister Grims,
               imate 5 minut. Prosim.</p>
            </sp>
            <sp xml:id="SDZ4-Redna-17-2006-05-23.sp167">

               <speaker>MAG. BRANKO GRIMS:</speaker>

               <p>Hvala. Bom zelo kratek. Samo k temu lepemu šopku sodnih ekscesov, pod katerimi stoji
               zapisano sodba v imenu ljudstva, dovolite, da dodam še dve rožici, in sicer najprej
               bi vas spomnil na slavni primer Elan, kjer se je pisala obrazložitev tako dolgo, da
               je primer zastaral, ko je bila sodba že izrečena. O oškodovanju ljudi in o tistih, ki
               to plačujemo kot davkoplačevalci, kdaj drugič. In po drugi strani bi vas spomnil, to
               je posebej simbolno, da bomo čez nekaj dni praznovali 15. rojstni dan države
               Slovenije. Naj k temu dodam sodbo, pod katero spet piše, v imenu ljudstva, sodišča v
               Celju. Tam so oprostili oficirja JLA, obtožene napada na ljudi, grobosti,
               zastraševanja, grožnje z orožjem in tako naprej z naslednjo obrazložitvijo, da JLA do
               oktobra leta 1991, torej do njenega umika iz Slovenije, citiram, "ni bila Sloveniji
               sovražna vojska", torej nas je napadla, ne vem, lovska zveze Srbije, ali bog vedi
               kaj, jaz ne vem, ampak ... Moram reči, da ta izjemen dosežek, izjemen prispevek
               pravosodne veje oblasti k slovenski osamosvojitvi bi zagotovo zaslužil, da se tistega
               sodnika da na kakšno poizkusno dobo. Vsekakor sam osebno bom z veseljem glasoval za
               ta predlog, ki je bil vložen iz preprostega razloga, kot resno opozorilo sodni veji
               oblasti, da nihče ne more biti nedotakljiv, če svojega dela ne opravlja tako, kot je
               v Evropi normalno, in če svojega dela ne opravlja tako, kot veleva slovenska ustava
               in njeni zakoni. Takrat ne samo, da ima zakonodajalec v okviru medsebojnega nadzora
               oblasti pravico posredovati, ampak ima po mojem trdnem prepričanju kot ustavodajalec
               pravico in dolžnost, da poseže in ukrepa. Hvala.</p>
            </sp>
            <sp xml:id="SDZ4-Redna-17-2006-05-23.sp168">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem zaključujem razpravo in o predlogu sklepa, da se začne postopek za
               spremembo ustave na tem področju odločamo danes čez pol ure, torej zaokrožimo na 19.
               uro. Glasovanje se prične ob 19. uri. Do tedaj pa prijeten večer. Hvala.</p>
               <p><stage>(Seja je bila prekinjena ob 18.33 uri in se je nadaljevala ob 19.01 uri.)</stage></p>
            </sp>
            <sp xml:id="SDZ4-Redna-17-2006-05-23.sp169">

               <speaker>PODPREDSEDNIK DR. MARKO PAVLIHA:</speaker>

               <p>Poslanke in poslanci, prehajamo na glasovanje državnega zbora o predlogih odločitev,
               za kar je potrebno nekaj izpolnjenih pogojev. Eden od teh je, da se usedete, drugi
               je, da se utišate, tretji je, da preverite delovanje glasovalne naprave, in sicer
               mora na desni strani vložene kartice biti prižgana oranžna lučka.</p>
               <p>V skladu s predlogom poslanke Majde Širca bo zbor odločal o naslednjem predlogu
               sklepa. To se nanaša na <title>1. točko dnevnega reda - poslanska vprašanja,</title> in
               sicer predlog sklepa se glasi: Državni zbor bo na naslednji redni seji opravil
               razpravo o odgovoru predsednika vlade Republike Slovenije gospoda Janeza Janše na
               poslansko vprašanje Majde Širca v zvezi z znižanjem RTV naročnin. Gospa Širca želite
               obrazložiti svoj glas? Prosim.</p>
            </sp>
            <sp xml:id="SDZ4-Redna-17-2006-05-23.sp170">

               <speaker>MAG. MAJDA ŠIRCA:</speaker>

               <p>Hvala lepa. Prosim prisotne, da podprejo naše stališče, da bi opravili razgovor o
               odgovoru predsednika vlade na včerajšnji seji. Gospod predsednik se je o mojem
               vprašanju ukvarjal s stališčem oziroma s poskusom, da bi dokazal, kako se je nekaj
               pocenilo, ker se ni podražilo. Ne rečem, da je šlo samo za napačne, netočne in tudi
               nepopolne odgovore. O tem, da so bili netočni, govori tudi današnje zasedanje
               programskega sveta oziroma sveta RTV Slovenije, ki, kot poroča STA, pravi, da je
               generalni direktor RTV Slovenija Anton Guzej na današnjem programskem zasedanju
               opozoril na finančni del načrta oziroma na finančno stanje javnega zavoda, kajti
               prispevki v RTV Slovenija so padli pod 70% vseh prihodkov. In povedal je tudi,
               prispevek namreč že dve leti ni bil usklajen z inflacijo, zaradi česar je javni zavod
               zabeležil za 700 milijonov tolarjev izpada prihodkov. Tudi predsednik programskega
               sveta RTV Slovenija se je tako kot predsednik vlade včeraj motil. Tri leta ni bilo
               uskladitve z inflacijo, od aprila 2004.</p>
               <p>Skratka, ne samo o neznanju predsednika vlade, ampak tudi o njegovih neodgovorih
               želim, da opravimo razpravo in na ta način mogoče tudi bolje osvetlimo stanje v RTV
               Slovenija in v okviru obljub, ki jih je vlada dala. Hvala.</p>
            </sp>
            <sp xml:id="SDZ4-Redna-17-2006-05-23.sp171">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu poslanske skupine mag. Grims.</p>
            </sp>
            <sp xml:id="SDZ4-Redna-17-2006-05-23.sp172">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav! Tega predloga v poslanski skupini SDS seveda
               ne bomo podprli. Gre za vsebino, o kateri bi lahko LDS razpravljala kar sama, kajti
               interpretacija, ki se je ponujala tudi včeraj v zvezi z vprašanjem predsedniku vlade,
               je interpretacija dveh poslancev LDS, na katera smo seveda vsem medijem takrat, v
               času referendumske kampanje dali ustrezno pojasnilo. Onadva sta namreč v resnici
               širila neresnice o tiskovni konferenci SDS, na kateri smo kaj obsega realno, govorili
               smo o realnem zniževanju RTV prispevka, podrobno obvestili. Vendar zanimivo, to je
               tudi v kontekstu odgovora oziroma popravka sedaj zelo aktualno, tega popravka nihče
               ni objavil, čeprav je šlo za direktno obdolžitev, celo trdim da žaljivo obdolžitev,
               bilo je rečeno, da lažem. In mimogrede, nekaj podobnega se je ponovilo tudi včeraj.
               Če je tukaj res tak matematični problem in če poslanska skupina LDS nima več denarja
               za izobraževanje poslancev, bi morda razmislili, da bi v državnem zboru zbrali nekaj
               sredstev za en tak osnovnošolski tečaj temeljev matematike s poudarkom na ločevanju
               med realnim zniževanjem, torej zniževanjem vrednosti, potem med nominalnim
               zniževanjem, to je zniževanjem številke, to je tisto, kar se je vztrajno ponujalo iz
               LDS-ove klopi tudi včeraj, in med fiktivnim zniževanjem, kajti tudi ta pojem je
               včeraj poslanka uporabila, seveda na napačen način.</p>
               <p>Mislim, da bi to zelo pripomoglo k temu, da se izognemo nepotrebnim diskusijam, da bi
               pokazali malo več spoštovanja eden do drugega, pa tudi do tega, da se državni zbor ne
               bi ukvarjal z nečim, kar lansirata dva poslanca, potem se nekomu krši pravica do
               popravka in potem se to vehementno izkorišča mesece in mesece, da se po tej osebi in
               po stranki, ki ji pripada, poliva, po domače rečeno, gnojnica. Moram reči, da to
               tistim, ki to počnejo, zanesljivo ni v čast, priča pa o dveh stvareh - o stanju na
               medijskem področju in o politični kulturi v največji opozicijski stranki. Jaz
               vsekakor tudi za način, kako je bilo včeraj zlasti v tistem končnem delu
               predstavljeno, izražam razumevanje. Očitno je travma za izgubljeni referendum, za
               katerega so vsi strokovnjaki FDV-ja trdili, da ga bodo dobili in da bo zakon
               zavrnjen, zelo velika. Ampak kot zmagovalec na referendumu tega ne delim, vsekakor pa
               to njihovo razpoloženje spoštujem in upam, da bodo krizo prebrodili. Hvala.</p>
            </sp>
            <sp xml:id="SDZ4-Redna-17-2006-05-23.sp173">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prosim, da se v nadaljevanju omejite na obrazložitev glasu in tega časa
               ne izkoriščate za polemiko, ki nujno provocira replike. Besedo ima gospod Moge,
               predvidevam, da v imenu poslanske skupine.</p>
            </sp>
            <sp xml:id="SDZ4-Redna-17-2006-05-23.sp174">

               <speaker>RUDOLF MOGE:</speaker>

               <p>Hvala lepa, predsedujoči, za besedo. Najprej bi dejal, da bom ta predlog podprl. Če
               pa že kdo opleta z matematiko in poskuša drugim dajati matematične lekcije, potem naj
               povem, da nižji pa višji ni pojem iz matematike. V prvem razredu gimnazije pa že v
               osnovni šoli se učijo, da sta pojma iz matematike večji pa manjši. In znaka sta taka
               - eden je tak, drugi je pa ravno v drugi smeri. In velja seveda to po definiciji,
               mislim, da ni težko razumeti: naravno število A je manjše od naravnega števila B
               natanko takrat, kadar obstaja takšno naravno število C, da je število B enako A plus
               C. In tudi ta relacija je seveda samo relacija delne urejenosti. In to, kar ste nas
               učili, da pač ne poznamo, bi vam priporočal kak učbenik matematike, da se malo
               naučite. V resnici je pa resnica ta, da kdor le malo pozna matematiko, lahko mirne
               duše reče, da te obljube, ki ste jih na veliko pisali po plakatih, niste izpolnili.
               In tudi zaradi tega, da bi enkrat razločili, kdo pozna matematiko pa argumentacije in
               kdo ne, bi bilo koristno, da ta predlog, ki ga je kolegica podala, podprete.</p>
            </sp>
            <sp xml:id="SDZ4-Redna-17-2006-05-23.sp175">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Bevk, prosim.</p>
            </sp>
            <sp xml:id="SDZ4-Redna-17-2006-05-23.sp176">

               <speaker>SAMO BEVK:</speaker>

               <p>Hvala lepa, gospod podpredsednik. Očitno boste morali...</p>
            </sp>
            <sp xml:id="SDZ4-Redna-17-2006-05-23.sp177">

               <speaker>PODPREDSEDNIK DR. MARKO PAVLIHA:</speaker>

               <p>V imenu poslanske skupine?</p>
            </sp>
            <sp xml:id="SDZ4-Redna-17-2006-05-23.sp178">

               <speaker>SAMO BEVK:</speaker>

               <p>Ne, ne, v svojem imenu.</p>
            </sp>
            <sp xml:id="SDZ4-Redna-17-2006-05-23.sp179">

               <speaker>PODPREDSEDNIK DR. MARKO PAVLIHA:</speaker>

               <p>Prosim, da potem takoj poveste, zaradi merjenja časa.</p>
            </sp>
            <sp xml:id="SDZ4-Redna-17-2006-05-23.sp180">

               <speaker>SAMO BEVK:</speaker>

               <p>Ja. Hvala lepa še enkrat. Očitno boste morali kolegi v poslanski skupini SDS zbrati
               za tečaj za vse plačnike RTV prispevka, ne samo za poslance iz LDS, tako da bodo
               lahko tudi vsi ostali državljani razumeli, kaj ste hoteli v kampanji pred
               referendumom s temi svojimi obljubami za znižanje RTV prispevka. Ta tečaj pa bo kar
               drag, tako kot bo tudi kmalu dražja RTV naročnina, v to sem prepričan. Seveda bom
               glasoval za to, da se opravi razprava o tej zadevi. Hvala lepa.</p>
            </sp>
            <sp xml:id="SDZ4-Redna-17-2006-05-23.sp181">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Gulič.</p>
            </sp>
            <sp xml:id="SDZ4-Redna-17-2006-05-23.sp182">

               <speaker>ALEŠ GULIČ:</speaker>

               <p>Spoštovani in cenjeni! Jaz bom glasoval za ta predlog, pa ne zato, da bi se zdaj
               razčiščevalo o tem, kaj je več in kaj je manj. Jasno je bilo, da je predlagatelj
               takrat obljubil znižanje in da ni obljubil, da ga bo inflacija znižala. Če seveda
               cena ostane enaka, pa potem rečemo, da je inflacija kaj znižala, ne pomeni to, da je
               cena nižja, ampak pomeni predvsem to, da za isti denar dobiš manj, se pravi, da je
               vrednost nižja. Tako nekako gredo te zadeve. Mene bolj zanima, kaj se dogaja z
               Radiotelevizijo Slovenija, kaj se dogaja z vsemi tistimi obljubami in zato bom podprl
               predlog kolegice Majde Širca. Hvala lepa.</p>
            </sp>
            <sp xml:id="SDZ4-Redna-17-2006-05-23.sp183">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V svojem imenu, gospod Grims. Prosim.</p>
            </sp>
            <sp xml:id="SDZ4-Redna-17-2006-05-23.sp184">

               <speaker>MAG. BRANKO GRIMS:</speaker>

               <p>Samo še eno čisto kratko osnovnošolsko matematiko. V času do uveljavitve novega
               zakona se je nabralo kar nekaj odstotkov zaostajanja, realnega zaostajanja cene TV
               naročnine oziroma prispevka za inflacijo. Predlog za povečanje je bil v predalu,
               vendar si ga niso upali poslati naprej, ker so čakali na izid referenduma. Ko je bil
               zakon na referendumu potrjen, pa je nemogoče dvigniti naročnino, ker to prepoveduje
               samo besedilo zakona. In tako, če pogledate, čas od uveljavitve zakona do danes, se
               je nabralo še približno dodatna 2% realnega zniževanja RTV prispevka. Seštevek vsega
               skupaj je pa že kar precejšen in verjamem, da koga skrbi, da bo potem poslovanje
               kakorkoli prizadeto. Trdim pa, da ne bo, kajti bolj transparenten, z bolje
               organiziranim in predvsem z bolje vodenim poslovanjem RTV Slovenija, se lahko
               prihrani zelo zelo veliko denarja. Naročnine, ne samo, da ni mogoče dvigniti po
               zakonu, ni je mogoče dvigniti niti po sami ustavi, kajti za to bi bilo treba
               spremeniti zakon, to ste pa preprečili tako tisti, ki ste zahtevali referendum, kajti
               kot sami dobro veste, že po črki ustave in zakona ni mogoče v besedilo zakona, ki je
               potrjen na referendumu, posegati v letu dni po njegovi uveljaviti. Dejansko pa sem
               trdno prepričan, da politično zavezuje ta odločitev ljudstva še mnogo mnogo dlje,
               vsaj do konca mandata. To se pravi realno nazadovanje bo veliko in občutno.</p>
            </sp>
            <sp xml:id="SDZ4-Redna-17-2006-05-23.sp185">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Terčon.</p>
            </sp>
            <sp xml:id="SDZ4-Redna-17-2006-05-23.sp186">

               <speaker>DAVORIN TERČON:</speaker>

               <p>Hvala, gospod podpredsednik. Jaz bom podprl ta predlog sklepa, zato ker ocenjujem, da
               ni to samo priložnost za razpravo o zmanjševanju RTV prispevka, kot ste obljubljali.
               Vi niste obljubljali, da bo ostala RTV naročnina, vi ste obljubljali, da se bo
               zmanjšala. Niste nič govorili, da bo RTV naročnina stala in da bo inflacija še zmeraj
               delovala. Vi ste rekli, da se bo zmanjšala. Tako jaz razumem to matematiko. Ampak
               mislim, da bi bila tudi priložnost govora glede ostalih obljub, da bomo imeli
               neposredne prenose na televiziji. Sedaj jih imamo na nekem kablu, pa neka delovna
               telesa, ki jih nihče ne gleda, pri dnevniku tako pokaže tisto, kar vi hočete, ker je
               televizija pač vaša, da bomo govorili o kvaliteti...</p>
            </sp>
            <sp xml:id="SDZ4-Redna-17-2006-05-23.sp187">

               <speaker>PODPREDSEDNIK DR. MARKO PAVLIHA:</speaker>

               <p>Prosim za mir v dvorani!</p>
            </sp>
            <sp xml:id="SDZ4-Redna-17-2006-05-23.sp188">

               <speaker>DAVORIN TERČON:</speaker>

               <p>...ker vse to so bile vaše obljube, da bo bolj kvaliteten. Jaz samo ugotavljama, če
               bi prispodobno rekel, da prej so se zastopniki te RTV hiše še uvrstili na Eurosong,
               sedaj izpadejo že v predtekmovanju. To je sprememba.</p>
            </sp>
            <sp xml:id="SDZ4-Redna-17-2006-05-23.sp189">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Glasujemo. Ugotavljam, da je bilo navzočih 76 poslank in poslancev, za je
               glasovalo 30, proti 46.</p>
               <p><stage>(Za je glasovalo 30.)</stage> <stage>(Proti 46.)</stage></p>
               <p>To pomeni, da predlagani sklep ni sprejet.</p>
               <p>V skladu s predlogom poslanca gospoda Saša Pečeta bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               predsednika vlade Republike Slovenije gospoda Janeza Janše na poslansko vprašanje
               Saša Pečeta glede ukrepov vlade glede ohranjanja vrednosti nacionalne valute in s tem
               cen blaga in storitev v povezavi z nadzorom stabilnosti konvergentnih kriterijev.
               Glasujemo. Hvala lepa. Navzočih je 79 poslank in poslancev, za je glasovalo 27, proti
               48.</p>
               <p><stage>(Za je glasovalo 27.)</stage> <stage>(Proti 48.)</stage></p>
               <p>To pomeni, da sklep ni sprejet.</p>
               <p>Nadaljujemo. V skladu s predlogom poslanke Cvete Zalokar Oražem bo zbor odločal o
               naslednjem predlogu sklepa: Državni zbor bo na naslednji redni seji opravil razpravo
               o odgovoru ministra za promet magistra Janeza Božiča na poslansko vprašanje Cvete
               Zalokar Oražem glede sanacije nezavarovanih železniških prehodov. Glasujemo. Hvala
               lepa. Navzočih je 80 poslank in poslancev, za je glasovalo 32, proti 46.</p>
               <p><stage>(Za je glasovalo 32.)</stage> <stage>(Proti 46.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanke magistrice Majde Potrata bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               ministra za šolstvo in šport doktorja Milana Zvera na poslansko vprašanje magistrice
               Potrate glede uresničevanja 10. člena sporazuma med Republiko Slovenijo in Svetim
               sedežem o pravnih vprašanjih. Magistrica Potrata.</p>
            </sp>
            <sp xml:id="SDZ4-Redna-17-2006-05-23.sp190">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Razpravo sem predlagala, ker minister Zver ni
               pojasnil, katere spremembe v razmerju med javnimi in zasebnimi šolami načrtuje. Če je
               položaj zasebnih šol urejen s koncesijo, ta pa pomeni iniciativo države in zasebno
               pobudo dopušča le posredno, je program praviloma dovolj natančna podvojitev programa
               javnih šol. Del razlogov za ustanavljanje zasebnih šol je prav v ponudbi drugačnih
               programov. Pri nas v šolski sistem vnaša drugačno pedagoško filozofijo med šolami s
               koncesijo samo Waldorfska osnovna šola. Mednarodni akti Slovenijo posredno ali
               neposredno zavezujejo k zakonski ureditvi zasebnega šolstva. Je pa ne zavezujejo k
               financiranju iz proračuna, če sodimo po odločitvah mednarodnih sodišč. Zdaj
               organizacijo in financiranje ureja veljavni zakon. Javnost ustanavljanju zasebnih
               osnovnih šol večinsko ni naklonjena. Prednost daje kakovostni javni šoli, ki naj v
               največji možni meri zagotavlja enake izobraževalne možnosti vsem, ne glede na njihov
               socialni položaj, zato je napovedane spremembe treba temeljito pripraviti in jih
               pretehtati tudi v javni razpravi zainteresirane in strokovne javnosti. Cilj mora biti
               pravno urejen položaj, v katerem bodo popolnoma jasni pogoji za ustanovitev zasebne
               šole in načela, po katerih šola deluje. V času, ko demografska slika ne napoveduje
               hitrega povečanja generacij, ko vlada nenehno poudarja varčevanje in učinkovitost, je
               proračunsko financiranje novih nadomestnih šol v okoljih, kjer se napoveduje
               zapiranje šol, nesprejemljivo. Hvala.</p>
            </sp>
            <sp xml:id="SDZ4-Redna-17-2006-05-23.sp191">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naj tukaj ponovno opomnim in prosim, da ko se prijavljate k obrazložitvi,
               da poveste, ali v imenu poslanske skupine ali v svojem imenu, da bomo lažje merili
               čas. Glasujemo. Navzočih je 77 poslank in poslancev, za je glasovalo 30, proti
               47.</p>
               <p><stage>(Za je glasovalo 30.)</stage> <stage>(Proti 47.)</stage></p>
               <p>Ugotavljam, da zbor predlaganega sklepa ni sprejel.</p>
               <p>In še zadnji predlog iz 1. točke dnevnega reda. V skladu s predlogom poslanca Srečka
               Prijatelja bo zbor odločal o naslednjem predlogu sklepa. Državni zbor bo na naslednji
               redni seji opravil razpravo o odgovoru ministra za zdravje Andreja Bručana, na
               poslansko vprašanje gospoda Prijatelja glede izboljšanja stanja na področju
               zdravstva. Glasujemo. Navzočih je 78 poslank in poslancev, za je glasovalo 30, proti
               45.</p>
               <p><stage>(Za je glasovalo 30.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>In s tem zaključujemo to točko dnevnega reda.</p>
               <p>Nadaljujemo s <title>prekinjeno 2. točko dnevnega reda - to je z obravnavo predloga za
                  začetek postopka za spremembo ustave Republike Slovenije z osnutkom ustavnega
                  zakona, gre za spremembo 121., 140. in 143. člena ustave EPA 809-IV .</title> Prehajamo na odločanje o naslednjem predlogu sklepa: Državni zbor Republike
               Slovenije sprejme predlog skupine poslancev, z dne 31. marca 2006, s prvopodpisanim
               Francetom Cukjatijem za začetek postopka za spremembo 121., 140. in 143. člena ustave
               Republike Slovenije. Ustavna komisija predlaga zboru, da predlagani sklep sprejme.
               Pred glasovanjem želim obvestiti, da bo skladno z določbo drugega odstavka 168. člena
               ustave Republike Slovenije sklep sprejet, če bosta zanj glasovali dve tretjini
               navzočih poslancev. Glasujemo. Navzočih je bilo 77 poslank in poslancev, za je
               glasovalo 69, proti 5.</p>
               <p><stage>(Za je glasovalo 69.)</stage> <stage>(Proti 5.)</stage></p>
               <p>Ugotavljam, da je zbor predlog sklepa sprejel.</p>
               <p>Ker je državni zbor sprejel sklep, da se začne postopek za spremembo omenjenih členov
               ustave, prehajamo na razpravo o osnutku ustavnega zakona in o stališču ustavne
               komisije k navedenemu osnutku zakona. Želi morda besedo predstavnik predlagateljev za
               dodatno obrazložitev osnutkov ustavnega zakona? <stage>(Ne.)</stage> Kot vemo, je osnutek
               obravnavala tudi ustavna komisije kot matično delovno telo in pripravila stališče za
               sprejem na državnem zboru. Želi poročevalec komisije besedo? <stage>(Ne.)</stage> Hvala lepa. Želijo
               besedo predstavniki poslanskih skupin, glede na čas, ki je še ostal? <stage>(Ne.)</stage> Prehajamo
               na morebitno razpravo poslank in poslancev. Je tudi ni. Hvala lepa. Zaključujem
               razpravo.</p>
               <p>Prehajamo na odločanje o predloženem stališču ustavne komisije, ki se glasi:
               "Predlagano besedo sprememb 121., 140. in 143. člena ustave naj se sprejme v
               predlaganem besedilu." Tokrat vas opozarjam, da bodo v skladu s tretjim odstavkom
               178. člena poslovnika zbora stališča sprejeta, če bo za njih glasovala večina vseh
               poslancev, to je 46 ali več. Glasujemo. Navzočih je 78 poslank in poslancev, za je
               glasovalo 70, proti 6.</p>
               <p><stage>(Za je glasovalo 70.)</stage> <stage>(Proti 6.)</stage></p>
               <p>Pomeni, da smo sprejeli predlagano stališče.</p>
               <p>Končali smo odločanje o tej točki.</p>
               <p>V skladu s prvim odstavkom 179. člena poslovnika na podlagi sprejetega stališča
               ustavna komisija pripravi predlog ustavnega zakona. S tem tudi zaključujem to točko
               dnevnega reda.</p>
               <p>Nadaljujemo s <title>prekinjeno 3. točko dnevnega reda - obravnava predloga za začetek
                  postopka za spremembe ustave Republike Slovenije z osnutkom ustavne zakona.</title> Zopet gre za 121., 140. in 143. člen ustave glede regionalizacije. Prehajamo na
               odločanje o naslednjem predlogu sklepa: "Državni zbor Republike Slovenije sprejme
               predlog skupine poslancev s prvopodpisano Darjo Lavtižar Bebler z dne 20. junija 2005
                  
                  EPA 317
               /IV za začetek postopka za spremembo pravkar omenjenih členov ustave. Ustavna
               komisija predlaga zboru, da tega sklepa ne sprejme." Pred glasovanjem vas želim
               ponovno obvestiti, da bo skladno z določbo drugega odstavka 168. člena ustave sklep
               sprejet, če bosta zanj glasovali dve tretjini navzočih poslancev. Glasujemo. Navzočih
               je 79 poslank in poslancev, za je glasovalo 16, proti 61.</p>
               <p><stage>(Za je glasovalo 16.)</stage> <stage>(Proti 61.)</stage></p>
               <p>Pomeni, da predlog sklepa ni bil sprejet.</p>
               <p>Ugotavljam, da zbor predlaganega sklepa, da se začne postopek za spremembo navedenih
               členov ni sprejel. V skladu z drugim odstavkom 177. člena poslovnika zbora je
               postopek o tem predlogu končan. Vsebino enakega predloga ni mogoče uvrstiti na dnevni
               red seje državnega zbora v tem mandatu, kot tudi ni možna njegova obravnava na
               ustavni komisiji.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 4. točko dnevnega reda</title> to je z <title>obravnavo
                  predloga za začetek postopka za spremembo ustave Republike Slovenije z osnutkom
                  ustavnega zakona glede 83., 100. in 167. člena ustave, ki se nanašajo na
                  imuniteto.</title> Prehajamo na odločanje o naslednjem predlogu sklepa: Državni zbor
               Republike Slovenije sprejme predlog skupine poslancev z dne 11. januarja 2006 s
               prvopodpisanim Francetom Cukjatijem za začetek postopka za spremembo navedenih členov
               ustave Republike Slovenije. Ustavna komisija predlaga zboru, da predlagani sklep
               sprejme. Ponovno obveščam, da bo skladno z določbo drugega odstavka 168. člena
               slovenske ustave sklep sprejet, če bosta zanj glasovali dve tretjini navzočih
               poslancev. Gospa Lavtižar Bebler, beseda je vaša.</p>
            </sp>
            <sp xml:id="SDZ4-Redna-17-2006-05-23.sp192">

               <speaker>DARJA LAVTIŽAR BEBLER:</speaker>

               <p>Hvala, gospod podpredsednik. V imenu poslanske skupine LDS zagotavljam, da podpiramo
               ta kompromisni predlog glede imunitete, pri čemer pa upamo, da bo sprejeto tudi
               stališče, da se še naprej oziroma dodatno prouči smotrnost oziroma utemeljenost
               našega predloga, da se iz zaščite poslanske odgovornosti izključijo razžalitve,
               obrekovanje in krive obdolžitve. Pri tem se zavzemamo tudi za to, da se še o
               podrobnostih nadalje prouči razmerje med 63. in 83. členom ustave. Hvala.</p>
            </sp>
            <sp xml:id="SDZ4-Redna-17-2006-05-23.sp193">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Glasujemo. Navzočih je 78 poslank in poslancev, za je glasovalo 75, proti
               nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Predlagani sklep je sprejet.</p>
               <p>Ker je državni zbor, podobno kot prej, sprejel sklep, da se začne postopek za
               spremembo 83., 100. in 167. člena ustave, prehajamo na razpravo o osnutku ustavnega
               zakona, o stališču ustavne komisije k navedenemu osnutku zakona in o dveh amandmajih
               k stališču. Predlagateljica prvega amandmaja je poslanska skupina LDS,
               predlagateljice drugega amandmaja po so koalicijske poslanske skupine. Želi
               predstavnik predlagateljev dodatno obrazložitev glede osnutka? <stage>(Ne.)</stage> Osnutek
               ustavnega zakona je obravnavala tudi ustavna komisija. Želi poročevalec komisije
               morda besedo? <stage>(Tudi ne.)</stage> Želi besedo predstavnik oziroma želijo predstavniki
               poslanskih skupin besedo? <stage>(Tudi ne.)</stage> Prehajamo na morebitno razpravo poslank in
               poslancev. Očitno ne želi nihče razpravljati, zato razpravo zaključujem. Kot rečeno,
               sta k stališču ustavne komisije vložena dva amandmaja in sicer poslanskega kluba LDS
               in amandma koalicijskih poslanskih skupin. Če bosta oba amandmaja sprejeta, bo
               besedilo stališča k osnutku ustavnega zakona naslednje: "Ustavna komisija naj pri
               oblikovanju predloga ustavnega zakona na podlagi predloženega besedila osnutka
               ustavnega zakona za spremembo 83., 100. in 167. člena ustave Republike Slovenije
               preuči, ali bi bilo pri oblikovanju besedila 83. člena predloga potrebno določiti
               omejitev in kako obsega imunitete za kršitve prepovedi iz 63. člena ustave Republike
               Slovenije ter za uveljavljanje mednarodnih pogodb, s katerimi je Republika Slovenija
               na mednarodne organizacije prenesla izvrševanje dela suverenih pravic represivne
               oblasti in jurisdikcije. Konec citata.</p>
               <p>Prehajamo na odločanje o amandmaju poslanske skupine LDS k stališču. Pred glasovanjem
               vas opozarjam, da bo v skladu s tretjim odstavkom 178. člena poslovnika zbora amandma
               k stališču sprejet, če bo za predlog glasovala večina vseh poslancev, to je 46 ali
               več. Glasujemo. Navzočih je 79 poslank in poslancev, za je glasovalo 26, proti
               44.</p>
               <p><stage>(Za je glasovalo 26.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k
               stališču. Ponovno opozorilo, amandma bo sprejet, če bo glasovala večina vseh
               poslancev, torej 46 ali več. Glasujemo. Navzočih je 79 poslank in poslancev, za je
               glasovalo 49, proti 30.</p>
               <p><stage>(Za je glasovalo 49.)</stage> <stage>(Proti 30.)</stage></p>
               <p>Ugotavljam, da je amandma sprejet.</p>
               <p>Zdaj pa prehajamo na odločanje o predloženem stališču ustavne komisije v celoti. Tu
               je potrebna večina vseh poslancev, torej 46 ali več. Če se ne motim, ima dr. Gaber
               besedo.</p>
            </sp>
            <sp xml:id="SDZ4-Redna-17-2006-05-23.sp194">

               <speaker>DR. SLAVKO GABER:</speaker>

               <p>Spoštovani gospod podpredsednik, želel bi 15 minut odmora pred odločitvijo v imenu
               poslanske skupine.</p>
            </sp>
            <sp xml:id="SDZ4-Redna-17-2006-05-23.sp195">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bi morda pred prekinitvijo želel še kdo obrazložiti glas? <stage>(Nihče.)</stage>
               Prekinjam sejo. Nadaljevali bomo ob 19.50 uri, torej deset minut do osmih. Hvala.</p>
               <p><stage>(Seja je bila prekinjena ob 19.36 uri in se je nadaljevala ob 19.50 uri.)</stage></p>
            </sp>
            <sp xml:id="SDZ4-Redna-17-2006-05-23.sp196">

               <speaker>PODPREDSEDNIK DR. MARKO PAVLIHA:</speaker>

               <p>Nadaljujemo s prekinjeno sejo. Prosim, da se udobno namestite v svojih sedežih. K
               besedi vabim dr. Gabra, da obrazloži prekinitev seje. Prosim.</p>
            </sp>
            <sp xml:id="SDZ4-Redna-17-2006-05-23.sp197">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Gospod predsednik, spoštovane kolegice in
               kolegi! V Liberalni demokraciji Slovenije smo si poskušali pojasniti, zakaj je bilo
               treba spremeniti stališče, ki ga je ustavna komisija z dvetretjinsko večino sprejela
               na ta način, kot je to vladajoča koalicija naredila nedavno tega.</p>
               <p>Menimo, da je več kot očitno, da se nekateri bojijo dejstva, da bi ne uveljavili,
               ampak celo razmišljali o tem, ali bi vendarle kazalo omejiti pravico poslank in
               poslancev, da o ljudeh, ki jih ni v državnem zboru, ki so državljanke in državljani,
               ne moremo govoriti neresnic, jih ne moremo klevetati in blatiti. Očitno je celo
               razmislek o tem, da bi do te omejitve prišlo, prehuda stvar, preresna obveza za
               nekatere, ki so danes tu oddali glas za to, da se črta celo razmislek o možni
               odškodninski odgovornosti za takšno početje. Mi smo, resnici na ljubo, razočarani nad
               tovrstnim početjem. Razumeli smo, da je ustavna komisija odločala z dvotretjinsko
               večino in resno o tem vprašanju. Mi smo razumeli željo koalicijskih strank, da se
               vključi v razmislek tudi vprašanje o razmerju med 63. in 83. členom. Torej, še enkrat
               povem, razmislek o tem, ali je treba izvzeti iz imunitete tudi tiste situacije, v
               katerih bi poslanec pozival k nasilju v tej državi ali ne, da to vključimo v ta
               razmislek. Sedaj pa smo bili priče manevru, ki naj bi pač predvsem imel en sam namen:
               izigrati možnost nadaljnjega pogovora o tem in izigrati tudi možnost za to, da se
               poslanke in poslanci samoomejimo skozi pogovor, ki bi ga opravljali v nadaljevanju do
               sprejetja ustave. Poslanska skupina seveda na to igro ne bo pristala, vsaj ne na ta
               način, da bi mi podpirali stališča, ki bodo sedaj sprejeta. To se nam zdi pod vsako
               še sprejemljivo ravnjo. Hvala.</p>
            </sp>
            <sp xml:id="SDZ4-Redna-17-2006-05-23.sp198">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Glasujemo. Navzočih je 79 poslank in poslancev, za je glasovalo 46, proti
               24.</p>
               <p><stage>(Za je glasovalo 46.)</stage> <stage>(Proti 24.)</stage></p>
               <p>Ugotavljam, da je stališče sprejeto.</p>
               <p>Končali smo z odločanjem. V skladu s prvim odstavkom 179. člena poslovnika državnega
               zbora Republike Slovenije na podlagi sprejetega stališča ustavna komisija pripravi
               predlog ustavnega zakona.</p>
               <p>S tem zaključujem to točko dnevnega reda.</p>
               <p>Ugotavljam, da je zbor predlagani sklep, da se začne postopek za spremembo 83. člena
               ustave, sprejel. Ker ustavna komisija k temu predlogu spremembe še ni pripravila
               stališč, prosim ustavno komisijo, da to stori. S tem zaključujem to točko dnevnega
               reda.</p>
               <p>Nadaljujemo s prekinjeno 6. točko dnevnega reda.Se opravičujem, ampak strokovne
               službe mi niso korektno pripravile scenarija.</p>
               <p>Nadaljujemo <title>s prekinjeno 5. točko dnevnega reda - to je z obravnavo predloga za začetek
                  postopka za spremembo ustave Republike Slovenije z osnutkom ustavnega zakona, gre
                  za spremembo 83. člena.</title>
               </p>
               <p>Prehajamo na odločanje o naslednjem predlogu sklepa: Državni zbor Republike Slovenije
               sprejme predlog skupine poslancev s prvopodpisanim Miranom Potrčem z dne 7. decembra
               2004 za začetek postopka za spremembo 83. člena ustave Republike Slovenije. Ustavna
               komisija predlaga zboru, da tega sklepa ne sprejme. Pred glasovanjem vas želim
               obvestiti, da bo skladno z določbo drugega odstavka 168. člena ustave Republike
               Slovenije sklep sprejet, če bosta zanj glasovali dve tretjini navzočih poslancev.
               Glasujemo. Navzočih je bilo 74 poslank in poslancev, za je glasovalo 11, proti
               55.</p>
               <p><stage>(Za je glasovalo 11.)</stage> <stage>(Proti 55.)</stage></p>
               <p>To pomeni, da sklep ni sprejet. Ugotavljam, da zbor predlaganega sklepa, da se začne
               postopek za spremembo 83. člena ustave, ni sprejel. V skladu z drugim odstavkom 177.
               člena poslovnika zbora je postopek o tem predlogu končan. Vsebino enakega predloga ni
               mogoče uvrstiti na dnevni red seje državnega zbora v tem mandatu, kot tudi ni možna
               njegova obravnava na ustavni komisiji. S tem zaključujem to točko dnevnega reda.</p>
               <p>In zdaj zares nadaljujemo s <title>prekinjeno 6. točko dnevnega reda - to je z obravnavo
                  predloga za začetek postopka za spremembo ustave Republike Slovenije z osnutkom
                  ustavnega zakona.</title> Ponovno gre za spremembo 83. člena. Prehajamo na odločanje
               o naslednjem predlogu sklepa: Državni zbor Republike Slovenije sprejme predlog
               skupine poslancev, s prvopodpisanim mag. Brankom Grimsom, z dne 26. januarja 2005 
                  EPA 101-IV
               , za začetek postopka za spremembo 83. člena ustave Republike Slovenija. Ustavna
               komisija predlaga zboru, da tega sklepa ne sprejme. Zopet vas pred glasovanjem
               obveščam, da bo skladno z določbo drugega odstavka 168. člena ustave Republike
               Slovenije sklep sprejet, če bosta zanj glasovali dve tretjini navzočih poslancev.
               Besedo ima mag. Grims. Prosim.</p>
            </sp>
            <sp xml:id="SDZ4-Redna-17-2006-05-23.sp199">

               <speaker>MAG. BRANKO GRIMS:</speaker>

               <p>Hvala za besedo. Prej smo bili priče razpravi, ki jo jaz osebno, moram priznati,
               težko razumem. Vsa vsebina amandmaja, ki je bil izglasovan pri tistem kompromisnem
               predlogu, ki je sedaj že sprejet, ki je torej že odprl ta člen ustave, je bila v tem,
               da naj se priuči tisto, kar tudi med ustavnimi strokovnjaki še pušča nekatere dileme.
               O tem sem govoril že prej, in da naj se torej ne ukvarja s stvarmi, ki so bile že
               nekajkrat preučene in se je večkrat ugotovilo, da ali niso učinkovite ali pa, ko gre
               za mednarodne pogodbe, da v bistvu niso glede na zelo jasno in decidirano besedilo
               slovenske ustave potrebne, in da se je odprla torej edina vsebina, ki je dejansko še
               predmet različnih ocen tudi med ustavnimi strokovnjaki. To pa je vprašanje izjeme 63.
               člena. Nekoliko nenavadno je, da tisti, ki so predlagali to, so potem glasovali
               proti. Ampak glasovali so z utemeljitvijo, da želijo dodatno zaostritev, da želijo
               preprečevati, da bi nekdo nekaznovano ali poslanec drugega poslanca ali nekoga, ki ga
               ni tukaj, blatil, kot so rekli, o njem grdo govoril, da bi bil predmet pregona, tudi
               civilnih tožb. V redu. Potem, kolegi, je sedajle priložnost. Vsi imate priložnost, da
               glasujete za to, da se imuniteta v celoti izbriše iz ustave. Potem bo jasno, kdo ima
               figo v žepu in kdo ne, ko gre za zaostritev. Jaz bom za to glasoval. To sedajle
               povem. Če pa to ne bo sprejeto, potem pa predlagam, da se posvetimo temu, da bi
               besedilo, ki je pa bilo že odprto, ki je že predmet nadaljnje obravnave, čim bolj
               dodelali in uskladili tudi z mnenji različnih strokovnjakov, da bi bilo kar najboljše
               in v skupno korist. Hvala.</p>
            </sp>
            <sp xml:id="SDZ4-Redna-17-2006-05-23.sp200">

               <speaker>PODPREDSEDNIK DR. MARKO PAVLIHA:</speaker>

               <p>Glasujemo. Navzočih je 77 poslank in poslancev, za je glasovalo 9, proti 62.</p>
               <p><stage>(Za je glasovalo 9.)</stage> <stage>(Proti 62.)</stage></p>
               <p>To pomeni, da zbor predlaganega sklepa ni sprejel.</p>
               <p>V skladu z drugim odstavkom 177. člena poslovnika zbora je postopek o tem predlogu
               končan. Vsebine enakega predloga ni mogoče uvrstiti na dnevni red seje državnega
               zbora v tem mandatu, prav tako tudi ni možna njegova obravnava na ustavno
               komisiji.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 7. točko dnevnega reda</title> in tudi zadnjo točko
               današnjega zasedanja <title>z obravnavo predloga za začetek postopka za spremembo ustave
                  Republike Slovenije z osnutkom ustavnega zakona glede 129. člena.</title>
               </p>
               <p>Prehajamo na odločanje o naslednjem predlogu sklepa: Državni zbor Republike Slovenije
               sprejme predlog skupine poslancev, s prvo podpisanim Sašom Pečetom, z dne 2. decembra
               2005 <stage>(
                  EPA 588-IV
               )</stage>, za začetek postopka za spremembo 129. člena ustave Republike Slovenije.
               Ustavna komisija predlaga zboru, da tega sklepa ne sprejme. Pred glasovanjem vas
               želim obvestiti, ponovno, da bo sklep sprejet, če bosta zanj glasovali dve tretjini
               navzočih poslancev. Glasujemo. Navzočih je bilo 75 poslank in poslancev, za je
               glasovalo 29, proti 34.</p>
               <p><stage>(Za je glasovalo 29.)</stage> <stage>(Proti 34.)</stage></p>
               <p>To pomeni, da zbor predlaganega sklepa, da se začne postopek za spremembo 129. člena
               ustave ni sprejel. Ponovno v skladu z drugim odstavkom 177. člena poslovnika zbora je
               postopek o tem predlogu končan. Vsebine enakega predloga v tem mandatu ni več mogoče
               vložiti, prav tako tudi ni možna njegova obravnava na ustavni komisiji.</p>
               <p>Zaključujem to točko dnevnega reda. Prekinjam 17. sejo državnega zbora Republike
               Slovenije, ki jo bomo nadaljevali jutri ob 9. uri. Vsem skupaj lep in prijeten večer.
               Hvala. <title><stage>(SEJA JE BILA PREKINJENA 23. MAJA 2006 OB 20.03 URI.)</stage></title>
               </p>
            </sp>
         </div>
      </body>
   </text>
</TEI>
