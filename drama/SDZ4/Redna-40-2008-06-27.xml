<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-40-2008-06-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A1FF1E85FDE6C0D7C12574DB002933C9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=A1FF1E85FDE6C0D7C12574DB002933C9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-40-2008-06-27.DZ" n="40">
               <name>Redna</name>
               <date when="2008-06-27"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-40-2008-06-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 40. seje</stage>
            <stage type="date">(27. junij 2008)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 9.01. </stage>


            <sp xml:id="SDZ4-Redna-40-2008-06-27.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje.</p>
               <p>Pričenjam z nadaljevanjem 40. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               Anton Anderlič, Franc <stage>(Feri)</stage> Horvat, Ivan Jelen, Miran Jerič, Jožef Jerovšek, Bojan
               Kontič, Marko Pavliha, Maria Pozsonec, Franc Pukšič, Alojz Sok, Martin Mikolič - od
               15. ure dalje in Barbara Žgajner Tavš - od 13. ure dalje.</p>
               <p>Prehajamo na <title>21. TOČKO DNEVNEGA REDA,</title> to je na obravnavo <title>PREDLOGA ZAKONA
                  O SPREMEMBAH IN DOPOLNITVAH ZAKONA O VARSTVU OKOLJA.</title>
               </p>
               <p>Predlog zakona je v obravnavo zboru predložila Vlada.</p>
               <p>Besedo dajem predstavniku Vlade, gospodu ministru. Izvolite, imate besedo.</p>
            </sp>
            <sp xml:id="SDZ4-Redna-40-2008-06-27.sp2">

               <speaker>JANEZ PODOBNIK:</speaker>

               <p>Hvala lepa, gospod predsednik. Dobro jutro. Spoštovane poslanke in poslanci.</p>
               <p>Veljavni Zakon o varstvu okolja je začel veljati 7. maja 2004, bil pa je zaradi novih
               pravnih aktov že kmalu, to je leta 2006, spremenjen in dopolnjen. Tudi spremembe pred
               katerimi smo danes, so potrebne zlasti zaradi prenosa zahtev novih pravnih aktov v
               pravni red Republike Slovenije. Med novimi pravnimi akti je vsekakor najpomembnejša
               Direktiva 2004/35 Evropskega sveta o okoljski odgovornosti v zvezi s preprečevanjem
               in sanacijo okoljske škode, ki so jo morale države članice prenesti v nacionalne
               pravne rede do 30. aprila 2007. Prav včeraj smo bili informirani, da se je Evropska
               komisija odločila, da bo vložila tožbo na sodišče Evropskih skupnosti zoper 9 držav,
               ker še niso prenesle Direktive Evropske unije o odgovornosti za škodo povzročeno
               okolju v svojo nacionalno zakonodajo. Torej, najboljši odgovor na ta postopek bo,
               upam, prav sprejem današnjega zakona in takoj, ko bo sprejet bomo seveda tudi
               informirali Evropsko komisijo.</p>
               <p>Po uveljavitvi zakona je bilo sprejetih nekaj ključnih predpisov Evropske unije, ki
               so potrebni za izvajanje trgovanja s pravicami do emisije. Po uveljavitvi zakona se
               je praktično začelo prvo poskusno obdobje trgovanja z emisijskimi kuponi, ki je bilo
               ob sprejemu zakona popolnoma nov ekonomski inštitut varstva okolja. Do takrat večina
               držav članic Evropske unije tudi ni imela izkušenj. Trgovanje pa je pokazalo nekatere
               pomanjkljivosti, ki zahtevajo bolj natančno ureditev določenih vprašanj. Zaradi
               izboljšanja delovanja ekološko-razvojnega sklada je bilo treba nekoliko spremeniti in
               dopolniti zakonsko ureditev, ki se nanaša na njegovo delovanje. Ustavno sodišče je
               odločilo, da je Zakon o ohranjanju narave v neskladju z Ustavo, ker ne vsebuje določb
               s katerimi bi bile implementirane zahteve 8. člena Aarhuške konvencije, ki se
               nanašajo na pravico javnosti do sodelovanja v postopku sprejemanja izvršilnih
               predpisov in smo se odločili, da bomo to odločitve, torej to odločbo Ustavnega
               sodišča uveljavili s spremembo tega zakona. Zaradi sprejemanja nove zakonodaje na
               področju urejanja prostora in prekrškov je bilo treba veljavno ureditev prilagoditi,
               izvajanje zakona pa je pokazalo tudi na določene izboljšave veljavne ureditve, še
               posebej glede izdaje okoljevarstvenih soglasij in okoljevarstvenih dovoljenj.</p>
               <p>Dovolite mi, da predstavim nekaj poglavitnih rešitev. Predlagani zakon v skladu z že
               omenjeno direktivo opredeljuje možnega povzročitelja nevarnosti za nastanek okoljske
               škode oziroma za sam nastanek okoljske škode. Opredeljuje okoljsko škodo, ki je
               omejena na večjo škodo povzročeno posebej določeni mednarodno in nacionalno varovanim
               in zavarovanim prostoživečim rastlinskim in živalskim vrstam, njihovim habitatom in
               habitatnim tipom, vodi ali tlom. V primeru nevarnosti za nastanek škode mora
               povzročitelj sprejeti vse potrebne ukrepe, o njih pa tudi obvestiti ministrstvo, ki
               take ukrepe lahko izvede tudi samo. V primeru stranka okoljske škode mora njen
               povzročitelj izvesti vse preventivne ukrepe, ministrstvu pa v odobritev poslati
               predlog ukrepov za sanacijo okolja. Direktiva prepušča državam članicam, da se
               odločijo ali se bodo v zvezi z opredelitvijo odgovornosti plačila izvedbe zahtevanih
               ukrepov odločile za koncept objektivne ali pa krivdne odgovornosti. Po zakonu je
               predlagan koncept objektivne odgovornosti za povzročitev nevarnosti za okoljsko škodo
               oziroma njen nastanek. V tem je sledil že uveljavljenim rešitvam v obligacijskem
               zakoniku, ki se nanašajo na odgovornosti za škodo povzročeno od nevarne stvari ali
               dejavnosti.</p>
               <p>Dovolite mi, da na kratko predstavim še temo, ki je vezana na Aarhuško konvencijo.
               Konvencija o dostopu do informacij o udeležbi javnosti pri odločanju in dostopu do
               pravnega varstva o okoljskih zadevah vsebuje tri stebre: dostop do okoljskih
               informacij, udeležbo javnosti pri odločanju in pa dostop do pravnega varstva o
               okoljskih zadevah. Zahteve konvencije, ki se nanašajo na dostop do okoljskih
               informacij, udeležbo javnosti v postopkih odločanja in dostop do pravnega varstva so
               razen zahteve 8. člena Aarhuške konvencije, po kateri morajo države pogodbenice
               omogočiti sodelovanje javnosti pri sprejemanju vseh izvršilnih predpisov, ki lahko
               pomembno vplivajo na okolje, na sistemski ravni že urejene v veljavnem Zakonu o
               varstvu okolja. Glede narave in vsebine pa je prav Zakona o varstvu okolja
               najprimernejše mesto tudi za ureditev manjkajoče zahteve konvencije. Tako je po našem
               mnenju racionalno in na sistemski ravni izvršena tudi odločba Ustavnega sodišča, s
               katero je bilo ugotovljeno, da je Zakon o ohranjanju narave v neskladju z Ustavo, ker
               ne vsebuje implementacije te Aarhuške konvencije. Zato smo pač v predlagano rešitev
               zapisali rešitve in spoštovane poslanke in poslanci predlagamo, da jih tudi potrdite.
               Hvala lepa.</p>
            </sp>
            <sp xml:id="SDZ4-Redna-40-2008-06-27.sp3">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za okolje in prostor, kot matično delovno
               telo. Besedo dajem predsedniku gospodu Rudolfu Petanu za dodatno obrazložitev odbora.
            </p>
            </sp>
            <sp xml:id="SDZ4-Redna-40-2008-06-27.sp4">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani minister, predstavniki Vlade! Kolegice
               in kolegi!</p>
               <p>Odbor za okolje in prostor je obravnaval Predlog zakona o spremembah in dopolnitvah
               Zakona o varstvu okolja, ki ga je predložila Vlada. In sicer naj bi bil po skrajšanem
               postopku, kar je Kolegij predsednika Državnega zbora tudi potrdil. Na seji odbora so
               sodelovali predstavniki Ministrstva za okolje in prostor, Komisija Državnega sveta za
               lokalno samoupravo in regionalni razvoj, Ekološki sklad Republike Slovenije,
               Gospodarska zbornica Slovenije ter Zakonodajno-pravne služba Državnega zbora. Z
               vabilom mi je bilo posredovano tudi gradivo. V uvodni dopolnilni obrazložitvi členov
               predloga zakona je predstavnik predlagatelja obrazložil, da se s predlaganimi
               spremembami in dopolnitvami prinaša v naš pravni red zahteve direktive Evropskega
               parlamenta in Sveta okoljske odgovornosti v zvezi s preprečevanjem in sanacijo
               okoljske škode in prenos tistih zahtev direktive o vzpostavitvi sheme za trgovanje s
               pravicami za izpuščanje toplogrednih plinov v skupnosti ob upoštevanju Kjotskega
               protokola, ki niso bile prenesene v novelo Zakona o varstvu okolja iz leta 2006. S
               predlaganim zakonom bo odpravljena tudi neskladnost z Ustavo, ki jo je zaradi
               neizvrševanja Aarhuške konvencije s svojo odločbo ugotovilo Ustavno sodišče Republike
               Slovenije. Predlagano pa so še nekatere druge manjše spremembe in dopolnitve, s
               katerimi se želi izboljšati delovanje Ekološkega sklada Republike Slovenije ter
               izboljšati izvajanje zakona na področju izdajanja okoljevarstvenih soglasij in
               dovoljenj ter trgovanji s pravicami do emisije. Zakonodajno-pravna služba je
               ugotavljala skladnost tega predloga z Ustavo in pravnim sistemom ter z
               zakonodajno-tehničnega vidika in je imela pripombe k nekaterim členom. Na seji odbora
               je predstavnica Zakonodajno-pravne službe razložila, da se z vloženimi amandmaji v
               veliki smeri sledi njihovim pripombam, izpostavlja pa tudi nekatere pripombe, na
               katere naj ne bi bile podane ustrezne rešitve z vloženimi amandmaji. Predlog zakona
               sta obravnavali tudi Komisija za lokalno samoupravo in regionalni razvoj ter Komisija
               za kmetijstvo, gozdarstvo in prehrano Državnega sveta ter sprejeli konkretne pripombe
               za dopolnitev 47. člena zakona. Odbor za okolje in prostor je v okviru druge
               obravnave predloga zakona v skladu s Poslovnikom Državnega zbora opravil razpravo in
               glasovanje o posameznih členih predloga zakona in vloženih amandmajih. Pri tem pa je
               odbor sprejel tudi svoja amandmaja. V okviru razprave o posameznih členih je bilo
               opozorjeno, da predlog zakona naj ne bi sledil odločbi Ustavnega sodišča Republike
               Slovenije, s katero je ugotovljeno, da je Zakon o ohranjanju narave v neskladju z
               Ustavo, ker ne ureja sodelovanje javnosti v postopku priprave podzakonskih aktov.
               Predstavniki predlagatelja so obrazložili, in da so proučili Aarhuško konvencijo in
               odločbo Ustavnega sodišča ter menijo, da je ugotovljeno neskladje povsem ustrezno
               rešeno, in da ta rešitev vsekakor sodi v Zakon o varstvu okolja, ker ta obravnava
               okolje v najširšem smislu. Ugotovljeno neskladje se namreč nanaša tudi na druga
               področja okolja ne samo na živalske in rastlinske vrste, katerih ugodno stanje se
               zagotavlja s 26. členom Zakona o ohranjanju narave. Zato bi bilo potrebno v primeru
               drugačnega postopa dopolniti z identično vsebino številne druge zakone, ki so
               povezani z okoljem, na primer Zakon o vodah, Zakon o gozdovi. Odbor za okolje in
               prostor je na podlagi sprejetega amandmaja kot amandmaja odbora in opozorila
               Zakonodajno-pravne službe sprejel tudi svoj amandma k 91. členu. Odbor za okolje in
               prostor je po opravljeni razpravi o posameznih členih predloga zakona ter po končani
               razpravi in glasovanjih o amandmajih v skladu s Poslovnikom Državnega zbora glasoval
               še o vseh členih predloga zakona skupaj in jih tudi sprejel. Ob upoštevanju sprejetih
               amandmajev je na predlog prvega odstavka 133. člena Poslovnika Državnega zbora
               pripravljeno besedilo Dopolnjenega predloga zakona o spremembah in dopolnitvah zakona
               o varstvu okolja, ki je tudi sestavni del poročila odbora. Nato je bil določen tudi
               poročevalec na seji odbora. Hvala lepa.</p>
            </sp>
            <sp xml:id="SDZ4-Redna-40-2008-06-27.sp5">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Mag. Borut Sajovic bo predstavil
               stališče Poslanske skupin Liberalne demokracije Slovenije.</p>
            </sp>
            <sp xml:id="SDZ4-Redna-40-2008-06-27.sp6">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo. Pozdrav ministru in sodelavcem ter vsem
               vam.</p>
               <p>O tem zakonu bom skušal nekaj povedati po domače, tako da bo mogoče od teh
               predstavitev, ki so običajno napisane naprej, tudi tistim, ki jim je to namenjeno,
               kdo kaj razumel, predvsem naši ljudje in vsi skupaj, ki se bomo v Sloveniji do okolja
               morali začeti obnašati manj mačehovsko in bolje.</p>
               <p>Za kaj gre pri zakonu o spremembah in dopolnitvah Zakona o varstvu okolja? Lahko bi
               rekli, sicer malo pozno, vendar iz srca, direktiva EU, ki smo jo sprejeli že kar
               nekaj časa nazaj, nam je seveda naložila, da bi te zadeve, ki jih urejamo danes
               morali urediti do 30. 4. 2007, sedaj nam grozi, ker smo pred tožbo Evropske komisije,
               da nas bo seveda to končno tudi lahko nekaj stalo. Da se takoj razumemo na začetku, v
               Poslanskem klubu Liberalne demokracije Slovenije nam je okolje pomembna vrednota,
               zato temu zakonu ne bomo nasprotovali. Predvsem gre, kot sem že povedal, za prenos
               evropske direktive, pomembne zadeve se nam pa zdijo, da prenašamo tudi spremembo
               zakona, ki se nanaša na delovanje Ekološkega sklada. Ekološki sklad v Sloveniji naj
               imamo, mu pa s tem zakonom dajemo možnost, da se preimenuje, prilagodi in na novo
               uredi in s tem prevzame tudi ureditev določenih področij, ki sedaj niso bila najbolje
               urejena.</p>
               <p>Zanimive rešitve se prenašajo tudi v zvezi s prenosom direktive o okoljski
               odgovornosti, in sicer gre predvsem za to, kako bomo preprečevali in pa sanirali
               škodo. V evropski zakonodaji sta se uvedla dva principa. Prvi je koncept objektivne,
               drugi pa je koncept krivdne odgovornosti. Pri nas prisegamo na koncept objektivne
               odgovornosti za povzročitev nevarnosti za okoljsko škodo oziroma za njen nastanek. S
               tem z našo zakonodajo logično sledimo rešitvam v Obligacijskem zakoniku, ki se
               nanašajo na odgovornost za škodo, povzročeno od nevarne stvari ali pa dejavnosti.</p>
               <p>Zanimiva novost tudi, kar se tiče področja trgovanja in pa pravic za izplačevanje
               toplogrednih plinov. Tu moramo reči, da je stanje v Slovenijo alarmantno, ne
               izpolnjujemo zakonodajnih obvez, niti vsebinskih zavez pri prenosu direktiv v
               slovenski pravni red. Na področju emisij toplogrednih plinov iz prometa vam povem
               samo sledeče, pa vam bo takoj jasno zakaj gre.</p>
               <p>Zaradi prometa bodo slovenski davkoplačevalci, kot se kaže, morali prvič v zgodovini
               plačati za prekomerno onesnaževanje zraka. Vlada namreč že računa na to, da bo morala
               ob koncu leta nameniti 20 milijonov evrov za nakup odpustkov zaradi preseganja meje
               dovoljenih emisij iz prometa. Količina toplogrednih plinov iz prometa se je samo lani
               povečala za 6%, letos pa bo kot kaže rekordna, saj smo Slovenci promet z vstopom v
               Evropsko unijo na marsikaterih cestah povečali za več kot 50%. Pomembna rešitev v tem
               zakonu je tudi uskladitev z Aarhuško konvencijo, kajti v postopkih je predpisano
               sodelovanje javnosti tudi pri sprejemanju predpisov. V predlaganem zakonu so ustrezno
               predvidene rešitve, po katerih morajo pristojna ministrstva in organi samoupravne
               lokalne skupnosti v postopku sprejemanja predpisov, ki lahko pomembno vplivajo na
               okolje, zagotoviti tudi sodelovanje javnosti. Moram pa reči, da praksa kaže, da nam
               na tem področju sledi še kar nekaj dela. Seveda javnost ne sme in ne more biti tista,
               ki vsak postopek lahko "uvre", zavre ali pa ustavi, pač pa je tu treba iskati neko
               logično pot, da bomo določene objekte lahko umestili v prostor, ob tem pa seveda
               upoštevali tisto kar nam ima javnost za povedati.</p>
               <p>Vesel sem tudi, da je v postopku zakonodajnega procesa padla tista odločitev, da bi
               breme kaj se z odpadki dogaja na zasebnih zemljiščih prešlo ali pa prišlo na občine.
               Slovenske občine smo v preteklosti že preveč obremenili in je prav, da če je nekdo
               lastnik zemljišča iz tega seveda ima številne koristi, da ima pa tudi najprej
               obveznost, da skrbi in spremlja kaj se na njegovem zemljišču dogaja. Brez dvoma bomo
               v današnji razpravi o zakonu rekli še marsikaj. Na konec pa naj povem, da Poslanski
               klub Liberalne demokracije Slovenije zakonu ne nasprotuje. Hvala lepa.</p>
            </sp>
            <sp xml:id="SDZ4-Redna-40-2008-06-27.sp7">

               <speaker>PREDSEDNIK FRANCE CUKJATI:</speaker>

               <p>Hvala. Gospod Anton Kokalj bo predstavil stališče Poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-40-2008-06-27.sp8">

               <speaker>ANTON KOKALJ:</speaker>

               <p>Dober dan. Spoštovane kolegice in kolegi, spoštovani gospod minister s sodelavci!
               Varovanje okolja je v zadnje času top tema svetovne in evropske politike in prav je
               tako. Težava je le v tem, da se zadeve premikajo počasi in precej s težavo, saj niso
               dovolj le ukrepi posameznih vlad, ampak je edina ključna rešitev sprememba
               življenjskih vzorcev vsega prebivalstva, predvsem pa razvitega dela zemeljske
               oble.</p>
               <p>Novela zakona o varstvu okolja je tako še en majhen korak k izboljšanju varovanja
               okolja in kljub temu, da gre za majhen korak, ga je treba podpreti. Prinaša namreč
               nekatere dobre rešitve, ki bi ob doslednem izvajanju lahko prispevale k izboljšanju
               stanja na okoljskem področju. Tako kot na vseh drugih področjih v Novi Sloveniji
               pozdravljamo predvsem načelo odgovornosti. V tem primeru torej načelo okoljske
               odgovornosti v zvezi s preprečevanjem in sanacijo okoljske škode, kar je bistvo
               obravnavane novele. Pri tem se strinjamo s konceptom objektivne odgovornosti, ki
               pomeni, da povzročitelj večje okoljske škode poskrbi za sanacijo škode in pokrije
               tudi stroške sanacije. Tukaj je treba poudariti, ker je bilo okoli tega kar nekaj
               polemike o tem, kaj to pomeni za gospodarstvo, da to velja za večjo okoljsko škodo.
               In pri večji okoljski škodi gre za škodo povzročeno zavarovanim rastlinskim in
               živalskim vrstam in njihovim habitatom. Gospodarstvu, ki bo delovalo v skladu z
               okoljskimi standardi in ki bo upoštevalo predpise in izvedlo vse preventivne ukrepe,
               da do take škode ne bi prišlo, se torej ni treba bati, da bi zaradi tega zakona
               propadlo ali utrpelo gospodarsko škodo. Za tiste, ki pa pri okoljski varnosti tvegajo
               in ki hodijo po robu, je pa skrajni čas, da se zavedajo, da velika okoljska škoda ni
               več šala. Poleg tega v Novi Sloveniji pozdravljamo tudi napredek pri razvoju
               finančnih instrumentov, ki bodo na voljo Ekološkemu skladu, da bo lahko učinkoviteje
               dosegal cilje, zaradi katerih je bil ustanovljen.</p>
               <p>V Novi Sloveniji bomo torej novelo Zakona o varstvu okolja podprli. Pri tem pa
               pozivamo Vlado, naj čim bolj dinamično spremlja razvoj okoljskih politik na ravni
               Evropske unije, da se bo naša zakonodaja na tem področju razvijala čim bolj skladno z
               njo. Hvala.</p>
            </sp>
            <sp xml:id="SDZ4-Redna-40-2008-06-27.sp9">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marijan Drofenik bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-40-2008-06-27.sp10">

               <speaker>MARIJAN DROFENIK:</speaker>

               <p>Hvala lepa. Spoštovani predsednik, spoštovani minister s sodelavci, poslanke,
               poslanci! Dobro jutro.</p>
               <p>Predlog zakona o spremembah in dopolnitvah Zakona o varstvu okolja ureja prenos
               zahtev iz Direktive 2004/35 Evropskega parlamenta in Sveta z dne 21. aprila 2004, ki
               niso bile prenesene s spremembami zakonodaje leta 2006 in odpravlja nekatere
               neskladnosti z Ustavo. Podpiramo odločitev, da se je Slovenija v skladu z direktivo
               odločila v zvezi z odgovornostjo za plačilo stroškov izvedbe preprečevalnih in
               sanacijskih ukrepov za model objektivne odgovornosti, kar izhaja tudi iz slovenske
               pravne ureditve. S predlaganimi spremembami in dopolnitvami bo odpravljena tudi
               neskladnost z Ustavo, ki jo je zaradi neizvrševanja Aarhuške konvencije s svojo
               odločbo ugotovilo Ustavno sodišče Republike Slovenije. Strinjamo se tudi s tem, da se
               vnesejo v zakon tudi nekatere druge manjše spremembe in dopolnitve, s katerimi se
               želi izboljšati delovanje Ekološkega sklada Republike Slovenije, ter izboljšati
               izvajanje zakona na področju izdajanja okoljevarstvenih soglasij in dovoljenj, ter
               trgovanja s pravicami do emisij. V Slovenski ljudski stranki se zavedamo, da postaja
               dokončno varstvo okolja do skrajnosti resna zadeva in eno na eni strani je ustrezna
               zakonodaja, seveda je pa na drugi strani še bolj pomembno, kako bomo to zakonodajo
               izvajali oziroma kako bomo nadzirali, da se v praksi vse tako tudi dogaja.</p>
               <p>V Poslanski skupini Slovenske ljudske stranke menimo, da so predlagane spremembe
               pomembne s pravnega in vsebinskega vidika, zato bomo predlog zakona vsekakor
               podprli.</p>
               <p>Hvala lepa.</p>
            </sp>
            <sp xml:id="SDZ4-Redna-40-2008-06-27.sp11">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Dr. Pavel Gantar bo predstavil stališče Poslanske skupine Zares.</p>
               <p>Dr. Pavel Gantar, jaz vas vabim k govornici. Prosim.</p>
            </sp>
            <sp xml:id="SDZ4-Redna-40-2008-06-27.sp12">

               <speaker>DR. PAVEL GANTAR:</speaker>

               <p>Spoštovani gospod predsednik. Spoštovani gospod minister s sodelavci. Spoštovani
               kolegice in kolegi.</p>
               <p>V Sloveniji imamo težave tako z uvajanjem in sprejemanjem okoljske zakonodaje, kot
               tudi z implementacijo te okoljske zakonodaje. Dejstvo je, da je to že, ne vem, druga,
               tretja sprememba Zakona o varstvu okolja, spreminjali so se tudi nekateri drugi
               predpisi, kar kaže, da je naša okoljska zakonodaja na točki, ko bo potreben resen
               premislek o njej in verjetno tudi temeljita in strokovno preverjena revizija. To delo
               bo verjetno ostalo našim, tistim, ki bodo zasedli ta Državni zbor ali pa bomo zasedli
               ta Državni zbor v naslednjem obdobju.</p>
               <p>Značilen primer tega je uvajanje in izvajanje in dovoljevanje po tako imenovani
               direktivi o celovitem preprečevanju in nadzoru, tako imenovana IPPS direktiva -
               Integrated pollution prevention and control. Rok za implementacijo te direktive je
               bil 31. oktober 2007 in danes je ARSO po podatkih, ki jih imam, izdal samo 25% teh
               dovoljenj, hkrati pa je to, takšna zamuda pomeni, da so podjetja, tako tuja, ki
               poslujejo v EU, kot domača, ki imajo to dovoljenje in za to tudi, če hočete, bolj
               zaostrene okoljske in druge pogoje obratovanja, v slabšem položaju, kot tista, ki teh
               dovoljenj še nimajo. Ravno to je to, kar Evropska unija želi preprečiti in zato lahko
               pričakujemo sodbo na sodišču in bojim se tudi - do 200 tisoč evrov dnevne kazni. Ker
               IPPS direktiva ni implementirana. Ta zakon o tem sicer ne govori, poskuša pa na
               področju dovoljevanja poenostaviti do določene mere ta postopek in mogoče izpeljati
               te postopke hitreje. Moje mnenje seveda je, da je žal v zadnjih 4-ih letih prišlo do
               določene strokovne degradacije na Ministrstvu za okolje in prostor, da je cela vrsta
               ljudi, ki so bili izkušeni v teh zadevah odšla, večinoma prostovoljno, na druga
               delovna mesta, predvsem izven javne uprave pa tudi v javni upravi in da se to seveda
               pozna na delu ministrstva. Sicer predlog zakona, kot je napisano, prinaša v naš
               okoljski pravni red te direktive, nove direktive Evropskega parlamenta, okoljske
               odgovornosti o vzpostavitvi sheme za trgovanje, o odpravljanju neskladnosti, ki jo je
               ugotovilo Ustavno sodišče in še nekaj drugih manjših sprememb.</p>
               <p>Omenil bi predvsem to neskladnost, ki jo je ugotovilo Ustavno sodišče. Res je, da je
               Zakonodajno-pravna služba opozorila, da bi bilo bolje, nomotehnično, če bi odpravili
               neskladje, torej odpravili v samem Zakonu o ohranjanju narave. Toda treba je povedati
               in tudi priznati, da je s to rešitvijo, kot je zapisana v 34.a členu, predlagatelj,
               če smem tako reči, ubil več muh na en mah. Torej, sodelovanje javnosti pri
               sprejemanju predpisov je razširil s področja ohranjanja narave na celotno okoljsko
               področje, kar je prav. V Poslanski skupini Zares s to rešitvijo nimamo težav. Drugo
               pripombo Zakonodajno-pravne službe poskušamo popraviti z našim amandmajem. Opozorjeno
               je bilo tudi na to, da določene rešitve v 78. členu odstopajo od veljavnih rešitev
               Zakona o splošnem upravnem postopku. Jaz bi rekel to, ker sem že prej govoril o
               reviziji teh postopkov dovoljevanja in pridobivanje dovoljenj, da je klasičen upravni
               postopek kot ga poznamo v Sloveniji za tip dovoljenj, ki se izdajajo po IPPC
               direktivi popolnoma ali skoraj v celoti neprimeren. To ni upravni postopek s katerim
               vi dobite osebno izkaznico. To je dolgotrajen, tehnično zapleten postopek, ki mu
               upravni postopek ne ustreza. Zato bo, po mojem mnenju, potrebna temeljite revizija in
               verjetno oblikovanje postopkov "sui generis". Toda o tem, seveda, bodo morali reči
               kaj tudi strokovnjaki.</p>
               <p>Mi bomo zakon podprli. Računamo, da bo podprt tudi naš amandma. In v dobri veri, da
               so tokrat pa res pripravljavci korektno prenesli direktive v naš pravni red. Hvala
               lepa.</p>
            </sp>
            <sp xml:id="SDZ4-Redna-40-2008-06-27.sp13">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zmago Jelinčič Plemeniti bo predstavil stališče Poslanske skupine
               Slovenske nacionalne stranke.</p>
            </sp>
            <sp xml:id="SDZ4-Redna-40-2008-06-27.sp14">

               <speaker>ZMAGO JELIČNIČ PLEMENITI:</speaker>

               <p>Lep pozdrav vsem skupaj! Zakon, ki ga je vložilo ministrstvo ni slab, vendar pa
               navkljub vsemu zavzema oziroma povzema samo nekaj rešitev in sodimo, da bi bilo
               potrebno zadevo še razširiti, še popraviti. Precej je še neurejenega in ena od
               zagotovo najbolj neurejenih zadev je ta, ki se je zgodila včeraj, ko smo izvedeli, da
               bo Evropska komisija tožila Slovenijo na sodiščih Evropskih skupnosti, ker ni
               prenesla direktive o odgovornosti za škodo povzročeno okolju v svojo nacionalno
               zakonodajo.</p>
               <p>Marsikaj se dogaja v Sloveniji, marsikakšna svinjarija: uničuje se biotop, uničuje se
               okolje, ne skrbi se za odvoz in reciklažo smeti. Pa bi bilo marsikaj lahko rešiti
               tudi na precej enostaven način. Mislim, da bi bilo smiselno, če bi Ministrstvo za
               okolje in prostor pomislilo tudi na gradnjo tako imenovanih zelenih mostov. Kar nekaj
               rešitev bi bilo s tem narejenih. V prvi vrsti bi se lahko na teh pokrovih nad
               avtocestnimi vseki zbirale izbrane smeti. Potem bi se jih zasipalo z zemljo, posadilo
               bi se drevje, dobili bi dodaten zeleni plašč, živalske vrste bi imele svoje prehode,
               ne bi bile razbite na majhne odseke in še marsikaj. Po drugi strani, Ministrstvo za
               okolje in prostor ne uporablja v zadostni meri inšpekcij. Inšpekcije so, kot izgleda,
               same sebi namen. Nikomur se nič ne zgodi, če že kje kaj odkrijejo, odkrijejo na pol.
               Analize voda ob uboju ogromnega števila rib niso nikoli dokazale, kdo je bil tisti,
               ki je spustil kemikalije v vodo, navkljub temu, da je bilo ob vodotoku nič več kot
               eno samo podjetje, ki bi to lahko naredilo in vendar nihče ne ve nič, nihče ni nič
               kriv. Zato je skrajni čas, da se tudi tukaj nekaj naredi. Na Primorskem imamo v
               vodnem področju odlaganje smeti, med katerimi so tudi zmlete azbestne plošče. Ko je
               Slovenska nacionalna stranka sprožila to vprašanje, je ministrstvo poskrbelo, da se
               ni nič našlo. Privatno smo našli marsikaj. In če bi dala naša stranka na analizo
               tiste, zasipni material, v tujino, bi lahko dokazali kaj je notri. Pa vendar se ni
               dalo, kajti enostavno stroški bi bili preveliki. Ministrstvo je dvakrat napisalo
               dopis, da vse skupaj ni nič. Pa tukaj ne krivim ministra, krivim pa nekatere na
               ministrstvu, ki ne delajo tako, kot bi morali delati. In krivim predvsem inšpekcijske
               službe, ki ne opravljajo svojega dela. Ne vem, zakaj imamo potem inšpekcijske službe?
               Ali zato, da sedijo tam, in da prekladajo akte? Poleg tega bi morala biti tudi
               kaznovalna politika, ki bi morala slediti inšpekcijskim ugotovitvam ostra. In
               zagotovo bi morali v primeru kršenja okoljske zakonodaje tisto tovarno ali podjetje,
               ki krši vse skupaj, enostavno enostavno zapreti. Tako se dela tam kjer jih skrbi
               okolje. Od okolja živimo, in če bomo imeli zasvinjano okolje, se bodo začele, ne
               začele, se bodo nadaljevale in potencirane genetske napake, ki se počasi porajajo in
               pojavljajo tukaj in tam. Na koprskem imamo tudi eno kemijsko industrijo, ki
               onesnažuje okolje do neskončnosti. In kaj se zgodi, ko pride inšpekcija. Inšpekcija
               tri dni prej najavi, da bo prišla tja na ogled in jasno, gospodje ustavijo
               proizvodnjo. In ker proizvodnje ni, tudi onesnaženja ni in potem inšpekcija napiše:
               "ja, smo našli, da je vse v redu". Mislim, da bi morali tudi tukaj marsikaj
               narediti.</p>
               <p>Pa še ena zadeva, da ne bom pozabil. Tukaj notri Vlada omogoča nakup kuponov za
               ogljikov dioksid. Mislim, da gre za navadno svinjarijo, mislim, da je potrebno
               narediti še vse kaj drugega, ne pa kupovati kupone zato, da bomo lahko svinjali
               okolje. Vendar navkljub vsemu sodimo, da začetek je dober in bomo to spremembo zakona
               podprli.</p>
            </sp>
            <sp xml:id="SDZ4-Redna-40-2008-06-27.sp15">

               <speaker>PREDSEDNIK FRANCE CUKJATI:</speaker>

               <p>Hvala. Gospod Boštjan Zagorac bo predstavil stališče Poslanske skupine Lipa. Prosim.
            </p>
            </sp>
            <sp xml:id="SDZ4-Redna-40-2008-06-27.sp16">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. Spoštovani prisotni! Spoštovani gospod
               minister, verjemite mi, da nam je v Poslanski skupini Lipa resnično žal, da ekologija
               ne bo tema številka 1, 2, 3 ali 4 v letošnji predvolilni kampanji. Verjamem pa, da
               delite naše mnenje, ko boste rekli najkasneje leta 2012, pa to definitivno bo. Pa ne,
               ker bi si želeli to politiki, ne, ker bi si želeli to državljanke in državljani
               Republike Slovenije, ampak enostavno zato, ker nas v to sili okolje, ki ga drastično
               onesnažujemo, vsi skupaj. Ne bi rad poudarjal kogarkoli, ampak dobesedno vsi, tudi
               mi, ki tukaj sedimo.</p>
               <p>S predlogom zakona Slovenija prenaša določila evropskih direktiv okoljske
               odgovornosti glede preprečevanja in sanacije okoljske škode. Vprašanje, ki se mi
               poraja. Ali to pomeni, da bodo podjetja tipa RTH-a, ki kršijo določila sanacijskih
               zavez in na primer rudnik zasipavajo s prepovedanimi sestavinami kot so gradbeni
               odpadki, končno kazensko odgovarjala. Mislim, da lahko tukaj odgovornost v celoti
               prenesemo na Ministrstvo za gospodarstvo, ki ljub opozorilom skozi cel mandat, kaj se
               dogaja v tem rudniku, ni storilo popolnoma ničesar. Uvaja nekatere spremembe pri
               delovanju Ekološkega sklada Republike Slovenije in sodelovanju javnosti pri
               sprejemanju okoljskih predpisov. Vprašanje, ki se mi poraja in verjamem, da bo v
               razpravi dovolj časa za odgovore na ta vprašanja: Ali to pomeni, da se ne bo več
               zgodila zgodba s Kozjaka, ko se gradijo daljnovodi brez obveščanja javnosti,
               lastnikov parcel preko katerih bodo ti zdravju škodljivi daljnovodi potekali? Ne
               samo, da ionizirajoče sevanje, ki ga oddajajo daljnovodi škoduje zdravju, temveč bodo
               uničili okolje in pa izgled okolja. Ne nazadnje moj poslanski kolega iz Poslanske
               skupine Lipa je poslal kar obširno poslansko pobudo Vladi Republike Slovenije, da naj
               prepreči takšno izgradnjo, ki ne vključuje navadne javnosti, strokovne javnosti, nima
               gradbenega dovoljenja na vseh parcelah in še kaj. Ta trasa bi naj potekala po območju
               vzhodnega Kozjaka, da ne bom našteval občin preko katerih bi šla, in bi bilo za
               takšno traso daljnovodov potrebno posekati desetine hektarjev gozda. Nadalje. Gre za
               predpise s področja varstva okolja in ohranjanja narave, opravljanja rabe ali varstva
               delov okolja, ravnanja z gensko spremenjenimi organizmi in predpise za katere bo
               pripravljavec ugotovil, da vplivajo na okolje.</p>
               <p>Slovenija je že plačala kazen, se pravi državljanke in državljani so že plačali kazen
               za nepotrebne izpuste izpušnih plinov posameznih avtomobilov. Ko gre za predelavo
               avtomobilov iz bencinskega, dizelskega na plinski pogon, država do sedaj ni imela
               posluha. Odgovor s strani ministrstva, ko je šlo za subvencioniranje take predelave,
               ki dosega vrednost nekje od 1500 evrov za eno tako predelavo, pač so rekli, da država
               tega ne subvencionira. Mogoče bi to bil korak naprej.</p>
               <p>Kar se pa tiče samega Ekološkega sklada, spoštovani gospod minister, samo eno
               vprašanje. Ko smo obravnavali Zakon o rudarstvu, smo sredstva za sanacijo posameznih
               rudnikov usmerili na Ecosklad. Pri sprejemu tega zakona, mi povejte ali bo treba
               potem nujno spremeniti tudi Zakon o rudarstvu, zato da pride kdo v skladišče, kam se
               namenja denar za sanacijo. V kolikor tega ne bo treba, potem je v redu. V kolikor bi
               bilo treba zaradi dikcije v samem Zakonu o rudarstvu, dajmo to narediti čim prej. In
               pa, bom rekel zanimiva zgodba.</p>
               <p>Včeraj so javna občila objavila tožbo Evropske komisije napram Sloveniji zaradi
               nespoštovanja direktiv o varstvu okolja, se pravi neimplementacije določenih direktiv
               Evropske unije o varstvu okolja. Eno kazen v vrednosti 20 milijonov evrov smo že
               plačali. Če tega ne naredimo, bo tožba mogoče celo realizirana. Zato v Poslanski
               skupini Lipa v izogib temu, da bi dodatno obremenjevali prebivalce Republike
               Slovenije in pa spoštovanju narave in pa ekologije, bomo ta predlog podprli. Hvala.
            </p>
            </sp>
            <sp xml:id="SDZ4-Redna-40-2008-06-27.sp17">

               <speaker>PREDSEDNIK FRANCE CUKJATI:</speaker>

               <p>Hvala. Mag. Andrej Bručan bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-40-2008-06-27.sp18">

               <speaker>MAG. ANDREJ BRUČAN:</speaker>

               <p>Spoštovani predsednik, minister z ekipo, lep pozdrav vsem! V Slovenski pravni red se
               s temi spremembami in dopolnitvami Zakona o varstvu okolja prenašajo zahteve
               direktive z dne, 21. aprila 2004 o okoljski odgovornosti v zvezi s preprečevanjem in
               sanacijo okoljske škode in nekaterih zahtev direktive z dne, 27. oktobra 2004 o
               vzpostavitvi sheme za trgovanje s pravicami za izpuščanje toplogrednih plinov v
               skupnosti, upoštevajoč projekte mehanizme Kjotskega protokola, kar pomeni, da zakon
               ureja upravljanje s kjotskimi enotami in emisijskimi kuponi. V Poslanski skupini SDS
               menimo, da gredo rešitve glede trgovanja s pravicami za izpuščanje toplogrednih
               plinov v pravo smer, saj se v zadnjem času Evropa, z njo pa tudi Slovenija, čedalje
               bolje zaveda pomena učinkovitega reševanja okoljske problematike. Podpiramo tudi
               rešitev v zakonu, ki v skladu z direktivo ne predvideva plačila za povzročeno škodo,
               pač pa mora povzročitelj izvesti preprečevalne oziroma sanacijske ukrepe s katerimi
               naj bi v največji možni meri popravil nastalo škodo in nositi vse s tem povezane
               stroške. Prav tako tretjim osebam ni dana pravica do odškodnine. To prepušča
               Obligacijskemu zakoniku. V zakonu je opredeljena okoljska škoda, ki je v skladu z
               zahtevami direktive omejena na večjo škodo, povzročeno s posebej določenim mednarodno
               varovanim in zavarovanim prostoživečim rastlinskim in živalskim vrstam, njihovim
               habitatom in habitatnim tipom, ki se prednostno ohranjanju v ugodnem stanju vodam in
               tlom. V Poslanski skupini SDS podpiramo tudi rešitve, ki želijo izboljšati
               učinkovitosti delovanja Ekološkega sklada Republike Slovenije oziroma želijo
               izboljšati nekatere že uveljavljene ureditve in rešitve na tem področju. Obstoječi
               Ekološki sklad Republike Slovenije se preimenuje in prilagodi novi ureditvi v skladu
               z Zakonom o javnih skladih. Posamezne spremembe in dopolnitve veljavnega zakona se
               nanašajo predvsem na določene dele postopka izdaje okoljevarstvenega soglasja in
               okoljevarstvenega dovoljenja.</p>
               <p>V Poslanski skupini SDS menimo, da je zakon v skladu z evropsko direktivo, torej je
               dobro pripravljen. Menimo tudi, da je bilo tekom obravnave zakona danih dovolj
               poudarkov ustreznim rešitvam, zato bomo zakon podprli. Dodam naj še, da si bomo v
               Poslanski skupini SDS tudi v prihodnje prizadevali, da se pri sprejemanju zakonov s
               področja varstva okolja sprejemajo rešitve, ki bodo zasledovale predvsem cilj
               ustreznega varstva okolja. Hvala lepa.</p>
            </sp>
            <sp xml:id="SDZ4-Redna-40-2008-06-27.sp19">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janko Veber bo predstavil stališče Poslanske skupine Socialnih
               demokratov.</p>
            </sp>
            <sp xml:id="SDZ4-Redna-40-2008-06-27.sp20">

               <speaker>JANKO VEBER:</speaker>

               <p>Hvala za besedo in lep pozdrav tudi v imenu Poslanske skupine Socialnih
               demokratov.</p>
               <p>Za razliko od drugih poslanskih skupin Socialni demokrati ugotavljamo, da je zakon o
               spremembah in dopolnitvah Zakona o varstvu okolja odraz slabega dela Ministrstva za
               okolje in Vlade na področju varovanja okolja. To se odraža skozi dejstva, da zamujamo
               pri uvedbi direktive zaradi odgovornosti v zvezi s preprečevanjem in sanacijo
               okoljske škode, zato nam s strani Evropske komisije grozi tožba. Tudi neustrezno
               upoštevanje odločbe Ustavnega sodišča je rešitev na katero želimo posebej opozoriti,
               kajti gre za neustrezno urejanje sodelovanja javnosti na področju varstva okolja.
               Vendar, Vlada se želi očitno tudi temu sodelovanju z neustrezno rešitvijo še naprej
               izogibati. Tudi nedoseganje Kjotskega protokola pomeni, da moramo v proračunu
               Republike Slovenije zagotoviti 20 milijonov evrov za nakup emisijskih kuponov, s
               čimer si pravzaprav kupujemo dovoljenje za nadaljnje onesnaževanje. To so nekateri
               najosnovnejši in najpomembnejši poudarki zakona o katerem govorimo. Še posebej pa bi
               rad še enkrat izpostavil vprašanje odločbe Ustavnega sodišča in po našem mnenju tako
               s strani pravno-tehničnega vidika neprimerno rešitev, ki si jo je izbrala Vlada za
               upoštevanje odločbe Ustavnega sodišča. Namreč, Ustavno sodišče je ugotovilo, da je v
               nasprotju z Ustavo Zakon o ohranjanju narave. Mi pa danes spreminjamo Zakon o varstvu
               okolja, ki naj bi bil krovni zakon na tem področju in potem naj bi za vse skupaj
               veljalo, tudi za vse ostale zakone, tako za Zakon o ohranjanju narave tako za Zakon o
               vodah, gozdovih in tako naprej, žal temu ni tako, naš pravni red pozna drugačne
               rešitve in želimo na to še posebej opozoriti. Tudi iz odločbe Ustavnega sodišča
               izhaja, da mora zakonodajalec upoštevajoč določbe 8. člena Aarhuške konvencije v
               zakonu, s katerim organu izvršilne veje oblasti daje pooblastilo za izdajo
               podzakonskih aktov, ki urejajo področje varstva okolja, določiti tudi procesna
               pravila za učinkovito vključitev javnosti v pripravo teh predpisov. Torej gre tudi za
               mednarodni akt, ki nalaga Sloveniji, da ustrezno vključi javnost v postopek, ko
               razglašamo posamezna območja za območja v katerih želimo ohranjati biotsko
               raznovrstnost ali različne živalske vrste. V Sloveniji, naj ponazorim, potekajo ti
               postopki resnično povsem v nasprotju s tem mednarodnim in našim pravnim redom. Kdo v
               parlamentu ali katere od občin v Sloveniji so seznanjene, da je Vlada Republike
               Slovenije povečala območje Nature 2000 iz 33% slovenskega ozemlja na 36%? Prav nihče
               od javnosti, ki načrtuje posege v prostor, lokalne skupnosti so pa osnovne pri
               načrtovanju oblikovanja rabe prostora, niso bile vključene v ta postopek in Vlada jih
               o tem ni obveščala. To kaže na dejstvo kakšen pristop ima Vlada v stiku z in
               upoštevanju interesa javnosti pri njihovih razvojnih potrebah. Še bolj boleče je to,
               ker se to dogaja na območjih, ki potrebujejo jutri pomemben dostop oziroma učinkovit
               dostop do infrastrukture in s tem si lahko ta območja zagotovijo tudi nadaljnji
               razvoj, vendar Vlada hkrati, ko umešča trase v prostor za izgradnjo cest, na istem
               območju razglasi potem Naturo 2000, kar pomeni, da zavestno onemogoča razvoj
               posameznih območij v Republiki Sloveniji.</p>
               <p>Ob takšnih rešitvah, ki jih tudi Zakon o varstvu okolja ne odpravlja, kajti morali bi
               se danes pogovarjati o odločbi Ustavnega sodišča o Zakonu o ohranjanju narave. Tako
               slabo pripravljenega zakona ni mogoče podpreti. Hvala.</p>
            </sp>
            <sp xml:id="SDZ4-Redna-40-2008-06-27.sp21">

               <speaker>PREDSEDNIK FRANCE CUKJATI:</speaker>

               <p>Končali smo s predstavitvijo stališč poslanskih skupin. Prehajamo na razpravo o členu
               in vloženem amandmaju. Pri tem vas obveščam, da je Poslanska skupina Zares sicer
               vložila dva amandmaja, a je drugega umaknila. Tako imamo samo en amandma Poslanske
               skupine Zares k 21. členu. Odpiram prijavo za razpravo o 21. členu in amandmaju k
               temu členu. Gospod Gantar izvolite, imate besedo.</p>
            </sp>
            <sp xml:id="SDZ4-Redna-40-2008-06-27.sp22">

               <speaker>DR. PAVEL GANTAR:</speaker>

               <p>Hvala lepa. Bom zelo kratek.</p>
               <p>Ta amandma sledi pripombi Zakonodajno-pravne službe, da naj bi k 21. členu, žal k 2.
               členu to ni mogoče, k 104 navedli evidenco kaj vsebuje evidenca, katere podatke naj
               vsebuje ta evidenca, ki je predvidena v 21. členu, in sicer to dopolnjujemo tako, da
               pri 21. členu v drugem odstavku napišemo katere podatke naj ta evidenca vsebuje.
               Polno skrajšano ime pravne osebe, priimek ali priimek, potem naslov pravne osebe,
               kontaktne osebe, kontaktne podatke, podatke o uradnih urah za stranke in seveda to,
               da je ta evidenca za namene obveščanja javnosti, da se objavi na spletni strani
               ministrstva in je dostopna brezplačno. Na ta način zadovoljimo zahtevi po
               obveščenosti javnosti, je pa hkrati seveda tudi v skladu z Zakonom o varovanju
               osebnih podatkov.</p>
               <p>Mislim, da je to praktičen amandma, ki ga velja podpreti v v nadaljnji razpravi in
               glasovanju. Hvala lepa.</p>
            </sp>
            <sp xml:id="SDZ4-Redna-40-2008-06-27.sp23">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister izvolite.</p>
            </sp>
            <sp xml:id="SDZ4-Redna-40-2008-06-27.sp24">

               <speaker>JANEZ PODOBNIK:</speaker>

               <p>Hvala lepa. Ta predlagani amandma, kot ga predlaga Poslanska skupina Zares, ima dva
               elementa. Po mnenju Vlade so nekatere rešitve že vsebovane v drugih določbah zakona.
               Ena določba, podatek o uradnih urah za stranke pa po našem mnenju ni potrebna.
               Dovolite, da obrazložim zakaj.</p>
               <p>Najprej glede same vsebine. Že iz določbe 8. člena, če pogledate, osmega odstavka 21.
               člena v tem zakonu, ki spreminja 55. člen veljavnega zakona izhaja, da je evidenca
               pooblaščenih izdelovalcev okoljskih poročil in poročili o vplivih na okolje sestavni
               del registra o 104. členu veljavnega zakona, o katerem je govorim poslanec dr.
               Gantar, in v četrtem odstavku tega člena veljavnega zakona je že določeno, točno
               določeno katere podatke mora vsebovati evidenca o osebah, ki imajo pooblastilo ali pa
               potrdilo ministrstva za izvajanje določenih nalog varstva okolja. Če jih omenim:
               osebno ime in naslov stalnega ali začasnega prebivališča oziroma tudi firmo, potem
               sedež, vrsta in obseg dejavnosti na katero se nanaša pooblastilo oziroma potrdilo in
               tudi podatke o izdanem pooblastilu in potrdilu. To so tisti podatki, ki jih praktično
               vaš amandma samo povzema in so tako rekoč že vsebovani v veljavnem zakonu.</p>
               <p>Vaš amandma pravzaprav prinaša eno samo novo rešitev, to pa je podatek o uradnih urah
               za stranke in tukaj se nam zdi smiselna diskusija in po našem mnenju je podatek glede
               uradnih ur za stranke, ob dejstvu, da so pooblaščeni izdelovalci okoljskih poročil
               oziroma poročil o vplivih na okolje, osebe zasebnega prava, ki bodo poročila
               izdelovali na podlagi dogovora z naročnikom ali na podlagi sklenjene pogodbe, potem
               se nam tudi podatki o uradnih urah za stranke ne zdijo potrebni, zaradi same narave
               dela in odnosa med naročnikom in izdelovalcem okoljskih poročil. Torej, iz razloga,
               da veliko večino predlaganih rešitev zakon že vsebuje in da je četrta rešitev zaradi
               same narave odnosa med izdelovalcem in naročnikom nepotrebna, Vlada temu amandmaju
               nasprotuje.</p>
            </sp>
            <sp xml:id="SDZ4-Redna-40-2008-06-27.sp25">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Še kdo? Potem zaključujem razpravo. O amandmaju bomo v skladu s časovnim potekom seje
               zbora odločali danes v okviru glasovanj, pol ure po prekinjeni 20. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo na <title>27. TOČKO DNEVNEGA REDA</title>, to je na obravnavo <title>PREDLOGA
                  ZAKONA O CESTNINI ZA VOZILA, KATERIH NAJVEČJA DOVOLJENA MASA PRESEGA 3.500
                  KG.</title>
               </p>
               <p>Predlog zakona je v obravnavo zboru predložila Vlada.</p>
               <p>Ker predstavnika Vlade oziroma gospoda ministra še ni v Državnem zboru predlagam, da
               nadaljujemo in ko pride mu damo besedo. Ali želite, da prekinemo?</p>
               <p>Gospod Veber, ja prav. Bomo prekinili sejo in jo bomo nadaljevali čez 8 minut, to je
               ob 10.00. Upam, da se nam bo minister do takrat pridružil.</p>
               <stage type="time">(Seja je bila prekinjena ob 9.53 in se je nadaljevala ob 10.01.)</stage>
            </sp>
            <sp xml:id="SDZ4-Redna-40-2008-06-27.sp26">

               <speaker>PREDSEDNIK FRANCE CUKJATI:</speaker>

               <p>Ker je minister na poti podaljšujemo pavzo še za štiri minute do 10.05.</p>
               <stage type="time">(Seja je bila prekinjena ob 10.01 in se je nadaljevala ob 10.10.)</stage>
            </sp>
            <sp xml:id="SDZ4-Redna-40-2008-06-27.sp27">

               <speaker>PREDSEDNIK FRANCE CUKJATI:</speaker>

               <p>Ker je minister še na poti podaljšujem pavzo do pol enajstih, do 10.30.</p>
               <stage type="time">(Seja je bila prekinjena ob 10.10 in se je nadaljevala ob 10.11.)</stage>
            </sp>
            <sp xml:id="SDZ4-Redna-40-2008-06-27.sp28">

               <speaker>PREDSEDNIK FRANCE CUKJATI:</speaker>

               <p>Smo torej pri <title>Predlogu zakona o cestnini za vozila, katerih največja dovoljena
                  masa presega 3.500 kilogramov.</title> Besedo dajem predstavniku Vlade za dopolnilno
               obrazložitev predloga zakona. Mag. Žerjav. Izvolite.</p>
            </sp>
            <sp xml:id="SDZ4-Redna-40-2008-06-27.sp29">

               <speaker>MAG. RADOVAN ŽERJAV:</speaker>

               <p>Spoštovane poslanke in poslanci! Lepo pozdravljeni! Hvala za besedo, gospod
               predsednik. Se opravičujem za kratko zamudo.</p>
               <p>Zakon o cestnini za vozila, katerih največja dovoljena masa presega 3.500 kg bo
               predstavljal celovito pravno podlago za pobiranje cestnine, ne samo na avtocestah,
               ampak tudi na ostalem državnem omrežju, in sicer na tistih glavnih in regionalnih
               cestah, ki so usposobljene za daljinski promet tovornih vozil. Priprava uskladitev in
               sprejem tega zakona je eden izmed ključnih korakov pri uvajanju elektronskega
               cestninskega sistema v prostem prometnem toku, saj bo zakon služil kot podlaga za
               uvedbo povsem novih organizacijskih in funkcijskih oblik ter tehničnih postopkov, ki
               so potrebni za uvedbo tega najsodobnejšega sistema cestninjenja.</p>
               <p>Razlogov za novo pravno ureditev je več. Prvi razlog je implementacija direktive o
               spremembi direktive o cestnini cestnih pristojbinah za uporabo določene
               infrastrukture za težka tovorna vozila, tako imenovane direktive o evro vinjeti iz
               leta 2006. Gre za spremembo, ki uvaja naslednje pomembne novosti. Prvič, cestnine se
               obvezno uporablja na vseevropskem cestnem omrežju. Drugič, nediskriminatornost
               uporabe za mednarodni promet, izredno poudarjena in podrobno urejena. Tretjič,
               direktiva dopušča nekatera znižanja ali oprostitve cestnin za vozila, ki so oproščena
               obveznosti vgradnje in uporabe tahografov. Četrtič, nova direktiva zelo omejevalno
               dopušča možne odpuste pri cestninah in jih omejuje na 13%. Petič, direktiva zelo
               podrobno ureja načelo povrnitve infrastrukturnih stroškov, torej stroškov gradnje in
               vzdrževanja cestnih cest. Te stroške podrobno ureja in določa tudi temeljna načela,
               metodologije za njihov izračun. Šestič, na novo in mnogo bolj podrobno kot doslej
               ureja možnost prilagoditve cestnine glede na čas vožnje ali evro emisijski razred
               vozila. Sedmič, nova direktiva omogoča tudi pribitke na višino cestnine do 25%, jih
               podrobno ureja in vztraja na njihovi nediskriminatornosti.</p>
               <p>Drugi razlog, ki je povezan z zahtevo direktive o interoperabilnosti elektronskih
               cestninskih sistemov v Evropski uniji, ki je bila sprejeta leta 2004 in terja uvedbo
               cestninjenja v prostem prometnem toku - v okviru tega je potrebno zagotoviti, da
               storitve vključitve v evropsko elektronsko cestninjenje izvajajo licencirani
               ponudniki cestninjenja kot tržno dejavnost. Hkrati zakon predvideva poseben organ v
               sestavi Ministrstva za promet, tako imenovani cestninski organ, ki bo izvajal upravne
               naloge v zvezi z interoperabilnostjo elektronskega cestninjenja.</p>
               <p>Ključna določila in aktivnosti v zvezi z načrtovanim novim cestninjenjem so določena
               v vladnem akcijskem načrtu uvedbe elektronskega cestninskega sistema v prostem
               prometnem toku s pogoji za interoperabilnost v Evropski uniji, ki je bil sprejet dne
               19. 7. in določa, da je rok uvedbe elektronskega cestninjenja na osnovi satelitske
               tehnologije za tovorna vozila 31. julij 2009. Potreben pogoj za realizacijo tega roka
               je tudi sprejetje predloženega zakona, saj le-ta predstavlja pravno podlago za
               izvedbo mednarodnega javnega razpisa na osnovi javno-zasebnega partnerstva, na
               katerem bo izbran koncesionar, tako imenovani zavezani ponudnik cestninjenja, ki bo
               nov cestninski sistem vzpostavil in vzpostavitev tudi v celoti financiral.</p>
               <p>Spoštovane poslanke in poslanci, na osnovi sprememb in dopolnitev Zakona o javnih
               cestah, ki ste jih sprejeli na majski seji bo v torek, torej čez štiri dni, za vozila
               do 3.500 kg dovoljenje mase uveden vinjetni sistem cestninjenja. Predlagani zakona pa
               bo, kot že rečeno omogočil uvedbo cestninjenja v prostem prometnem toku tudi za
               vozila, katerih največja dovoljenja masa presega 3.500 kg in s tem omogočil, da bo
               promet po cestninskih cestah v Republiki Sloveniji v celoti potekal brez ustavljanja
               za plačevanje cestnine. Hvala lepa.</p>
            </sp>
            <sp xml:id="SDZ4-Redna-40-2008-06-27.sp30">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za promet kot matično delovno telo. Besedo
               dajem podpredsedniku odbora gospodu Gezi Džubanu za predstavitev poročila odbora.
               Prosim.</p>
            </sp>
            <sp xml:id="SDZ4-Redna-40-2008-06-27.sp31">

               <speaker>GEZA DŽUBAN:</speaker>

               <p>Hvala lepa gospod predsednik. Lep pozdrav gospod minister s sodelavci, kolegice in
               kolegi! Odbor za promet je na svoji 24. nujni seji, dne 12. 6. opravil obravnavo
               Predloga zakona o cestnini za vozila, katerih največja dovoljena masa presega 3.500
               kg, ki ga je Državnemu zboru v zakonodajni postopek posredovala Vlada, dne 5. 6.
               2008. Vlada predlaga, da se predlog zakona obravnava po nujnem postopku. V uvodni
               prestavitvi generalni direktor direktorata za ceste, Ministrstvo za promet, dr.
               Vidic, predstavlja razloge za sprejem predloga zakona. Ponovno obrazložitev smo malo
               prej slišali od gospoda ministra in je ponovno ne bom ponavljal. Za odbor je bilo
               pomembno med drugim tudi to, da je uveljavitev zahtev direktive, ki terja uvedbo
               cestninjenja v prostem prometnem toku tako, da promet poteka z nezmanjšano hitrostjo
               ali le z manjšo prilagoditvijo hitrosti. To zahteva podrobno zakonsko ureditev
               obveznosti voznikov, nadzora nad cestninjenjem vključno z uvedbo posebnih
               pooblaščenih oseb - cestninski nadzorniki, ureditev pooblastil teh nadzornikov,
               zlasti pa možnost prisilnega izterjevanja dolgovane cestnine. Vse te spremembe so
               tako obsežne, da terjajo povsem novo zakonsko ureditev, zato je predlagan nov predlog
               zakona.</p>
               <p>Zakonodajno-pravna služba Državnega zbora je v svojem mnenju opozorila predvsem na
               varovanje osebnih podatkov, ki bi lahko bili kršeni v okviru predlaganega zakona,
               hkrati pa podala tudi konkretne pripombe k posameznim členom predloga zakona.
               Komisija za lokalno samoupravo in regionalni razvoj pri Državnem svetu predlog zakona
               podpira, opozorila pa je na slabo pretočnost prometa na cestninskih cestah, še
               posebej na tistih, ki ne izpolnjujejo vseh tehničnih značilnih avtocest.</p>
               <p>Odbor za promet je v skladu s 126., 131. členom Poslovnika Državnega zbora opravil
               razpravo in glasovanje o členih predloga zakona in vloženih amandmajih. Člani odbora
               so podprli rešitve iz predloga zakona, opozorili so pa na možnost, da bo uvedba
               novega načina cestninjenja in vseh aktivnostih Vlade, ob tem lahko zahtevalo tudi
               dodatna sredstva iz državnega proračuna, katere pa predlog zakona ne zagotavlja.
               Hkrati so izrazili bojazen, da bi Dars v primeru finančnih težav ob izgradnji
               avtocestnega sistema ne mogel pokrivati sredstev za vračilo kreditnih obveznosti in
               bi bilo treba uveljavljati poroštvo države. Predstavniki Vlade so zagotovili, da
               predlog zakona zagotavlja finančno nevtralnost glede sredstev državnega proračuna,
               hkrati pa bo z uvedbo novega načina cestninjenja zagotovljen zadovoljiv priliv
               sredstev za delovanje Darsa. Odbor je sprejel vložene amandmaje koalicije.</p>
               <p>Odbor za promet je po končani razpravi o členih predloga zakona in vloženih
               amandmajih v skladu s 128. členom Poslovnika Državnega zbora glasoval še o vseh
               členih predloga zakona in jih sprejel. Glede na sprejete amandmaje na podlagi prvega
               odstavka 133. člena Poslovnika Državnega zbora pripravljeno je besedilo dopolnjenega
               predloga zakona, v katerega so vključeni sprejeti amandmaji. Dopolnjen predlog zakona
               je sestavni del poročila.</p>
               <p>Hvala lepa.</p>
            </sp>
            <sp xml:id="SDZ4-Redna-40-2008-06-27.sp32">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Gospod Jožef Horvat bo predstavil stališče Poslanske skupine Nove Slovenije.</p>
               <p>Prosim.</p>
            </sp>
            <sp xml:id="SDZ4-Redna-40-2008-06-27.sp33">

               <speaker>JOŽEF HORVAT:</speaker>

               <p>Hvala za besedo, gospod predsednik.</p>
               <p>Nekaj se očitno premika, že tretji Prekmurec pri tej točki dnevnega reda, če pa bo
               avgusta odprta še prekmurska avtocestna transverzala, bo pa to že sumljivo dobro.</p>
               <p>Spoštovani gospod minister s sodelavci, kolegice in kolegi.</p>
               <p>Na mizi imamo torej novi zakon, ki bolj preprosto rečeno, ureja cestnino tovornih
               vozil ali bolj točno in učeno - cestnino vozil, katerih največja dovoljena masa
               presega 3 tone in pol. Naj pa spomnim, da je Državni zbor 25. aprila letos sprejel
               Zakona o spremembah in dopolnitvah zakona o javnih cestah, ki je za osebna vozila ali
               bolj točno za vozila, katerih največja dovoljena skupna masa ne presega 3 tone in
               pol, uvedel plačevanje cestnine z vinjeto, in sicer za uporabo vseh cestninskih cest
               v Republiki Sloveniji, in to za določen čas.</p>
               <p>Razloga za novo ureditev in za sprejetje tega predloga zakona sta zlasti dva. Prvi je
               v tem, da je v letu 2006 bila sprejeta direktiva Evropskega parlamenta in sveta o
               cestnih pristojbinah za uporabo določene infrastrukture za težka tovorna vozila.
               Direktiva med drugim določa, da se cestnine obvezno uporabljajo na vseevropskem
               cestnem omrežju. Drugi razlog pa je poveza s prvim. Uveljavitev zahtev direktive
               namreč terja uvedbo cestninjenja, v prostem prometnem toku, to je takšnega
               cestninjenja, v katerem cestninske postaje vsaj v določenem delu, to pomeni za
               določena vozila, nimajo več zapor prometa, tako da promet poteka z nezmanjšano
               hitrostjo ali le z manjšo prilagoditvijo hitrosti. To pa zahteva podrobno zakonsko
               ureditev obveznosti voznikov, nadzora nad cestninjenjem, vključno z uvedbo osebnih
               pooblaščenih oseb, ureditev pooblastil ter nadzornikov, zlasti pa možnost prisilnega
               izterjevanja dolgovane cestnine. Vse te spremembe so tako obsežne, da terjajo povsem
               novo zakonsko ureditev, zato je predlagan nov zakon o cestnini za vozila, katerih
               največja dovoljena masa presega 3 tone in pol.</p>
               <p>V Poslanski skupini Nove Slovenije želimo opozoriti, da je cestninski sistem dober,
               če je učinkovit, če ima dobro kontrolo in nadzor. Cestninski sistem mora biti
               pravičen, to pomeni, da uporabo cestninskih cest plača vsak uporabnik za vsak meter
               uporabe cestninske ceste. Glede na naš slovenski način financiranja izgradnje in
               vzdrževanja cestninskih cest, predvsem avtocest, si ne smemo privoščiti
               neučinkovitega sistema. Če danes poberemo le dve tretjini, to pomeni 66% cestnin na
               avtocestah, potem novi sistem z novo tehnologijo mora zagotoviti, po našem mnenju,
               več kot vsaj 95% učinkovitost. Priporočamo, da se te zahteve vgradijo v pogodbe s
               ponudnikom cestninskega sistema. Odgovornim tudi priporočamo v omenjeni pogodbi
               definirano stimulacijo oziroma nagrado, če izvajalec cestninjenja doseže večjo
               učinkovitost, kot je na primer 95%.</p>
               <p>Veliko denarja smo vložili v našo cestno infrastrukturo. Zaradi velikega porasta
               cestnega prometa lahko ugotovimo, da veliko denarja leži na naših cestah, le vedeti
               je treba, kako ta denar pobrati. Mnenja smo, da je predlog zakona primeren odgovor na
               zastavljeno vprašanje. Mi v Poslanski skupini Nove Slovenije zakon podpiramo.
               Ministrstvu za promet, Darsu, operaterju cestninskega sistema pa želimo veliko
               uspehov pri implementaciji, uporabnikom pa čim bolj komfortno vožnjo po slovenskih
               cestninskih cestah. Hvala lepa.</p>
            </sp>
            <sp xml:id="SDZ4-Redna-40-2008-06-27.sp34">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marjan Drofenik bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-40-2008-06-27.sp35">

               <speaker>MARIJAN DROFENIK:</speaker>

               <p>Spoštovani predsednik, spoštovani minister s sodelavci, poslanke, poslanci lep
               pozdrav! Zavedamo se, da moramo uveljaviti zavezo iz direktive 2006/38 Evropskega
               parlamenta in Sveta iz 17. 5. 2006, s katero je bila spremenjena direktiva iz leta
               1999, ki države članice Unije zavezuje k sprejetju zakona in drugih predpisov,
               potrebnih zaradi uskladitve z njo, kar je dodatni razlog, ki ga je treba upoštevati
               ob obravnavi predlaganega zakona. Zdi se nam pomembno, da je dopuščeno državam
               članicam, da lahko cestnine uvedejo tudi na drugih cestah pod določenimi pogoji
               nediskriminatorne uporabe, zagotavljajo nediskriminatornost uporabe za mednarodni
               promet, dopuščena so nekatera znižanja ali oprostitve cestnin za vozila, ki so
               oproščena obveznosti vgradnje in uporabe tahografov, in sicer za največ 13%. Na novo
               in mnogo bolj podrobno se ureja možnost prilagoditve cestnine glede na čas vožnje ali
               emisijski razred evrovozila. Podrobno določa način izračuna ponderiranih povprečnih
               cestnin za posamezne cestninske razrede in dele cestninskih cest ter določa različne
               obveznosti držav članic, da obveščajo Komisijo.</p>
               <p>Strinjamo se, da gre za tako pomembne in obsežne določbe, da je potreben nov, poseben
               zakon o cestnini za vozila, katerih največja dovoljena masa presega 3500 kilogramov.
               Uveljavitev zahtev direktive terja uvedbo cestninjenja v prostem prometnem toku tako,
               da promet poteka z nezmanjšano hitrostjo ali le z manjšo prilagoditvijo hitrosti. To
               zahteva podrobno zakonsko ureditev obveznosti voznikov, nadzora nad cestninjenjem,
               vključno z uvedbo posebnih pooblaščenih oseb, ureditev njihovih pooblastil in pa
               zlasti možnosti prisilne izterjave neplačane cestnine. Dodatno nas prepriča tudi
               zagotovitev, da predlog zakona zagotavlja finančno nevtralnost glede sredstev
               državnega proračuna, hkrati pa bo z uvedbo novega načina cestninjenja zagotovljen
               zadosten priliv sredstev za poravnanje obveznosti Darsa, ki izhajajo iz obveznosti
               izgradnje avtocestnega programa. Poslanci Slovenske ljudske stranke bomo predlog
               zakona po nujnem postopku podprli. Hvala lepa.</p>
            </sp>
            <sp xml:id="SDZ4-Redna-40-2008-06-27.sp36">

               <speaker>PREDSEDNIK FRANCE CUKJATI:</speaker>

               <p>Hvala. Dr. Pavel Gantar bo predstavil stališče Poslanske skupine Zares. Prosim.</p>
            </sp>
            <sp xml:id="SDZ4-Redna-40-2008-06-27.sp37">

               <speaker>DR. PAVEL GANTAR:</speaker>

               <p>Hvala lepa, gospod predsednik Državnega zbora, gospod minister s sodelavci,
               spoštovane kolegice in kolegi!</p>
               <p>Na prvi pogled se mi zdi, da v današnjem petkovem dokaj spokojnem delu našega
               Državnega zbora temu zakonu posvečamo razmeroma malo pozornosti. Suhoparno govorjeno
               zakon v pravni red prinaša dve direktivi, in sicer direktivo o cestnih pristojbinah
               za težka tovorna vozila in direktivo o interoperabilnosti elektronski sistemov,
               cestninskih sistemov v skupnosti. Ta zakon je še kako aktualen z vidika bodoče
               ureditve sistema cestninjenja v Sloveniji, kjer prihajamo na uvedbo vinjet za osebna
               vozila in na postopno satelitsko cestninjenja za težka tovorna vozila. Vendar pa se
               verjetno s tem, ko sprejemamo ta zakon, ne zavedamo, kaj vse bo to pomenilo na
               področjih cestninjenja in kakšne vsote so v igri, ob sistemu, ki bo uveljavljen,
               pravijo, v letu, dveh, mogoče prej, mogoče pozneje. Prepričan sem, da so tukaj v igri
               vsote, ki so dosti večje od vsot, s katerimi se ubadamo na dolgo in na široko ob
               znamenitih patriah in tako naprej.</p>
               <p>Pomembno je vedeti, da zakon Darsu odvzema pristojnost za to, da bi bil operater
               elektronskega cestninskega sistema. Operater naj bi po tem zakonu postala gospodarska
               družba, ki jo ustanovita Dars in Republika Slovenija, in to je po mojem mnenju
               preprosto prodajanje megle. Dars je v 100% državni lasti in država je, če se ne
               motim, 100% v državni lasti in ta dva partnerja v 100% državni lasti, vsak v svoji
               domeni tako rekoč, ustanavljata gospodarsko družbo, ki je v 100% - kateri? - verjetno
               državni lasti. In nobene potrebe ni, da bi poleg Darsa, ki je zdaj operater
               klasičnega sistema, ustanovili še eno gospodarsko družbo, razen, če ne želimo
               transparentnega sistema cestninjenja in dodatnih provizij, ki jih bo ta družba, ki je
               100% v državni lasti, pobirala od države, ki je v 100% državni lasti, in Darsa, ki je
               v 100% državni lasti. To je res neka smešna rešitev in povsem neustrezna.</p>
               <p>Še huje pa je to, da zakon seveda v 24. členu uvaja zavezanega ponudnika
               cestninjenja, ki pa je oseba zasebnega prava, in to pravijo v zakonu, da je oseba
               zasebnega prava, ne more biti oseba javnega prava. Zakaj ne, ne vem, lahko bi tudi
               bila ali eno ali drugo, to bi se lahko odločili. Nimam nič proti temu, da je tudi
               zasebnega prava. Vendar, zakaj samo zasebnega prava. In seveda zagotavlja, vzdržuje
               in obnavlja elektronski cestninski sistem. In tu vam jaz sedajle napovem, ko bo ta
               razpis šel ven, bo ta bitka hujša od bitke za patrio, če smem tako reči. In za večje
               vsote in za večje zneske. In te zadeve se na trgu že pripravljajo. Če spremljate, kdo
               kupuje kaj, katere firme se kupujejo med seboj in te zadeve se že peljejo v tej smeri
               in zelo zanimivo bo to opazovati. In mislim, da je s tem zakonom najmanj trasirana
               pot v neracionalnost, če še nekaj več. Jaz nisem človek, ki bi obtoževal vnaprej,
               ampak opozarjam na pasti, ki se tukaj pojavljajo.</p>
               <p>Zanimivo je še to, da 28. člen, ki opredeljuje tehnologijo za cestninjenje v prostem
               prometnem toku, med te opredeli tudi način cestninjenja z mikrovalovno tehnologijo na
               frekvenci 5,8 gigaherca, to se pravi nesatelitsko cestninjenje. Torej, prav
               tehnologijo, ki jo je leta 2006 Dars pripeljal na Vlado kot spremembo cestninjenja v
               prostem prometnem toku za tovorna vozila in za osebna vozila in jo je Vlada tik pred
               sprejemom zavrnila, obrnila kolo za 180 stopinj in šla na drug sistem. Zakaj, kako, o
               tem bomo še tudi videli in seveda na žalost tudi izvedeli. Torej, 5,8 gigaherca je
               prav tako standardizirana interoperabilna frekvenca za cestninjenje v prostem
               prometnem toku. In to so seveda morali navesti notri, ker je to, seveda,
               direktiva.</p>
               <p>Bistveno premalo pozornosti je posvečeno problemu podatkov. Dvojna stvar, operater in
               zavezani ponudnik bo imel na razpolago neverjetno kvalitetne podatke. Vsa vozila, vse
               frekvence, vse to bo vedel. In s temi podatki, če jih ne zaščitimo, lahko naredimo
               veliko. Da ne govorim o tem, da ni zadosti zaščitena zasebnost in varovanje
               podatkov.</p>
               <p>Skratka, to je zakon, o katerem se bo veliko pisalo in govorilo. Hvala lepa.</p>
            </sp>
            <sp xml:id="SDZ4-Redna-40-2008-06-27.sp38">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zmago Jelinčič bo predstavil stališče Poslanske skupine Slovenske
               nacionalne stranke.</p>
            </sp>
            <sp xml:id="SDZ4-Redna-40-2008-06-27.sp39">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo, gospod predsednik. Kar nekaj kritičnih besed smo slišali
               sedajle od gospoda Gantarja, s katerimi se pravzaprav strinjam.</p>
               <p>V naši poslanski skupini imamo še nekaj drugih pomislekov, predvsem gre za pomislek,
               zakaj zakon, ko pa je v zakonu vsaka zadeva napisana, "vlada podrobneje podpiše to",
               "vlada določi višino cestnine", "vlada s sklepom določi to", "o uvedbi pribitka
               odloči vlada" in tako naprej. Skratka, zakaj zakonska materija, ko pa v zakonski
               materiji pravzaprav napišemo, da bo to vse skupaj naknadno določala vlada.</p>
               <p>Mislim, da je smiselno, da se zadeva bolj trdno postavi, ne pa, da se postavi
               približno, potem bomo pa glede na razmere določali kaj ja in kaj ne.</p>
               <p>Zanimivo je tudi, da tukaj gremo na cestninjenje teh kamionov in notri upoštevamo
               tudi možnost, da se kakšnemu določi, da se določi vozila, za katere se ne plačuje
               cestnine. Po drugi strani pa mislim, da bi bilo smiselno, da se za kakšne posebne
               kamione določi še dodatna cestnina zaradi ekološkega onesnaženja ali, recimo, tako
               imenovana ekološka taksa. Zakaj pa ne tega? V Črni gori so enostavno uvedli ekološko
               takso za vse avtomobile, ki pridejo v Črno goro, in se Evropa ni čisto nič
               razburjala. Konec koncev tam imajo tudi evro oziroma bistveno prej so imeli evro kot
               Slovenija, pa niso nikogar vprašali pa je tudi Evropa enostavno počepnila pred vsem
               skupaj. Skratka, če narediš po svoje, te nekako vključijo v sistem, drugače te pa
               "kloftajo", mečejo levo, desno in se s teboj igrajo.</p>
               <p>Ne smemo pozabiti, da je Evropska komisiji Sloveniji poslala prvi uradni opomin
               zaradi neizvajanja zakonodajnega paketa prvega železniškega svežnja in morda bi tukaj
               notri morali najti tudi kakšno povezavo s tem zakonom in pomisliti na to, da bi bilo
               smiselno čim več kamionov spraviti na železnice. Kar večkratna korist bi bila iz
               tega. Po eni strani zato, ker bi bila ekologija bolj upoštevana, onesnaženje bi bilo
               bistveno manjše, železnica bi seveda profitirala na prevozih teh kamionov in tako
               naprej in tako naprej.</p>
               <p>Človeku se poraja misel, da je ta zakon pripravljen na ta način, ko piše, kaj vse bo
               vlada določala naknadno, da bo vlada lahko sklepala določene kompromise s prevozniki,
               da bo s to druščino avtoprevoznikov lahko, kaj jaz vem, se dogovarjala za "štrajke"
               ali pa proti "štrajkom", da se bo odločala o tem, ali je treba, kje kaj dodati, kje
               kaj popustiti, namesto da bi zakonodajni postopek oziroma zakon določal točno, kaj je
               treba in kaj ni treba.</p>
               <p>Glede na tako imenovano "vesoljsko cestninjenje". Jaz mu pravim vesoljsko
               cestninjenje zaradi tega, ker nikakor ne bo operativno v dveh letih. Jaz mislim, da
               bo v 10-ih letih, morda, operativno. Kajti, še precej je treba storiti, da bomo lahko
               satelitsko cestninili tovornjake, predvsem oziroma že zaradi tega, ker se po
               slovenskih cestah vali cela množica tovornjakov, ki so že tehnično neustrezni in so,
               bi rekel, na robu tega, da izdihnejo nekje na slovenski cesti in da se razsujejo -
               kaj in kako bodo imeli pa te priprave za satelitsko cestninjenje! Mislim, da je ta
               zadeva še zelo daleč pred nami in zato bi bilo bolj smiselno, da se oprimemo kakšnih
               bolj konkretnih zadev in če želimo državnemu proračunu prinesti kaj več denarja -
               uvedimo še tiste ekološke takse za določene tovornjake, še posebej za hrvaške,
               recimo, in dajmo čim več tovornjakov na železnice. Mislim, da bi s tem naredili dobro
               za državo na več segmentih.</p>
               <p>Hvala lepa.</p>
            </sp>
            <sp xml:id="SDZ4-Redna-40-2008-06-27.sp40">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Boštjan Zagorac bo predstavil stališče Poslanske skupine Lipa.</p>
               <p>Prosim.</p>
            </sp>
            <sp xml:id="SDZ4-Redna-40-2008-06-27.sp41">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. Spoštovani prisotni.</p>
               <p>Spoštovani gospod minister, dovolite mi, da na začetku izkoristim priložnost in vam,
               ne Vladi Republike Slovenije, ker sem prepričan, da je bilo to vaše mnenje, čestitam
               za vaš odgovor, ki ste ga dali na vse očitke s strani Hrvaške na to, da uvajamo
               vinjete. Verjamem, da je to vaš odgovor in s strani Poslanske skupine Lipa se nam
               zdi, da je bil odgovor popolnoma konkreten.</p>
               <p>Kar se tiče teh vinjet, mogoč samo kot intermezzo, dajmo uvesti v Sloveniji zakaj pa
               ne dnevne, pa naj "koštajo" 10 evrov pa bomo zadovoljili formalne potrebe in še kaj
               zaslužili na ta račun.</p>
               <p>Ampak, če se vrnem na Predlog zakona o cestnini za vozila, katerih največja dovoljena
               masa presega 3.500 kilogramov. Moram reči - zakon se nanaša samo na vozila, ki
               presegajo to kilogramažo ali tonažo, kakorkoli to obrnemo. Plačuje se glede na
               prevoženo razdaljo po cestninski cesti. Ene vrste bi lahko rekli, celo mogoče "go
               box" sistem. Strinjam se tudi z dejstvom, da bi se lahko mogoče, glede na to, da naša
               južna meja je schengenska meja, pregledali, kakšni so ti tovornjaki, ampak ne samo
               zaradi tega, da bi jim več "kasirali", uvajali neke nove takse, jih obremenjevali
               kakorkoli drugače, ampak bom rekel v prid dejstvu, da je Slovenija že bila kaznovana
               z 20 milijoni evrov zaradi prevelike emisije izpušnih plinov v naši državi. In v tem
               primeru verjamem, da vsaj, pa ne bom pretiraval, 15% teh emisij je povzročenih s
               strani tujih tovornjakarjev, ki ne izpolnjujejo evropskih standardov o emisijah
               izpušnih plinov.</p>
               <p>Kar se tiče same izgradnje cest, večkrat je bilo omenjeno Prekmurje in vsi bomo
               veseli, ko bo cesta med Mursko in Mariborom končana, ampak v Poslanski skupini Lipa
               imamo tudi drug predlog - glede na to, da predlogi o umaknitvi tovornega prometa s
               teh cest, položitvi na železnice, niso naleteli na plodna tla - da bi se razlika v
               ceni, ki jo je država prihranila - pa to ne gre na vas, gospod minister, to je
               prejšnji minister za promet počel, ker ni naredil nobenega tako imenovanega SOS pasa
               in je država tukaj nekaj prihranila. Mislim, da je bilo fer in pošteno, da če smo že
               prihranili, damo to razliko ljudem, ki so desetletja po Prekmurju in na Štajerskem in
               pa v Pomurju trpeli škodo zaradi tisočih in tisočih tovornjakov, ki so se valili čez
               te ceste.</p>
               <p>Kar se tiče tega, da smo izvzeli nekatere tovornjake iz okvira cestninjenja, se mi
               zdi to oziroma v Poslanski skupini Lipa smo prepričani, da je to v določeni meri
               pravilno, če malo razmislimo, o katerih tovornjakih govorimo in ne govorimo kar na
               pamet tako kot eden izmed mojih predhodnikov, ki je rekel, da to ni prav. Veste, ko
               se ceste gradijo, vozijo po teh cestah tudi državni tovornjaki, ki so suport za
               izgradnjo teh cest, in ni pravilno, da njih bremenimo in cestninimo, če prevažajo
               asfalt za to, da se neka cesta asfaltira. Oni nam v bistvu v končnem produktu delajo
               dobro, ko gre za tovornjake, in prav je tako, da smo le-te izvzeli. Moti me oziroma
               moti nas, v Poslanski skupini Lipa, dejstvo, da je vse preveč stvari, in se mi zdi,
               da je bilo lažje, če bi jih navedli v zakon, kot je navedeno v zakonu, da jih vlada
               pripravlja z določeno uredbo. Verjamem, da se Državni zbor, tudi ne poslanci
               Državnega zbora, "kamo-li" ljudje, ki jih zastopamo v tem parlamentu, da se bodo
               kadarkoli srečali s tako uredbo. Težava teh uredb je, da se največkrat srečamo z
               njenimi posledicami. In jaz enostavno bi bil zelo vesel, če bi vse te stvari, ki jih
               mislite narediti v uredbo, zakon bil par strani daljši, navedli v zakonu. Če imamo
               odkrite namene in če res želimo spremeniti sistem cestninjenja za tovornjake, potem
               ne vem, zakaj bi skrivali. Je pa res ena stvar, spremembo cestninskega sistema, vsaj
               v zadnjih desetih dnevih moram reči, da so te kolone, ki se pojavljajo na cestninskih
               postajah na relaciji Maribor - Ljubljana, verjetno tudi naprej, jaz lahko govorim
               samo za relacije, na katerih se vozim, so bile nevzdržne. Če bi bil to razlog za to,
               da bo od 1.7. naprej boljši in večji pretok, potem je bilo vredno potrpeti. Če pa ne
               bo, kot smo opozarjali, potem pa je to napaka te vlade. Hvala.</p>
            </sp>
            <sp xml:id="SDZ4-Redna-40-2008-06-27.sp42">

               <speaker>PREDSEDNIK FRANCE CUKJATI:</speaker>

               <p>Hvala. Gospod mag. Tomaž Štebe bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-40-2008-06-27.sp43">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod predsednik. Spoštovani gospod minister s sodelavci,
               kolegice in kolegi. Omejil se bom na predstavitev stališča, čeprav me skrbi jezik, da
               bi tudi razpravljal, ampak glede na predstavitvene razprave predhodnikov - "fant brez
               korajže še nikoli ni pri punci spal".</p>
               <p>V Poslanski skupini Slovenske demokratske stranke podpiramo odločno angažiranost
               sedanjega ministra in Vlade Republike Slovenije za uvedbo novega sistema in
               organizacije cestninjenja na avtocestah, hitrih cestah in vzporednih državnih cestah.
               Gre za uvedbo sodobnejšega, funckionalnejšega in bolj uravnoteženega in pravičnega
               sistema, predvsem pa gre za bolj prijazen sistem do uporabnikov, ki jim omogoča
               manjše stroške in krajši čas ter večjo varnost potovanja. Navedeno bo doseženo z
               uvedbo plačevanja za časovno uporabo avtocest za osebna vozila in motorje naslednji
               mesec ter s tem predlaganim zakonom, ki uvaja nov sistem cestninjenja glede na
               prevoženo razdaljo za vozila nad 3,5 tone skupne dovoljene mase od avgusta naslednje
               leto na avtocestah, hitrih cestah in vzporednih državnih cestah.</p>
               <p>Pomembno pa je tudi dvoje, odprava neustreznega sistema cestninjenja, to je ukinitev
               cestninskih postaj in implementacija direktiv, ki uvajajo sorazmernost cestnin
               oziroma uporabnin glede na povzročene infrastrukturne stroške in okoljske škode.</p>
               <p>Uveljavitev zahtev direktive terja uvedbo novega elektronskega sistema cestninjenja v
               prostem prometnem toku. To je takega samodejnega ugotavljanja cestnine oziroma
               uporabnine v sorazmerju s prevoženo razdaljo, pri katerem so vožnja, vozila, promet
               in voznik popolnoma neovirani. To zahteva podrobno zakonsko ureditev obveznosti
               operaterjev, koncesionarjev oziroma ponudnikov cestninjenja, voznikov, nadzora nad
               cestninjenjem, vključno z uvedbo posebnih pooblaščenih oseb.</p>
               <p>Sprejem predloga zakona o cestninjenju za tovorna vozila je nujen tudi z
               gospodarskega vidika. S strani težkega tovornega prometa nastaja največ stroškov na
               infrastrukturi in največ okoljskih škod. Pobere se neustrezno sorazmeren delež
               cestnine glede na delež vseh ostalih vozil, zato je treba čim prej realizirati sistem
               elektronskega cestninjenja za celotno mrežo cestninskih cest v Republiki Sloveniji.
               Že ob sedanjih pogojih cestninjenja bo s sorazmernim cestninjenjem na celotni
               cestninski mreži pobrano bistveno več cestnin in s tem zagotovljena sredstva za
               poplačilo obveznosti izgradnje in še za hitrejšo gradnjo avtocest in hitrih cest.</p>
               <p>Kot rečeno, bomo v Slovenski demokratski stranki predlog zakona podprli. Je podlaga
               in nujni pogoj za implementacijo elektronskega cestninjenja v prostem prometnem toku.
               Slovenija med prvimi uvaja tako sodoben obsežen sistem cestninjenja. Gre za
               sorazmerno zahteven informacijski sistem. Morda bo pri tem celo prva, ki ga bo
               implementirala. Hvala lepa.</p>
            </sp>
            <sp xml:id="SDZ4-Redna-40-2008-06-27.sp44">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janko Veber bo predstavil stališče Poslanske skupine Socialnih
               demokratov.</p>
            </sp>
            <sp xml:id="SDZ4-Redna-40-2008-06-27.sp45">

               <speaker>JANKO VEBER:</speaker>

               <p>Hvala za besedo in še enkrat lepo pozdravljeni v imenu Poslanske skupine Socialnih
               demokratov. Zakona o cestninjenju za vozila, katerih največja dovoljena masa presega
               3.500 kilogramov, po našem mnenju Državni zbor danes sploh ne bi smel obravnavati,
               kajti tako slabo obrazložen zakon pač ne omogoča dobre razprave in razumevanja
               pravzaprav v Državnem zboru, kaj pomeni sprejem takega zakona. Namreč, Državni zbor
               nima nikakršnih obrazložitev, niti mu ni bil predložen akcijski načrt Vlade za uvedbo
               satelitskega sistema cestninjenja. Mi lahko samo izvemo iz medijev, da tečejo
               priprave za izvedbo satelitskega sistema cestninjenja, ki naj bi bil v Sloveniji
               uveden s 1.8.2009. Torej, ni vzrok v tem, da želimo imeti uspešen sistem cestninjenja
               pri tem zakonu, ampak cilj je samo, da se podeli koncesija bodočemu ponudniku za
               izgradnjo satelitskega sistema cestninjenja in ni važno, koliko stane. In ravno
               vprašanje, koliko bo stalo cestninjenje v Sloveniji, je tisto, ki v tem zakonu tudi
               slučajno ni predstavljeno. Obrazložitev, da zakon ne bo imeli finančnih posledic za
               državni proračun, je milo rečeno, zelo ponižujoče do Državnega zbora. Namreč,
               zavedamo se, da je Dars in bo zadolžen za 4 milijarde evrov za izgradnjo obstoječega
               avtocestnega sistema in nas bi še kako moralo skrbeti, kako bomo odplačevali te
               najete kredite za katere je Državni zbor sprejel zakon o poroštvu in to pomeni
               neposredno obremenitev državnega proračuna, če se cestnine ne bodo pobirale v
               ustrezni višini.</p>
               <p>Vendar Vlada gre drugo svojo pot, ki jo razume očitno samo ona in nekateri
               posamezniki. Namreč, predlog zakona ureja nov način cestninjenja v prostem prometnem
               toku in predvideva, da bomo dobili operaterja, ki bo družba, katero ustanovi Dars in
               država. Ta naj bi skrbela za neposredno obratovanje tega sistema, ponudnik, ki ga bo
               država izbrala na javnem razpisu, pa bo vzpostavil, vzdrževal cestninski sistem in
               urejal razmerje z uporabniki. Vse to bo ta ponudnik zgradil s svojimi zasebnimi
               sredstvi, koliko pa bo pobral od cestnin ta ponudnik, pa Državni zbor ne izve iz tega
               zakona. Torej, če ne vemo, koliko bo pripadlo tistemu, ki bo zgradil elektronski
               cestninski sistem oziroma satelitski cestninski sistem, ne vemo, koliko sredstev nam
               ostane na razpolago za poplačilo kreditov. In to enostavno ključno vprašanje v tem
               zakonu ni niti z besedico omenjeno. Majhna tolažba je 28. člen, ki govori o tem, da z
               uvedbo evropskega elektronskega sistema cestninjenja mora operater zagotoviti
               cestninjenje v prostem prometnem toku za uporabo ene ali več naslednjih tehnologij.
               Torej, tako satelitskega določanja položaja, tako mobilnih komunikacij kot tudi
               mikrovalovne tehnologije. No, in v Sloveniji že imamo cestninski sitem za uvedbo
               mikrovalovne tehnologije, ki lahko omogoča cestninjenje v prostem prometnem toku,
               vendar se v Sloveniji ne odločamo za to, da to nadgradimo in da delamo na tem, kar
               poznamo, odločamo se za nekaj, česar Evropa sploh še ne pozna. Satelitskega sistema
               cestninjenja Evropa nima usklajenega, uveden je deloma samo v Nemčiji, povsod drugje
               ta sistem še ni vzpostavljen. Vendar v obrazložitvi zakona smo tudi lahko zelo jasno
               prebrali, da bo država zavezanega ponudnika cestninjenja izbrala in mu podelila
               izključno pravico in ta izključna pravica elektronskega sistema cestninjenja bo
               veljala vse do takrat, dokler ne bo uveden evropski elektronski sistem cestninjenja,
               in kot sem povedal, nikjer v Evropi še ne funkcionira satelitski sistem. Torej bomo
               nekomu neposredno podelili pravico, da bo nekaj razvijal, kdaj in kako bo razvil, pa
               pravzaprav mislim, da še dolgo ne bomo izvedeli, porabili bomo pa veliko sredstev.
               Zato tega zakona ne bomo podprli.</p>
            </sp>
            <sp xml:id="SDZ4-Redna-40-2008-06-27.sp46">

               <speaker>PREDSEDNIK FRANCE CUKJATI:</speaker>

               <p>Hvala. Gospod Geza Džuban bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-40-2008-06-27.sp47">

               <speaker>GEZA DŽUBAN:</speaker>

               <p>Hvala lepa, gospod predsednik, še enkrat lep pozdrav.</p>
               <p>V Poslanskem klubu liberalne demokracije smo obravnavali Predlog zakona o cestnini za
               vozila, katerih največja dovoljena masa presega 3.500 kilogramov. Torej pred seboj
               imamo zakon, ki naj bi predstavljal celovito pravno podlago za pobiranje cestnine ne
               samo na avtocestah, ampak tudi na ostalem državnem omrežju. Po temeljiti obravnavi
               razlogov za sprejetje tega zakona, tudi kritičnem pogledu na nekatera področja in na
               probleme, ki se pojavljajo sedaj in bodo tudi v bodoče, nekatere od teh smo
               izpostavili tudi na odboru za promet, vprašanje zadolževanja, financiranja Darsa in
               podobno, smo kljub vsemu sklenili, da zakonu ne bomo nasprotovali.</p>
               <p>Našo odločitev bi pa strnili v naslednje; torej imamo pred seboj zakon, ki ureja
               določitev višine cestnine, določala ga bo Vlada na podlagi teh zakonskih določb.
               Ravno skozi določitev višine cestnine se bo namreč odražala tudi prometno-okoljska
               politika naše države, ki ta trenutek sicer daje veliko odpuste tranzitnemu cestnemu
               tovornemu prometu. Na drugi strani ne smemo pozabiti porast stroškov zaradi problema
               energetike na tem področju in to je tisti del, ki ga vključujemo v bodočo
               prometno-okoljsko politiko naše države. Ponderirana povprečna cestnina bo tako
               vsebovala v cestninjenju stroške cestninskih cest, torej stroške gradnje,
               obratovanja, vzdrževanja, razvoja cest posameznega upravljavca ali dela teh
               cestninskih cest.</p>
               <p>Naslednja komponenta cestnine, pribitek na tako izračunano ponderirano povprečno
               cestnino pa je tako imenovana prilagoditev višine cestnine z namenom preprečevanja
               okoljske škode in prometnih zastojev, zmanjševanje škode na cestninskih cestah,
               optimiziranju uporabe cestninskih cest in tako dalje.</p>
               <p>Po naše bo izredno pomembno tudi postavljeno razmerje med ponderiranimi povprečnimi
               cestninami za posamezne cestninske razrede, seveda ob uveljavitvi cestninjenja v
               prostem prometnem toku tudi za osebna vozila. Razmerje med višino cestnine za osebna
               vozila in višino cestnine za tovorna vozila, ki je veljalo v dosedanjem cestninskem
               sistemu, je bilo po naši presoji bistveno premajhno. Kakorkoli že, skozi določitev
               višine cestnine, ki bo morala vsekakor zagotoviti dolgoročno finančno vzdržnost Darsa
               ter s tem projekta izgradnje slovenskih avtocest, se bo zrcalila tudi prometna
               politika Vlade, ki bo določala to cestnino. Skratka, da zaključim, z osnovnim našim
               stališčem predlogu zakona ne bomo nasprotovali. Hvala lepa.</p>
            </sp>
            <sp xml:id="SDZ4-Redna-40-2008-06-27.sp48">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, zaključujem drugo obravnavo predloga
               zakona. Odločanje o predlogu zakona bomo v skladu s časovnim potekom seje zbora
               opravili danes v okviru glasovanj, pol ure po prekinjeni 20. točki dnevnega reda. S
               tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA - NA DRUGO OBRVNAVO PREDLOGA ZAKONA O
                  TEMELJNIH RAZVOJNIH PROGRAMIH NA PODROČJU ZNANOSTI IN VISOKEGA ŠOLSTA V LETIH 2010
                  DO 2014.</title> Predlog zakona je v obravnavo zboru predložila skupina poslank in
               poslancev s prvopodpisanim gospodom Rudolfom Mogetom. V zvezi s tem predlogom zakona
               Odbor za visoko šolstvo, znanost in tehnološki razvoj predlaga Državnemu zboru
               sprejem sklepa, da predlog zakona ni primeren za nadaljnjo obravnavo. Besedo dajem
               podpredsednici odbora gospe Evi Irgl za dopolnilno obrazložitev predloga sklepa.
               Izvolite, gospa Irgl.</p>
            </sp>
            <sp xml:id="SDZ4-Redna-40-2008-06-27.sp49">

               <speaker>EVA IRGL:</speaker>

               <p>Najlepša hvala. Odbor za visoko šolstvo, znanost in tehnološki razvoj je na svoji 23.
               redni seji obravnaval Predlog zakona o temeljnih razvojnih programih na področju
               znanosti in visokega šolstva v letih 2010-2014, ki ga je Državnemu zboru Republike
               Slovenije v obravnavo predložila skupina poslancev, s prvopodpisanim gospodom
               Rudolfom Mogetom. Ta je v uvodni obrazložitvi dejal, da je Slovenija ena izmed
               tranzicijskih držav do sedaj na podlagi posebnih zakonov zagotavljala dodatna
               sredstva za šolstvo, visoko šolstvo in znanstveno dejavnost. Tudi na podlagi teh
               zakonov se je izobrazbena struktura v samostojni Sloveniji močno povečala, število
               diplomantov, univerzitetnih in visokošolskih programov pa je občutno večje kot v letu
               1991.</p>
               <p>Zakonodajno-pravna služba je tudi opozorila, da predlagani zakon posega v področje,
               ki ga na podlagi sistemskih zakonov urejata nacionalna programa za področje
               raziskovalne-razvojne dejavnosti ter visokega šolstva. Ob dejstvu, da za obdobje, na
               katerega se nanaša predlog zakona, še nista sprejeta nacionalna programa, pa se
               zastavlja tudi vprašanje, v razmerju do katerih sredstev so predlagana sredstva
               dodatna.</p>
               <p>Ministrica za visoko šolstvo, znanost in tehnološki razvoj, gospa Mojca Kucler
               Dolinar je povedala, da je državni proračun oziroma način povečevanja obsega
               proračuna omejen z rastjo BDP-ja, kar vpliva tudi na povečanje proračuna za področje
               visokega šolstva in znanosti. Zaradi tega je povečevanje na način, kot je predviden v
               predlogu zakona, neustrezen. Omenila je tudi, da so se sredstva v proračunih za leti
               2008 in 2009, namenjena za visoko šolstvo in znanost, v primerjavi s prejšnjimi leti
               močno povečala. Zato ne vidi razloga, da bi za te dejavnosti potrebovali dodatna
               sredstva, kot je to predvideno v predlogu zakona.</p>
               <p>Članice in člani odbora so razpravljali predvsem o tem, ali je zakon primeren za
               nadaljnjo obravnavo ali ne. Predstavniki opozicije so menili, da zakon, ki bi
               zagotavljal dodatna sredstva za razvoj visokega šolstva in znanosti, potrebujemo, saj
               s proračuni določena sredstva ne zadostujejo potrebam za te namene, še posebej, če
               želimo izboljšati kvaliteto visokošolskega izobraževanja ter doseči večjo raven na
               področju raziskovalne dejavnosti. Predstavniki pozicije pa so nasprotno menili, da
               zakona, ki bi zagotavljal dodatna sredstva, ne potrebujemo, ker je nesistemski in bi
               morali sredstva za te namene zagotavljati v proračunih na podlagi sprejetega
               nacionalnega raziskovalnega in razvojnega programa in nacionalnega programa visokega
               šolstva. Po razpravi o predlogu zakona je odbor s 6 za in 5 proti sprejel naslednji
               sklep: Predlog zakona o temeljnih razvojnih programih na področju znanosti in
               visokega šolstva v letih 2010-2014 ni primeren za nadaljnjo obravnavo.</p>
            </sp>
            <sp xml:id="SDZ4-Redna-40-2008-06-27.sp50">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem predstavniku predlagateljev zakona gospodu Rudolfu Mogetu za
               predstavitev stališča do predloga matičnega delovnega telesa. Izvolite.</p>
            </sp>
            <sp xml:id="SDZ4-Redna-40-2008-06-27.sp51">

               <speaker>RUDOLF MOGE:</speaker>

               <p>Gospod predsednik, ministrica s sodelavko, spoštovane kolegice in kolegi! Lep
               pozdrav!</p>
               <p>Do zdaj smo slovenski parlamentarci lahko bili veseli, da smo nekaj posebnega v
               družbi evropskih narodov, saj smo edini v vseh mandatih doslej skrbeli za to, da so
               se sredstva v izobraževanju vedno dodajala z nekim posebnim zakonom, kar nam je
               omogočilo ne nazadnje to, da smo tudi v konkurenci v Evropi postali izmed
               tranzicijskih držav prva med njimi po vseh kazalcih. Treba je povedati, da so vse
               politične stranke prisegale, da bo Slovenija na znanju temelječa družba in da smo
               poskušali doseči cilje, ki so jih dale lizbonska strategija, ki jih je dala Bolonjska
               deklaracija, ki jih je prepisal bergenski komunike, ki jih je dal nacionalni program
               visokega šolstva in ki je dal nacionalni program raziskovalne dejavnosti. Vse lepo in
               prav, vendar letos se izteka zakon o temeljnih razvojnih programih na področju
               šolstva - rok. Država in ljudje doslej smo vedno vlagali v dva ključna dejavnika
               stabilnosti, to je v varnost, tako je ta Državni zbor brez glasu proti sprejel zakon
               o temeljnih razvojnih programih na področju obrambe v znesku 710 milijonov. Poslanci
               smo večkrat opozarjali vodstvo Vlade in Vlado samo, da naj vendar vloži tudi na
               področju šolstva podoben zakon, ki bi nam omogočal razvoj. Mislim, da so poslanci
               sami že dostikrat, tudi s svojimi zakoni pokazali, da za področje visokega šolstva
               potrebujejo več sredstev. Spomnimo se ustanovitev Emunija, spomnimo se še ne dolgo
               tega ustanovitev nove fakultete v Novem mestu, spomnimo se tega, da smo dejali, da bi
               bilo dobro, da imajo tudi vsi srednješolci brezplačno prehrano v znesku 37 milijonov
               tolarjev, in meni se zdi, da je napočil čas, da tudi poslanci tega sklica s svojimi
               pooblastili, ki jih imajo tukaj, nakažejo, da bodo nadaljevali to tradicijo in da
               bomo vlagali v znanje naprej. Da je to potrebno, spoštovani gospe in gospodje, smo
               predlagatelji dobili več dopisov.</p>
               <p>Povedal bi vam samo, da zaradi tega, ker je Slovenija v tej burni fazi razvoja
               povečala število študentov od 30 tisoč na 100 tisoč, da je v tej burni fazi razvoja
               ustanovila s koncesijo ali pomagala s koncesijo več kot 40 visokošolskim zavodom, da
               denarja ni bilo dovolj in so si univerze pomagale tako, da so dodatna sredstva
               pridobivale preko šolnin študentov, ki so bili naknadno vpisani. Uredba, ki pa je
               bila sprejeta - niste je vi sprejeli, ministrica, takrat ste bili še naša kolegica -
               je pa naredila to, da je v 3. členu povedala - to je edina uredba, ki daje denar
               visokošolskim zavodom - pravi, da se proračunska sredstva za visokošolsko
               izobraževanje vsako leto realno povečajo najmanj za rast bruto domačega proizvoda,
               vendar ne manj kakor 2,5%. Res so se sredstva povečevala tako, ampak zaradi tega, ker
               se je število študentov povečalo, ker so nove fakultete prišle zraven, se sredstva
               niso namenjala študijski dejavnosti, študijska dejavnost pa je glavna dejavnost teh
               visokošolskih zavodov, ki je zaradi bolonjske prenove v največji prenovi. Se pravi,
               tukaj so univerze dobile in v tem dokumentu piše še: "Sredstva za nacionalno pomembne
               naloge" - nacionalno pomembne naloge pa so zagotovo prenova programov - "pa so
               namenjena visokošolstvu pri javni informacijski službi, skrbi za slovenščino,
               mentorstvo in individualno izpolnjevanje štipendistov Republike Slovenije. Nikjer ni
               omenjena "Bologna" niti z eno besedo.</p>
               <p>Zaradi tega se nam je zdelo pametno, da vložimo zakon, in vas prosimo, spoštovane
               poslanke in poslanci, ker je še zelo malo, da se tudi ta parlament tega sklica lahko,
               ko bomo končali, okiti s tem, da je vložil dodatna sredstva, da je poskrbel za to, da
               bo ta država živela v večjem blagostanju, ne pa, da bomo mi prvi parlament - jaz se
               namreč od vas za vedno poslavljam s tem mandatom - prvi parlament, ki je vložil samo
               710 milijonov v oboroževanja, ni pa borih 65 milijonov v štirih letih ni bil zmožen
               to voljo dobiti in dati v visoko šolstvo, čeprav to visoko šolstvo ta denar še kako
               krvavo potrebuje.</p>
               <p>Vsem, ki boste nasprotovali predlogu matičnega delavnega telesa, se v svojem osebnem
               imenu in v imenu predlagateljev iskreno zahvaljujem.</p>
               <p>Hvala lepa.</p>
            </sp>
            <sp xml:id="SDZ4-Redna-40-2008-06-27.sp52">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem predstavnici Vlade za predstavitev stališča, gospe Mojci Kucler
               Dolinar ministrici za visoko šolstvo, znanost in tehnologijo. Prosim.</p>
            </sp>
            <sp xml:id="SDZ4-Redna-40-2008-06-27.sp53">

               <speaker>MOJCA KUCLER DOLINAR:</speaker>

               <p>Spoštovani poslanci, poslanke, lep pozdrav, spoštovani predsednik! Predlog zakona o
               temeljnih razvojnih programih na področju znanosti in visokega šolstva sicer nakazuje
               nekatere možnosti dodatnega financiranja področja visokega šolstva in znanosti ter
               mehanizme za izvedbo financiranja, vendar pa se je tako Vlada Republike Slovenije kot
               tudi Ministrstvo za visoko šolstvo, znanost in tehnologijo že v preteklosti zavedalo
               pomembnosti in veličine v predlogu zakona navedenih aktivnosti in tako preko
               obstoječih mehanizmov tudi že ukrepalo v skladu s svojimi pristojnostmi.</p>
               <p>Naj naštejem le nekaj najpomembnejših aktivnosti. Razvoj študijskih programov, torej
               tudi v smislu bolonjske prenove, potem tukaj vključevanje zunanjih predavateljev v
               študijski proces. Naj omenim tukaj samo dva odprta razpisa, en v smislu prenove
               bolonjskih programov v vrednosti milijon 130.000 evrov in razpis za razvojne naloge v
               višini 2 milijona 500.000 evrov. Potem financiranje mladih raziskovalcev iz
               gospodarstva, samo na letošnjem razpisu je bilo odobrenih 69 mladih raziskovalcev v
               gospodarstvu in poleg tistih, ki so bili odobreni preko agencije za
               raziskovalnorazvojno dejavnost, ki jih je več kot 100. Tu so centri odličnosti, pa
               financiranje raziskovalnega dela na univerzah, posodobitev raziskovalne opreme,
               zagotavljanje ustrezni prostorov, subvencioniranje bivanja študentov, tukaj govorimo
               tako o ustreznih prostorih v infrastrukturi samih fakultet, pa tudi študentskih
               domovih. Navedene aktivnosti so financirane preko razpisov evropskih strukturnih
               skladov, preko razpisov za razvojne naloge v visokem šolstvu in drugih sistemskih
               instrumentih, ki jih že dosedanji predpisi omogočajo. Vendar pa bi poleg tega Vlada
               Republike Slovenije pri pripravi proračunov za prihodnja leta, ob upoštevanju
               predvidene rasti BDP-ja prizadevala za in načrtovala postopno rast sredstev za
               področje visokega šolstva in znanosti v obsegu, za katerega ocenjujemo, da bo v
               petletnem obdobju kumulativno večje od rešitve v predlogu zakona. Ne nazadnje naj
               samo omenim tudi povečanje sredstev v zadnjem rebalansu proračuna.</p>
               <p>Zaradi dejstva, da že obstoječi podprogrami na področju visokega šolstva in znanosti
               omogočajo mehanizme financiranja področij in tudi vpliva predloga zakona Vlada ne
               podpira, kajti, kot rečeno, z obstoječimi mehanizmi, programi na področju visokega
               šolstva in znanosti je to že omogočeno. Hvala lepa.</p>
            </sp>
            <sp xml:id="SDZ4-Redna-40-2008-06-27.sp54">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Jakob Presečnik bo
               predstavil stališče Poslanske skupine Slovenske ljudske stranke.</p>
            </sp>
            <sp xml:id="SDZ4-Redna-40-2008-06-27.sp55">

               <speaker>JAKOB PRESEČNIK:</speaker>

               <p>Hvala lepa za besedo. Spoštovani vsi prisotni! Po mnenju predlagatelja bi predlog
               zakona pripomogel k temu, da bi se v skladu z bolonjskimi smernicami še hitreje
               razvijali takšni študijski programi, ki bodo ponujali dovolj izbirnosti za zadostitev
               zahtev na trgu delovne sile, da bi bilo možno povečati število visokošolskih
               učiteljev in sodelavcev, da se bodo v terciarno pedagoško dejavnost lahko vključevali
               raziskovalci iz javnih raziskovalnih zavodov in gospodarstva in ne nazadnje, da bi se
               povečala mednarodna mobilnost študentov. Navedeno drži. Vsi tudi vemo, da je državni
               proračun oziroma način povečevanja le-tega omejen z rastjo BDP-ja, kar vpliva tudi na
               povečanje proračuna za področje visokega šolstva in znanosti. Menimo, da mora biti
               povečevanje usmerjeno v prave cilje, sredstva v proračunih pa namenjena še posebej
               skrbno za razvoj in raziskovalne namene. Predlagani zakon sicer odstopa od
               pravnosistemske ureditve, določanja in financiranja razvojnih programov na področju
               znanosti in visokega šolstva. Zakon o raziskovalni in razvojni dejavnosti v 7. členu
               določa, da je podlaga za usmerjanje in določanje obsega sredstev državnega proračuna
               za izvajanje raziskovalne in razvojne dejavnosti nacionalni raziskovalni in razvojni
               program, s katerim se med drugim določajo tudi strateška razvojna področja in
               nacionalne prioritete za financiranje raziskovalne in razvojne dejavnosti. Hvala
               lepa.</p>
            </sp>
            <sp xml:id="SDZ4-Redna-40-2008-06-27.sp56">

               <speaker>PREDSEDNIK FRANCE CUKJATI:</speaker>

               <p>Hvala. Dr. Pavel Gantar bo predstavil stališče Poslanske skupine Zares.</p>
            </sp>
            <sp xml:id="SDZ4-Redna-40-2008-06-27.sp57">

               <speaker>DR. PAVEL GANTAR:</speaker>

               <p>Hvala lepa, tretjič danes, gospod predsednik. Spoštovane kolegice in kolegi!
               Spoštovana gospa ministrica. V Poslanski skupini Zares bomo glasovali proti sklepu
               odbora, da zakon o temeljnih razvojnih programih na področju znanosti in visokega
               šolstva ni primeren za nadaljnjo obravnavo.</p>
               <p>Spoštovane kolegice in kolegi! Stanje na področju visokega šolstva in znanosti je
               kritično. Po ocenah nekaterih najbolj uveljavljenih slovenskih znanstvenikov, ki ne
               skoparijo in ne izbirajo besed, je celo katastrofalna. Samo številke o tem, koliko se
               je povečalo število študentov, koliko se je povečal tudi proračun, koliko so se
               povečali ti ali oni indikatorji v znanosti, ne povedo dovolj. Ne povedo dovolj
               predvsem zato, ker se je, kot rečeno, število študirajoče populacije v Sloveniji
               bistveno povečalo, danes študira dve tretjini mlade generacije. Hkrati je treba
               povedati, da tudi druge države, ki imajo neke temeljne razvojne premisleke, bistveno
               povečujejo vlaganja v visoko šolstvo in znanost. Vlagajo pravzaprav v proizvodnjo
               novih znanj, novih vednosti in novih tehnologij. Zadnja, ena izmed teh uspešnih zgodb
               v zadnjem času je poleg že znamenite Finske in skandinavskih držav tudi Avstrija. Šli
               smo v bolonjsko reformo. Bolonjska reforma brez dodatnih virov - to pa vam zdaj
               govorim iz svoje prve roke, po dveh letih izvajanja bolonjskih programov. Bolonjska
               reforma bo spremenila univerze v nekoliko višje ali pa boljše srednje šole, če ne
               bodo zagotovljena vlaganja v kadre, če ne bo zadosti pomočnikov, asistentov,
               učiteljev, ki bodo lahko sprejeli izzive po bolonjskem programu vedno bolj
               individualiziranega študija. Če tega ne bo, bomo z bolonjsko reformo brcnili v prazno
               in prišli celo na slabše. Zato potrebujemo ljudi, torej denar, da se lahko izobrazi
               in zaposli nove ljudi na univerzah, iz gospodarstva v univerze in tako naprej. Ta
               zakon prinaša določeno stabilnost v bodoče financiranje znanosti visokega šolstva,
               brez šolskega tolarja, kje bi bile danes naše osnovne šole, brez temeljnih razvojnih
               programov na področju opreme in vojske, kje bi bila danes ta naša vojska. In ta zakon
               je povsem v skladu s tem, kar smo do sedaj počenjali. Žal mi je, da se to dolgoročno
               proračunsko financiranje ni obneslo boljše, da takšni zakoni ne bi bili več potrebni.
               Prepričan sem, da predlagatelj prvi podpisani, ki mu dolgujemo veliko, da je
               predstavil ta zakon in pripravil ta zakon, ga ne bi vložil, če bi imeli takšno
               proračunsko financiranje, da bi bilo to zagotovljeno znotraj drugačnih mehanizmov. Pa
               ni. In zakaj rabimo ta zakon in zakaj rabimo vse to? Zato, ker smo, resnici na ljubo
               v šestem okvirnem raziskovalnem programu bolj na repu med vsemi evropskimi državami,
               zato ker država za znanost daje samo 80 evrov na prebivalca. Zato, ker med 9500
               mladimi kandidati za post doktorske raziskovalne programe na ravni Evropske unije med
               temi 9500 je bilo izbranih 300 kandidatov in nobeden ni iz Slovenije, je pa en
               Slovenec, ki ne dela v Sloveniji. Ne zato, ker niso pametni, ampak zato, ker nimajo
               opreme, ker niso konkurenčni. Če želimo to delati drugače, potem bi bilo prav, da
               okoli tega dosežemo konsenz, da znanost in šolstvo damo iz političnih bojev in da se
               dogovorimo, koliko dejansko ta sfera rabi v naslednjih letih, in da rečemo,
               vzpostavimo avtonomijo in odgovornost obeh sektorjev in se prepustimo temu, da bo
               znanost najboljše vedela, kaj mora storiti s tem denarjem in kako ga mora uporabiti.
               Hvala lepa.</p>
            </sp>
            <sp xml:id="SDZ4-Redna-40-2008-06-27.sp58">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zmago Jelinčič Plemeniti bo predstavil stališče Poslanske skupine
               Slovenske nacionalne stranke. Prosim.</p>
            </sp>
            <sp xml:id="SDZ4-Redna-40-2008-06-27.sp59">

               <speaker>ZMAGO JELINČIČ PLEMENITI:</speaker>

               <p>Hvala lepa. Seveda bomo v Poslanski skupini Slovenske nacionalne stranke glasovali za
               ta zakon, to se pravi proti sklepu odbora. Vsi smo tudi podpisniki tega zakona in se
               z njem absolutno strinjamo. Dejstvo je, da število študentov, ki je v Sloveniji zelo
               naraslo v zadnjih nekaj letih, ne prinaša prave kvalitete. Za kvaliteten študij
               rabimo še kaj več, rabimo predvsem več denarja, več vlaganja v študij in pa zagotovo
               tudi malo drugačne usmeritve. V Sloveniji imamo ogromno število humanističnih ved, ki
               pravzaprav težko, da kaj prinašajo v razvoj modernih tehnologij in modernih
               znanstvenih področij. Dejstvo je, da tukaj nekako šepamo, zadaj smo in vedno bolj
               zadaj smo. Bolonjska reforma nam ni prinesla pozitivnih rezultatov, prinesla nam je
               mnogo slabega, prinesla nam je celo kopico visokošolskih zakonov, ki so sami sebi
               namen ali pa, še bolje rečeno, namen, da nekateri profesorji, ki predavajo na teh
               šolah, služijo, zelo dobro služijo, izobrazbena struktura kadrov, ki prihaja s teh
               fakultet, pa je prekleto nizka. To je evidentno tudi na področju, da se povečuje
               število študentov na humanističnih študijih in jih je na naravoslovnih vedno manj.
               Naravoslovni študiji so težji in ne prinašajo takšnih hitrih zaslužkov kot nekateri
               segmenti ostalih študijev. Namen zakona, ki smo ga vložili, pa je predvsem, da dobimo
               nove ljudi. In cilj je, da bi dobili pri izmenjavi znanja v trikotniku visoko
               šolstvo, znanost in gospodarstvo vsaj 80 raziskovalcev letno za gospodarstvo. To je
               cilj, ki ga lahko dosežemo, s tem zakonom, nikakor pa ga ne bomo dosegli, če ostajamo
               na tistem izhodišču, kot ga je gospa ministrica v začetku omenila. Mislim, da je
               potrebno morda tudi zaostriti vse skupaj. Mogoče ne bom govoril samo o tem zakonu,
               ampak o razmislekih, ki se porajajo v zvezi z visokim šolstvom na sploh. Visoko
               šolstvo je zelo razmetan objekt, lahko rečemo. Konec koncev edini v svetu smo, kjer
               profesor, ki je enkrat habilitiran, ostaja na tej poziciji do smrti, in mu tudi
               asistent, ki mu sledi s petletnim zamikom, ne more do živega. Profesorji so stari 80
               let, komaj še govorijo, asistenti so stari 75 let, tudi komaj še govorijo, ampak ne
               eden ne drugi ne spustita nikogar zraven. Tista naloga na osnovi katere sta dobila
               habilitacijo, je stara že 50 let in med tem se je v znanosti zgodilo že marsikaj
               novega. Ampak v vsem tem času ni bilo potrebno profesorju nič popravljati, nobene
               nove naloge narediti ali kaj podobnega. Tudi ne dovoljujejo, da bi se kakšni
               gostujoči profesorji zvrstili na naših fakultetah in odprli kakšne nove resurse
               iskanja znanj. Tudi če kakšen študent dobi kakšno idejo, da bi pobrskal malo izven
               tistega ozkega okvira, ki ga določa profesor, se profesor in asistent hitro
               potrudita, da mu v kali zatreta kakršenkoli razmislek o kakšni novi smeri. In zato
               smo tam, kjer smo. Na dnu v Evropi, da ne bi govoril, če bi se hoteli primerjati z
               indijskimi, filipinskimi ali pa pakistanskimi univerzami, tudi tam smo precej zadaj,
               na žalost.</p>
               <p>Zato je vsaj ta zakon potrebno sprejeti, to se pravi glasovati proti sklepu odbora.
               Hvala lepa.</p>
            </sp>
            <sp xml:id="SDZ4-Redna-40-2008-06-27.sp60">

               <speaker>PREDSEDNIK FRANCE CUKJATI:</speaker>

               <p>Hvala. Gospod Boštjan Zagorac bo predstavil stališče Poslanske skupine Lipa. Prosim.
            </p>
            </sp>
            <sp xml:id="SDZ4-Redna-40-2008-06-27.sp61">

               <speaker>BOŠTJAN ZAGORAC:</speaker>

               <p>Hvala za besedo. Spoštovani gospod predsednik! Verjamem, da mi boste dovolili, da se
               vrnem na vsebino zakona, kot je predlagan, in pustim Filipine in vse ostale na
               miru.</p>
               <p>Namen zakona je povečati določena finančna sredstva na nekaterih razvojnih programih
               na področju znanosti in visokega šolstva. V Poslanski skupini Lipa kot sopodpisniki
               tega zakona bomo zakon podprli. Že prvopodpisani predlagatelj se mi zdi, da je dovolj
               velik garant za to, da je zakon resnično potreben. Ni potrebno odkrivati tople vode,
               ni treba delati ničesar posebnega, ampak če boste zakon resnično prebrali, boste
               videli, da v njem ni nič slabega, in da se v njem pojavljajo stvari, ki so resnično
               potrebne in ne gre za politične stvari. Politično na podlagi naslova zakona, na
               podlagi vsebine zakona, nobeden od nas, nobena od političnih strank ne bo dobila
               dodatnih političnih točk. Bo pa zakon prinesel ogromno novega znanja ali pa možnosti
               za oblikovanje novega znanja, če bo potrjen. Dovolite mi samo še besedo ali dve,
               glede na to, da zakon na odboru ni dobil potrebnega soglasja. Samo neumni in mrtvi ne
               spreminjajo mnenja. Verjamem, da ga boste danes tisti, ki ste na odboru glasovali
               proti, spremenili in pokazali, da niste ne eno in ne drugo. Naložbe v visoko šolstvo
               so ključne za vsako gospodarsko rast. Tudi če verjamemo besedam predsednika Vlade, da
               je gospodarska rast v naši državi na zavidljivi ravni. Verjamem, da noben izmed nas
               tukaj se ne bo branil še dodatnega razcveta, seveda pa smo tisti, ki predsedniku
               Vlade ne verjamemo. Opozoriti je treba na to, da je država v tem mandatu realno
               znižala sredstva, ki jih namenja za visoko šolstvo. Največji problem predstavljajo
               predvsem sredstva za zagotavljanje oziroma uvedbo bolonjskih študijskih programov. Če
               dodatnega denarja ne bo, bodo morali visokošolski zavodi znižati kakovost na prvi
               bolonjski stopnji, na drugi stopnji pa znižati sredstva na študenta, študente
               združevati v večje skupine in zmanjšati nabor izbranih predmetov, to je zmanjšati
               kakovost študija, s tem zmanjšati kakovost znanja in s tem zmanjšati gospodarsko
               rast, s katero se vsi kitite. Argumenti, da je treba na obstoječih univerzah
               vzpostaviti konkurenco in da zasebne šole pripomorejo k dodatnemu financiranju
               visokega šolstva, ne vzdržijo. Vaš slednik oziroma njegova izjava, da njegove zasebne
               šole, ki ste mu jih omogočil, pod njegovim okriljem razpolagajo z 10 tisoč do 100
               tisoč evri, pa tudi vam, kljub temu, da je vaš slednik, kažejo na to, da temu pač ni
               tako, da bi zasebne šole enostavno povečevale konkurenco. Slovenija z dvema
               milijonoma prebivalcev pač ne more imeti enake logike, kot se pojavlja v Združenih
               državah Amerike, kjer pač trg deluje. Trg tudi tam deluje tako, da se dobri
               študentje, dobri programi financirajo in omogočajo zaposlovanje po študiju tistim
               najboljšim študentom. Mi tudi tega ne znamo na koncu koncev zagarantirati našim
               študentom.</p>
               <p>V Sloveniji danes lahko le najboljše visokošolske in raziskovalne inštitucije
               konkurirajo tistim manjšim izobraževalnim inštitucijam v tujini, zato kakršnakoli
               takšna primerjava pač enostavno ne vzdrži.</p>
               <p>Kot sem že dejal, v Poslanski skupini Lipa bomo zakon v predlagani obliki z veseljem
               podprli. Verjamem pa, kot sem dejal že na začetku, da boste tudi vsi tisti, ki ste
               temu zakonu na odboru pač zaradi svojih razlogov nasprotovali, spremenili svoje
               mnenje in zakon podprli ter s tem pripomogli k razvoju znanosti, tehnologije in
               gospodarski rasti, s katero se z veseljem bohotite. In ne vzeti za slabo, če boste
               spreminjali svoje mnenje - vsak dan se naučimo kaj novega.</p>
               <p>Hvala.</p>
            </sp>
            <sp xml:id="SDZ4-Redna-40-2008-06-27.sp62">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Mag. Tomaž Štebe bo predstavil stališče Poslanske skupine Slovenske demokratske
               stranke.</p>
               <p>Prosim.</p>
            </sp>
            <sp xml:id="SDZ4-Redna-40-2008-06-27.sp63">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod predsednik. Spoštovana gospa ministrica, kolegica in
               kolegi!</p>
               <p>V Poslanski skupini Slovenske demokratske stranke se bomo strinjali s sklepom, da
               predlog zakona, kot je zasnovan, ni primeren za nadaljnjo obravnavo.</p>
               <p>Ob vsem spoštovanju namer predlagatelja in ciljev, ki jih poskuša na ta način doseči
               Evropa in Slovenija z Lizbonsko strategijo in nacionalnimi programi, da postanemo
               najbolj konkurenčno in dinamično ter na znanju temelječe gospodarstvo v svetu s
               polnozaposlenostjo ter ekonomsko in socialno kohezijo. Na kratko rečeno, delovna
               mesta in rast. Ali pa obratno.</p>
               <p>Razloga za stališče, da predlog ne sledi navedenim strategijam in ciljem, sta v
               bistvu dva formalnokonceptualna in eden vsebinski, ki pa so po mojem mnenju, mnenju
               Slovenske demokratske stranke najpomembnejši. Najprej formalnokonceptualni.</p>
               <p>Za obdobje veljavnosti zakona o temeljnih razvojnih programih na področju znanosti in
               visokega šolstva od leta 2010 do 2014 ni veljavnega krovnega dokumenta, nacionalnega
               raziskovalno-razvojnega programa in nacionalnega programa visokega šolstva, ki
               veljata do leta 2010. Takega mnenja je tudi Zakonodajno-pravna služba. Drugi
               formalnokonceptualni razlog je, da predlagani podprogrami, za katere bi moralo biti
               namenjenih najmanj 65 milijonov evrov od leta 2010 za obdobje petih let, so področja,
               za katera morajo biti potrebna sredstva že po sedanjih obveznostih države
               zagotovljena v proračunu. Financiranje bolonjskih programov, dovolj učiteljev glede
               na število študentov ali boljše razmere, javno-zasebno partnerstvo
               ...<stage>/Nerazumljivo./</stage>... študentov mora biti podprto z obstoječimi proračunskimi in
               drugimi finančnimi elementi. Poleg tega se tudi proračunsko planirajo programi in
               podprogrami v okviru štiriletnih načrtov razvojnih programov. Okvir zanje so že
               omenjeni nacionalni programi oziroma strategije, ki sledijo evropskim posebnostim in
               možnostim nacionalnih držav članic. Bistvo je v odločitvah o usmeritvah,
               ...<stage>/Nerazumljivo./</stage>... raziskovalno-razvojnih segmentih, ki imajo največje možnosti za
               uspeh, ter na teh področjih in podpornih delih odličnost, ki omogočajo tudi končno
               uspešnost na trgu v globalnem smislu.</p>
               <p>Bolj je pa pomembno to, kako razumemo temeljne razvojne programe. Bistvo je
               pravzaprav iskanje področij za posebno financiranje. Bistvo je tudi visoka udeležba
               gospodarstva. Ne 15% iz javnega dela, ampak predvsem in bistvena vsaj polovična
               visoka udeležba gospodarstva. Menim, da vsaj polovična, ker njihova udeležba
               zagotavlja utemeljenost in resno partnerstvo z odgovornostjo za realnost in uspešnost
               programov oziroma projektov. Za razvoj konkurenčnosti in uspešnosti naše družbe je
               pomembno, da namenimo pomembna sredstva za posamezne programe, ki vodijo v odličnost,
               ki vodijo v realizacijo in uspešno obvladovanje področij ali nekaterih tehnoloških
               vsebin, za katere mislimo, da je Slovenija na teh področjih lahko konkurenčna in
               uspešna, da lahko ustvarimo dolgoročno varna in zahtevna delovna mesta.</p>
               <p>Nemčija je namenila milijarde evrov za nekaj univerz, ki jih poskuša na ta način
               usposobiti za primerljivo uspešnost z nekaterimi drugimi univerzami po svetu. Seveda
               iz javnih sredstev, ki pridobivajo pomembne deleže za svoje delo iz zasebnih
               sredstev, iz gospodarstva. Podobno finska država ravno sedaj namenja pol milijarde
               evrov za vgrajevanje zasebnega partnerstva v obstoječe javne univerze, s soudeležbo
               najmanj enakih sredstev iz zasebne sfere. Menimo, da je zelo pomembno, da usmerimo in
               določimo skozi načrte razvojnih programov, skozi posamezne izbrane vsebine nekatere
               tehnološke projekte, za katere pričakujemo, da jih gospodarstvo potrebuje in jih bo v
               končni fazi tudi implementiralo na trgu. Zelo pomembno je tudi to, da intenziviramo
               izobraževanje, ga prevzamemo z realnimi obštudijskimi ... razvojnimi in aplikativnimi
               projekti ter s tem ustvarimo učinkovite študijske programe in diplomante.</p>
               <p>Poslanska skupina Slovenske demokratske stranke bo podprla sklep matičnega odbora, da
               predlaga, da zakon ni primeren za nadaljnjo obravnavo. Hvala lepa.</p>
            </sp>
            <sp xml:id="SDZ4-Redna-40-2008-06-27.sp64">

               <speaker>PREDSEDNIK FRANCE CUKJATI:</speaker>

               <p>Hvala. Gospa Breda Pečan bo predstavila stališče Poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-40-2008-06-27.sp65">

               <speaker>BREDA PEČAN:</speaker>

               <p>Dober dan, gospod predsednik, gospa ministrica s sodelavko, kolegi in kolegice!
               Poslanska skupina socialnih demokratov ne more in ne želi podpreti sklepa matičnega
               delovnega teles k predlogu zakona o temeljnih razvojnih programih na področju
               znanosti in visokega šolstva. Pripombe vlade in mnenje Zakonodajno-pravne službe o
               formalnih razlogih, zakaj ta zakon ni potreben oziroma ni na mestu, mislim, da niso
               tako pomembne, da bi lahko odtehtale vsebino tega zakona, ki namenja dodatna
               sredstva, sicer po mnenju nas v poslanski skupini, ki smo sicer tudi sopodpisniki
               predloga zakona, prenizka, in smo zato upali, da bo odbor resno obravnaval zakon in
               ugotovil, da ga je treba dopolniti in popraviti. Mi smo imeli namen vložiti
               amandmaje, s katerimi bi sredstva, namenjena za programe, ki jih zakon predlaga,
               bistveno povečali, ker je vsota 65 milijonov evrov dodatnih sredstev, ob, dajmo reči,
               osnovnih vsotah, ki jih določa nacionalni program za raziskovalno in razvojno
               dejavnost ter nacionalni program visokega šolstva, premajhna. Dejstvo je, da mi
               potrebujemo dodatna sredstva predvsem zato, da pospešimo raziskovalno-razvojno
               dejavnost, in da pospešimo razvoj visokega šolstva. Se pravi, da to, kar slišimo iz
               ust gospe ministrice, da nas omejuje rast bruto domačega proizvoda na področju
               razvoja visokega šolstva, raziskav in razvoja, je problem načina razmišljanja o tem,
               kakšna je vloga teh dveh, lahko rečemo, za Slovenijo najpomembnejših dejavnosti. Če
               Slovenija želi postati svetilnik sveta in če Slovenija želi kljub temu, da nikoli ne
               bo največja in da nikoli ne bo najmočnejša, da je pa lahko najboljša, vendar ne eno,
               ne drugo ne more postati, če ne vlaga pospešeno sredstev v raziskave in razvoj in v
               visoko šolstvo. Se pravi, da delež sredstev v bruto domačem proizvodu, namenjen tej
               dejavnosti, mora biti vsako leto večji, ne pa, da je omejen z rastjo bruto domačega
               proizvoda, ki je mimo grede povedano letos, lani in predlani pravzaprav predvsem
               posledica pregretega razvoja gospodarstva, ki je prineslo tudi, vemo, povečano
               inflacijo. Ob taki inflaciji enaka rast sredstev za visoko šolstvo in raziskave in
               razvoj, kot je rast bruto domačega proizvoda, ne zadošča, da bi lahko sledili rasti
               števila študentov, da bi sledili težnji oziroma cilju, da povečamo število
               profesorjev oziroma dosežemo število predavateljev na študenta, cilju, ki smo si ga
               zastavili tudi v nacionalnem programu visokega šolstva, in celi vrsti drugih ciljev,
               ki smo si jih zastavili. Zato menimo, da je ta zakon še kako potreben, s popravki, ki
               bi predvidene zneske vsaj podvojili, da bi s tem dosegli pospešen razvoj obeh
               dejavnosti.</p>
               <p>Poslanska skupina Socialnih demokratov bo glasovala v celoti proti sklepu, ki ga je
               sprejel odbor. Prepričani smo, tako kot je kolega prej rekel, nič ni narobe, če
               spremenimo stališče, če spremenimo mnenje. Sicer pa menim, da je tudi v koalicijskih
               vrstah zelo veliko ljudi, članov in članic, ki imate otroke, ki potrebujejo pomoč
               države oziroma pospešen razvoj, da bodo lahko v podiplomskem študiju dosegli cilje,
               ki si jih država zastavlja za celotno nacijo. Želim si, da bi skupaj z nami glasovali
               proti sklepu. Hala.</p>
            </sp>
            <sp xml:id="SDZ4-Redna-40-2008-06-27.sp66">

               <speaker>PREDSEDNIK FRANCE CUKJATI:</speaker>

               <p>Hvala. Dr. Mitja Slavinec bo predstavil stališče Poslanske skupine Liberalne
               demokracije Slovenije.</p>
            </sp>
            <sp xml:id="SDZ4-Redna-40-2008-06-27.sp67">

               <speaker>DR. MITJA SLAVINEC:</speaker>

               <p>Lep pozdrav vsem prisotnim! Slišali smo že, da je bila Slovenija edina tranzicijska
               država, ki ima že od leta 1994 šolski tolar. Oče šolskega tolarja, poslanski kolega
               Moge, je Vlado večkrat opozarjal, da se bo letos ta dodatni vir financiranja visokega
               šolstva iztekel in da naj vlada sama pripravi ustrezen zakon, da ne bo rabila
               opozicija nadaljevati svojega dela izpred štirih mandatov in vseh vmes. In kaj smo
               dobili v odgovor? V odgovor smo dobili podoben zakon - vendar na področju obrambe, ne
               pa na področju visokega šolstva, znanosti in raziskovanja. In da bo stvar še hujša,
               na področju obrambe ni bilo težko s podobnim zakonom, ki se mu zdaj očitajo tudi
               proceduralne napake oziroma nezmožnosti sprejetja, torej s podobnim zakonom je bilo
               zagotovljenih kar 11-krat več sredstev, 11-krat več sredstev za vojsko, kot tukaj za
               znanje, za izobraževanje, za visoko šolstvo in raziskovalno dejavnost, torej za tisto
               kar zagotavlja Sloveniji hitrejši razvoj, za tisto, kar je nedvoumno daleč najboljša
               investicija. In da smo imeli šolski tolar, to je seveda tudi povzročilo, da je daleč
               od resnice da smo na dnu Evrope ali še katerih drugih držav. Nasprotno, smo na zelo
               zavidljivem mestu, še toliko bolj, če pogledamo, kakšne so naše druge možnosti. In
               pravzaprav ni vredno polemike s kolegom Jelinčičem glede njegove ocene visokošolskega
               prostora. Morda na nekaterih področjih, prav gotovo pa ne naravoslovju, prav gotovo
               torej ne na tistem področju, ki bi od tega zakona tudi največ dobilo in torej na
               tistem področju, ki ga Slovenija tudi najbolj potrebuje. Samo malo se pogovarjajte z
               gospodarstveniki in boste slišali, kako iščejo inženirje, kako ni
               naravoslovno-tehničnih kadrov, kako torej ni tistih, ki jim je v največji meri ta
               zakon namenjen. In ne samo njim, namenjen je tudi za to, da priskrbi dovolj sredstev,
               in s tem tudi pravni položaj visokošolskega prostora in konkurenčnost pri nadaljnjem
               razvoju našega visokošolskega prostora. Vlada pri zavrnitvi tega zakona pravi, da je
               sredstev dovolj. Vendar praksa žal kaže popolnoma drugače. Lahko ste se na odboru
               seznanili s pozivom dekanov tehniških fakultet. Prav tako je bilo postavljeno
               ministrici tudi že več poslanskih vprašanj, pobud, vezanih na financiranje
               naravoslovno-tehničnih fakultet in pa tudi konkretno Fakultete za naravoslovje in
               matematiko, kjer se kaže tudi na določeno nedoslednost financiranja enakovrednih
               fakultet v Ljubljani in v Mariboru. Slišali smo, da so se pojavile nove fakultete,
               vendar nove fakultete, zasebne fakultete so praviloma vse družboslovno-humanistične.
               In s tem se je spet, kajti večji del tega denarja gre iz iste vreče, iz istega žaklja
               se je sedaj v večji meri usmeril v družboslovje in humanizem, zato so
               naravoslovno-tehnične fakultete toliko bolj prikrajšane. Naravoslovno-tehničnih
               fakultet zasebniki ne bodo ustanavljali, ker je majhen vpis in ker je študij zelo
               drag. In ta zakon, o katerem danes govorimo, bi prav to anomalijo v veliki meri lahko
               odpravil na področju zmanjševanja študijskih skupin in pa tudi sofinanciranja DDV-ja
               za opremo, ki jo dobimo iz evropskih proračunov. In ta raziskovalna oprema ne bi bila
               samo za študij in ne bi bila samo za preiskovalno delo, ampak bi v veliki meri lahko
               tudi že direktno služila potrebam gospodarstva. Še en razlog, zakaj je smiselno ta
               zakon podpreti. Prav tako to, da imamo zakon pred nacionalnim programom, to ni
               slabost, nasprotno, to je prednost, da bo nacionalni program lahko vsebine tega
               zakona upošteval.</p>
               <p>In naj zaključim s tem, da je odbor, lahko mu rečemo nadodbor, saj se ukvarja s
               tistim, kar zagotavlja razvoj, tesno odločil z enim glasom, in prav gotovo je to
               odločitev smiselno sedaj v Državnem zboru popraviti in zakon podpreti, da ne bo res
               to, kar je dejal dosedanji predsednik Akademije znanosti in umetnosti, ko so ga
               vprašali, kaj država bolj podpira, naravoslovje ali družboslovje, in je rekel
               deklarativno: družboslovje zares pa ničesar.</p>
            </sp>
            <sp xml:id="SDZ4-Redna-40-2008-06-27.sp68">

               <speaker>PREDSEDNIK FRANCE CUKJATI:</speaker>

               <p>Hvala. Gospod Martin Mikolič bo predstavil stališče Poslanske skupine Nove Slovenije,
               prosim.</p>
            </sp>
            <sp xml:id="SDZ4-Redna-40-2008-06-27.sp69">

               <speaker>MARTIN MIKOLIČ:</speaker>

               <p>Hvala za besedo, spoštovani predsednik. Lep pozdrav ministrici, sodelavki, spoštovane
               kolegice in kolegi.</p>
               <p>V zadnjih dveh desetletjih je število študentov skokovito naraščalo. V Sloveniji
               študira okoli 60% populacije starosti od 18 do 24 let. Tako visok odstotek je velik
               delež v primerjavi z ostalimi članicami Evropske unije. Delež proračuna, ki ga je
               bilo deležno Ministrstvo za visoko šolstvo, znanost in tehnologijo, se je zvišal iz
               5,34% proračuna v proračunskem letu 2006 na 5,63% v proračunskem letu 2008. Proračun
               ministrstva se je tako v letu 2007 v primerjavi z letom 2006 povečal za 7%, v
               naslednjem proračunskem letu pa še za nekaj več kot 7%, kar znese skupaj nekaj manj
               kot 15%.</p>
               <p>Proračunska sredstva za visokošolsko izobraževanje se vsako leto realno povečujejo
               najmanj za rast bruto domačega proizvoda, vendar ne manj kakor 2,5% glede na
               realizacijo za preteklo leto. Pri tem ne smemo pozabiti na črpanje sredstev iz
               evropskih strukturnih skladov iz naslova kohezijske politike. Z vrsto razpisov, ki
               jih izvaja Ministrstvo za visoko šolstvo, znanost in tehnologijo, se obseg sredstev,
               ki se jih namenja za razvoj znanosti in visokega šolstva, še povečuje.</p>
               <p>Predlog zakona, ki ga je vložila skupina poslancev, s prvopodpisanim poslancem
               gospodom Mogetom, po mnenju Poslanske skupine Nove Slovenije ne prinaša novih
               rešitev. Strinjamo se z namenom, ki ga zasleduje zakon, vendar pa se nam pot, po
               kateri predlagatelj želi pridobiti sredstva, ne zdi prava. V prvi vrsti manjka zakonu
               pravna podlaga, saj sta bila tako nacionalni razvojni program kot tudi resolucija o
               nacionalnem programu visokega šolstva sprejeta samo do leta 2010. Iz navedenih
               razlogov v Poslanski skupini Nove Slovenije menimo, da zakon ni primeren za nadaljnjo
               obravnavo. Hvala lepa.</p>
            </sp>
            <sp xml:id="SDZ4-Redna-40-2008-06-27.sp70">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. O predlogu sklepa bomo
               v skladu s časovnim potekom seje zbora odločali danes v okviru glasovanj pol ure po
               prekinjeni 20. točki dnevnega reda. S tem prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA - OBRAVNAVO PREDLOGA ZAKONA O DOPOLNITVAH
                  ZAKONA O VARSTVU OSEBNIH PODATKOV.</title> Predlog zakona je v obravnavo zboru
               predložil poslanec dr. Pavel Gantar. V zvezi s tem predlogom zakona Odbor za notranjo
               politiko, javno upravo in pravosodje predlaga Državnem zboru sprejem sklepa, da
               predlog zakona ni primeren za nadaljnjo obravnavo. Besedo dajem predsedniku odbora
               gospodu Dragu Korenu za dopolnilno obrazložitev predloga sklepa. Prosim.</p>
            </sp>
            <sp xml:id="SDZ4-Redna-40-2008-06-27.sp71">

               <speaker>DRAGO KOREN:</speaker>

               <p>Hvala, gospod predsednik, za besedo. Lep pozdrav poslankam, poslancem in
               predstavnikom Vlade! Odbor za notranjo politiko, javno upravo in pravosodje je na 45.
               seji obravnaval Predlog zakona o dopolnitvah zakona o varstvu osebnih podatkov, ki ga
               je Državnemu zboru v obravnavo po skrajšanem postopku predložil poslanec dr. Pavel
               Gantar.</p>
               <p>Na začetku te točke je gospod Gantar poudaril, da je razlog za pripravo tega predloga
               zakona povezan z dogodki v zvezi z internim nadzorom, ki ga je zaradi objave
               diplomatske depeše uvedlo Ministrstvo za zunanje zadeve. Varstvo osebnih podatkov v
               elektronskih komunikacijah je zagotovljeno v javnih elektronskih omrežjih, medtem ko
               določeni segmenti elektronskih komunikacij, ki ne spadajo v javno omrežje, med drugim
               tudi hišne centrale, ne uživajo posebnega pravnega varstva. Poglavitna rešitev
               predloga zakona je, da se kot občutljive osebne podatke določijo tudi prometni
               podatki o elektronskih komunikacijah posameznika. Obenem pa predlog zakona
               upravljavcem javnih in zasebnih komunikacijskih omrežij nalaga, da pri obdelavi
               prometnih podatkov za potrebe preverjanja porabe in računov komunikacijskih storitev
               uporabnika podatke anominizira tako, da ni razvidna identiteta osebe, s katero je
               uporabnik vzpostavil povezavo, pa tudi ne identiteta osebe, ki je z uporabnikom
               vzpostavila povezavo. Predstavnica Zakonodajno-pravne službe je obrazložila svoje
               pisno mnenje. Povedala je, da vprašanje zadeva pravnosistemsko primernost urejanja
               vsebine tega predloga zakona v noveli zakona o varstvu osebnih podatkov. Menila je,
               da bi to sodilo v drug zakon. K predlogu zakona je podala pisno mnenje tudi Vlada, ki
               ga je na seji odbora predstavil državni sekretar Robert Marolt. Povedal je, da
               predlagane zakonske določbe po vsebini ne sodijo v zakon o varstvu osebnih podatkov,
               ampak bi bilo to vprašanje primerneje urediti v zakonu o elektronskih komunikacijah.
               V razpravi so člani odbora predstavili različna stališča do predlaganih rešitev.
               Nekateri so podprli prizadevanja predlagatelja in menili, da bi tudi Vlada morala
               imeti interes za ureditev tega vprašanja. Varstvo zasebnosti na delovnem mestu na
               področju elektronskih komunikacij je zelo pomembno, saj se iz podatkov o komunikaciji
               posameznika lahko sklepa na nekatere druge osebne podatke, ki jih zakon opredeljuje
               za občutljive. Zato je prav, da se to področje ustrezno pravno uredi, saj si sicer
               delodajalci svoje pristojnosti v zvezi z varstvom zasebnosti na delovnem mestu lahko
               razlagajo zelo različno. Izraženo je bilo tudi stališče, da se vsak zaposlen mora
               zavedati, da gre pri uporabi službenega telefona in računalnika za sredstva
               delodajalca, ki so mu dana v uporabo v službene namene. Večina članov odbora je
               menila, da ni potrebe za uvedbo predlaganih zakonskih rešitev, zato predloga zakona
               niso sprejeli.</p>
               <p>Predlagatelj je v razpravi tudi odgovoril, na pomisleke Vlade in Zakonodajno-pravne
               službe glede pravno-sistemske umestitve predlagane vsebine in glede opozorila, da bi
               kazalo na enem mestu urediti vse tiste ustavne pravice dokumentacijske zasebnosti,
               vključno s pisemsko tajnostjo. Če bi v ureditev o javnih elektronski komunikacijah
               vključili tudi ureditev, ki bi se nanašala na zasebna omrežja, bi bila zakonodaja
               nepregledna.</p>
               <p>Odbor je glasoval o amandmaju odbora k 2. členu, ki ga je predložil predlagatelj.
               Amandma ni bil sprejet, nato pa je glasoval o vseh členih predloga zakona skupaj, kar
               pa tudi ni bilo sprejeto. Na koncu je odbor sprejel sklep, da predlog zakona o
               dopolnitvah zakona o varstvu osebnih podatkov ni primeren za nadaljnjo obravnavo.
               Hvala.</p>
            </sp>
            <sp xml:id="SDZ4-Redna-40-2008-06-27.sp72">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem predlagatelju zakona dr. Pavlu Gantarja za predstavitev stališča
               do predloga matičnega delovnega telesa. Prosim.</p>
            </sp>
            <sp xml:id="SDZ4-Redna-40-2008-06-27.sp73">

               <speaker>DR. PAVEL GANTAR:</speaker>

               <p>Spoštovani predsednik, spoštovane kolegice in kolegi, predstavniki vlade! Bom pa res
               kratek. Jasno je, da predloga sklepa ne bom podprl. Predsednik odbora je izčrpno
               obrazložil vse zgodbe okoli tega zakona, tako da jih jaz ne bom ponavljal. Res je, da
               je razlog za predlog tega zakona nepooblaščen nadzor nad prometnimi podatki v hišni
               centrali MNZ-ja. In ob tem je treba poudariti, da je zaupnost tako imenovanih
               prometnih podatkov v javnih elektronskih omrežjih varovana v zakonu o elektronski
               komunikaciji. Zakon o elektronski komunikaciji, ki obravnava javne operaterje in
               javna omrežja, tega ne obravnava takrat, kadar gre za te podatke v zasebnih omrežjih,
               kamor se štejejo lahko tudi hišne centrale, navsezadnje je HACOM, na katerem deluje
               tudi naša mreža, tudi zasebno omrežje in je v zasebno pravnem pomenu, kadar ne
               komunicira z javnim omrežjem. Zato te materije ni mogoče urediti v tem zakonu o
               elektronskih komunikacijah in sem zato predlagal dopolnitev dveh členov v Zakonu o
               varstvu osebnih podatkov. Tako kot je bilo rečeno, sem v 6. členu predlagal, da se
               med občutljive podatke dajo tudi prometni podatki o elektronskih komunikacijah
               posameznikov in da se dovoli obravnavana in obdelava prometnih podatkov za potrebe
               obračuna, nadzora in tako naprej. Vendar jih je potrebno anonimizirati do te mere, da
               ni razvidna identiteta tistega, ki kliče uporabnika, in tistega, ki ga uporabnik
               kliče, enostavno rečeno identiteta pri odhajajočih in prihajajočih klicih. Razprava
               je bila zanimiva in je cela vrsta drugih problemov. Jaz bi rekel samo to, da je to
               ena izmed osrednjih razprav danes v Evropi v zvezi z nadzorom nad osebnostjo in
               komunikacijskimi sredstvi, da je Ustavno sodišče Zvezne Republike Nemčije računalnik,
               ne glede na to, ali je v javni ali v privatni, zasebni lasti, kot del ustavno
               varovane zasebnosti posameznika, da torej delodajalec kar tako in brez ozirov ne more
               posegati v te komunikacijske sisteme in da se zavedamo občutljivosti te tematike. Pri
               nas ta problem ni relevanten, ali pa se nobenemu ne zdi takšen. Poskus, ki je bil
               storjen, je bil poskus, recimo temu, res na ljubo delne rešitve nekega problema,
               takojšnje rešitve, vendar kot kaže, tudi ta rešitev ne bo doživela kakšnega uspeha in
               moram reči, da se bomo s tem hote ali nehote ukvarjali ob naslednji takšni aferi.
               Nasvidenje. Hvala lepa.</p>
            </sp>
            <sp xml:id="SDZ4-Redna-40-2008-06-27.sp74">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem predstavniku Vlade gospodu Robertu Maroltu, državnemu sekretarju
               na Ministrstvu za pravosodje. Prosim.</p>
            </sp>
            <sp xml:id="SDZ4-Redna-40-2008-06-27.sp75">

               <speaker>ROBERT MAROLT:</speaker>

               <p>Hvala lepa za besedo, gospod predsednik. Spoštovane poslanke, spoštovani
               poslanci!</p>
               <p>Vlada Republike Slovenije je podrobno proučila predlog zakona o dopolnitvah zakona o
               varstvu osebnih podatkov, ki ga predlaga poslanec Državnega zbora, gospod dr. Pavel
               Gantar. Ocenili smo, da se ne moremo strinjati z vsebino določb predloga tega zakona.
               Predlog zakona je namreč vsebinsko sporen, saj predlagane določbe po vsebini ne
               sodijo v zakon o varstvu osebnih podatkov, ki ureja pravico do informacijske
               zasebnosti iz 38. člane Ustave Republike Slovenije. Prej bi sodile v Zakon o
               elektronskih komunikacijah, saj urejajo vprašanje pravic do komunikacijske zasebnosti
               iz 37. člena Ustave Republike Slovenije. Ocenjujemo tudi, da je pravnosistemsko
               sporen tudi predlog po 1. členu predloga zakona, da se prometni podatki o
               elektronskih komunikacijah posameznika opredelijo kot občutljivi osebni podatki, saj
               ti prometni podatki niso in ne morejo biti istega ranga oziroma tako nevarni, kot so
               na primer podatki o rasnem in narodnostnem poreklu, verskem ali političnem
               prepričanju, članstvu v sindikatu, zdravstvenem stanju, spolnem življenju in
               podobno.</p>
               <p>Določitev v 2. členu predloga zakona, da se izpiski komunikacijskih, prometnih
               podatkov vedno avtomatično anonimizirajo, je po našem mnenju tudi zgrešena oziroma
               nedodelana. Včasih ima že posameznik zaradi varstva njegovih osebnih interesov
               pravico oziroma interes, da se mu posreduje popoln izpis podatkov o klicih. In 2.
               člen predloga zakona po našem mnenju tudi nelogično omogoča, da bi se anonimizirani
               prometni podatki elektronskih komunikacij na to še kriptografsko obdelovali, saj če
               je prišlo do anonimizacije, nikakor ne bi bila več potrebna še njihova kriptografska
               obdelava. Predlog zakona sicer odpira pomembno vprašanje podrobnejšega pravnega
               urejanja varstva zasebnosti na delovnem mestu, vendar tega vprašanja ni možno rešiti
               s predlaganjem še ne dovolj razvitih zakonskih rešitev. Prav tako pa je morda treba
               izhajati iz stališča, da je treba najprej na sistemski način določiti splošna pravila
               glede varstva zasebnosti na delovnem mestu, kar pa je dolgotrajnejša in, kot že
               rečeno, predvsem sistemska naloga.</p>
               <p>Zato Vlada tega predloga zakona ne podpira.</p>
               <p>Hvala lepa.</p>
            </sp>
            <sp xml:id="SDZ4-Redna-40-2008-06-27.sp76">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Gospod Vili Rezman bo predstavil stališče Poslanske skupine Demokratične stranke
               upokojencev.</p>
               <p>Prosim.</p>
            </sp>
            <sp xml:id="SDZ4-Redna-40-2008-06-27.sp77">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>V resnici gre samo za dve manj zahtevni dopolnili, ki pa zaradi tega, ker sta manj
               zahtevni, nista nepomembni. Mi ocenjujemo prav nasprotno, ker gre za kršenje
               temeljnih pravic.</p>
               <p>Ocenjujemo, da je vendarle treba omeniti, kaj je bil povod za ta predlog zakona, da
               je treba torej ponavljati, da gre za to, da se je to dogajalo na Ministrstvu za
               zunanje zadeve, da je bila s strani informacijske pooblaščenke izdana odločba, ki
               sicer ni pravnomočna zaradi upravnega spora, pa vendar je ocenjevala, da je bilo
               dogajanje nezakonito. Bomo počakali, da bo tudi pravnomočnost in takrat ugotavljali,
               kdo je imel bolj prav. Za nas v Poslanski skupini DeSUS je pomenljivo to, kje se je
               to dogajalo. Torej v vrhovih naše državne uprave. Pomemben ja način na katerega se je
               to zgodilo, prav zavoljo tega, ker sodimo, da je bil ta način aroganten. Pomembno je
               tudi kdo so bili glavni akterji in kako in kdo je kasneje upravičeval to dogajanje v
               javnosti. Sodimo, da je bilo to upravičevanje napačno in da je bilo pravzaprav čisto
               apologetsko. Vse te značilnosti govore o tem, da je predlog tega zakona pravzaprav
               res nujen. Da bi bilo nujno to sprejeti zato, da se ne bi to ponavljajo znova in
               znova. Mi zato v Poslanski skupini DeSUS po vsebini povsem podpiramo intenco tega
               predloga dopolnitev, ker bi s tem dosegli večjo varnost osebnih podatkov, zaščito
               zaposlenih na delovnem mestu in preprečili bi prevlado lastniškega interesa tistega,
               ki je lastnik sredstev za delo nad človekovimi pravicami.</p>
               <p>O vsebini teh dveh dopolnil je bilo danes že govora in jih nima smisla ponovno
               ponavljati. Je pa treba opozoriti, da so bila opozorila naslovljena tudi s strani
               Zakonodajno-pravne službe. Tudi Zakonodajno-pravna služba je sodila, da morebiti niso
               najbolje locirana ta dopolnila, kar se tiče zakona. Vendar je povedala, da če pa se
               vztraja, bi pa bilo treba to pač dopolniti. Zakonodajno-pravna služba ni rekla, da je
               to docela napak in da tega ne bi mogli sprejeti. Samo menila je, da to ni najboljša,
               da to ni odlična rešitev. Vlada je o tem govorila nekoliko drugače. Ko je povzela to,
               kar je rekla tudi Zakonodajno-pravna služba, je, danes smo to že slišali, Vlada
               rekla, no, pa saj ni bilo tako hudo. Gre za majhen greh in takšnim se tudi odpušča.
               Malo parafraziram, seveda. Očitala je, da zakon eksplicitno ne omogoča, da se nekdo
               individualno odloči, da se pa vendarle razkrijejo podatki, o katerih je govora. In
               hkrati je menila, da je predlog neustrezen tudi zavoljo tega, ker ne predlaga
               sočasnih sprememb na področju delovnopravne zakonodaje.</p>
               <p>Mi v Poslanski skupini DeSUS v tej argumentaciji prepoznamo bolj ambicijo, da se
               zakon ne sprejme tak, kakršen je predlagan, kot ambicijo, da se preprečijo
               nezakonitosti, ki so se dogajale. Zato po vsebini povsem podpiramo predlagano
               novelo.</p>
               <p>Kar zadeva pomisleke v zvezi s tem, kar je rekla Zakonodajno-pravna služba Državnega
               zbora, pa prepuščam vsakemu posamezniku v poslanski skupini, da se odloči sam. Osebno
               pa bom proti predlogu sklepa, ki ga je sprejelo matično delovno telo.</p>
            </sp>
            <sp xml:id="SDZ4-Redna-40-2008-06-27.sp78">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine SNS bo predstavil poslanec Zmago Jelinčič
               Plemeniti.</p>
            </sp>
            <sp xml:id="SDZ4-Redna-40-2008-06-27.sp79">

               <speaker>ZMAGO JELINČIČ PLEMENITI:</speaker>

               <p>Hvala za besedo. Mi bomo predlog tega zakona podprli. Mi sodimo, da delodajalec brez
               odredbe sodišča ne more kar tako brskati po telefonskih klicih levo, desno,
               kontrolirati, iskati, kajti tukaj lahko damo za primerjavo eno drugo silno varovanje,
               ki pa je v uporabi v Sloveniji. Mi v Republiki Sloveniji zelo varujemo nacionalnost
               kriminalcev. Vsi so slovenski državljani, pa ni važno, ali so Šiptarji ali so Cigani
               ali so ne vem kdo, ampak vsi so Slovenci, ki zganjajo kriminal in bog ne daj, da bi
               kdo naredil analizo po nacionalni strukturi. Te analize delajo v Nemčiji, delajo v
               Angliji, delajo v Ameriki, samo v Sloveniji ne, ker tukaj imamo neke drušebrižnike,
               ki so v prejšnjih mandatih pripravili državo do tega, da je to vse prepovedano, da
               smo vsi enaki. Pozabljajo, da če nič drugega, smo vsaj po spolu različni, čeprav
               nekaterim tudi to ni ravno prezentno. Mislim, če že gremo na eni strani v tako strogo
               restrikcijo, potem sprejmimo tudi ta zakon in ga potrdimo, ali pa na drugi strani
               odprimo možnost, da se uvedejo še kakšne, jaz bi rekel, potrebne in dobre analize pri
               kakšnih zadevah.</p>
               <p>Da ne bom predolg, ker se mi enostavno ne ljubi danes več govoriti, zadevo bomo
               podprli in nadaljujte. Hvala.</p>
            </sp>
            <sp xml:id="SDZ4-Redna-40-2008-06-27.sp80">

               <speaker>PODPREDSEDNIK SAŠO PEČE:</speaker>

               <p>Stališče Poslanske skupine Lipa pa bo predstavil poslanec Boštjan Zagorac.
               Izvolite.</p>
            </sp>
            <sp xml:id="SDZ4-Redna-40-2008-06-27.sp81">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Kriminalec je kriminalec, ne glede na spol,
               sklon, število, narodnost. Verjamem, da so nekateri, tudi če so Slovenci, občutili to
               svojo kriminalnost na svoji koži ali pa imeli dobre prijatelje, ki so ne glede na
               spol, sklon in število, danes podlegli roki pravice, nekaterim pa se je uspelo
               spretno izogniti. V Poslanski skupini Lipa bomo predlog zakona z veseljem podprli.
               Predvsem je pomemben, kot je dejal kolega Rezman, jaz se opravičujem, da vas omenjam
               v predstavitvi stališča, razlog, zakaj je tak zakon prišel sploh v parlamentarno
               proceduro. In v tem trenutku bi lahko rekli, v narekovajih, "hvala bogu, da se je ta
               razlog zgodil," ker verjetno ga Vlada nikoli ne bi pripravila. Jaz in v Poslanski
               skupini Lipa jemljemo ta zakon mogoče tudi kot napotek, ker verjamem, da zadostne
               večine danes ne bo dobil, kot napotek Vladi, kaj bi na tem področju še lahko storila
               oziroma kaj bi morala storiti, da se ne bi ponavljale zadeve, ki so se dogajale na
               Ministrstvu za zunanje zadeve z nekaterimi zaposlenimi. Gre za, kot sem slišal v
               obrazložitvi Vlade Republike Slovenije, za neko per partes rešitev, ampak par partes
               rešitev posameznega področja se mi zdi, da je nekako praksa te vlade. Spomnite se
               samo ZGD-ja, kolikokrat smo ga v per partes reševali, pa še kakšen zakon bi se našel,
               ki smo ga spreminjali, da nam je že skoraj črk zmanjkalo, koliko sprememb je bil
               deležen. Verjamem v dobronamernost predlagatelja, v resnično spremembo zakona o
               varstvu osebnih podatkov, ko gre za kršenje teh pravic na delovnem mestu. Zdi se mi,
               da noben delodajalec ne sme imeti kar po svoji želji ali pa zato, ker je sam mogoče
               nekaj "zašuštral", to možnost ali pa pristojnost, da bo pa kar nekoga očrnil, mu
               pogledal njegove klice bodisi s privatnih komunikacijskih omrežij bodisi s katerih
               drugih.</p>
               <p>Strinjam se, oziroma strinjamo pa se v Poslanski skupini Lipa, da bi zakon lahko bil
               pripravljen bolj celostno, da bi lahko zajemal tudi neelektronske komunikacije. V tej
               smeri se vsekakor strinjamo, ampak se mi zdi, da je pa zakon zelo dobra podlaga za
               to, da mogoče še s tremi, ki jih bo predlagala vlada, celostno rešimo to vprašanje in
               preprečimo takšna dejanja, kot se pojavljajo na Ministrstvu za zunanje zadeve, zato
               bomo v Poslanski skupini Lipa podprli ta zakon. Hvala.</p>
            </sp>
            <sp xml:id="SDZ4-Redna-40-2008-06-27.sp82">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Srečko Hvauc pa bo predstavil stališče Poslanske skupine
               SDS. Izvolite.</p>
            </sp>
            <sp xml:id="SDZ4-Redna-40-2008-06-27.sp83">

               <speaker>SREČKO HVAUC:</speaker>

               <p>Hvala za besedo, gospod podpredsednik. Spoštovane kolegice, kolegi! V Poslanski
               skupini Slovenske demokratske stranke Predloga zakona o dopolnitvah Zakona o varstvu
               osebnih podatkov ne bomo podprli. Sicer menimo, da ideje in namen zakona so načeloma
               sprejemljivi z vidika varstva zasebnosti na področju elektronskih komunikacij na
               delovnem mestu. V naši poslanski skupini razumemo tudi povod za predlagano spremembo,
               do katerega je prišlo zaradi internega nadzora, ki ga je zaradi objave diplomatske
               depeše uvedlo Ministrstvo za zunanje zadeve. V okviru tega nadzora se je iskal krivec
               za odtekanje informacij iz navedenega ministrstva, zaradi katerega lahko trdimo, da
               je Slovenija utrpela tudi določeno škodo.</p>
               <p>Po našem mnenju spremembe tega zakona škode, ki se je zgodila v tem primeru, ne bodo
               popravile, zato tudi mislimo, da ne bodo preprečile morebitnih novih podobnih zadev,
               ki so se zgodile na Ministrstvu za zunanje zadeve.</p>
               <p>Ta bistvena predlagana sprememba, da bi se Zakon o varstvu osebnih podatkov spremenil
               tako, da bi bili prometni podatki o elektronski komunikaciji posameznika izrecno
               označeni oziroma opredeljeni kot občutljivi osebni podatki. Zavedamo se, da je to
               področje zelo občutljivo, da se s tem ukvarjajo marsikje v Evropi in še kje. Vendar
               je po naše taka predlagana ureditev sporna ali pa problematična iz več vidikov. Kot
               prvo menimo, da taka ureditev ne sodi v Zakon o varstvu osebnih podatkov. Vprašljiva
               je tudi skladnost z Evropsko direktivo 95/46, o varstvu posameznikov, pri obdelavi
               osebnih podatkov in v prostem pretoku teh podatkov. Poleg tega pa menimo tudi, da je
               predlagana rešitev nedodelana z vidika uporabe v praksi. Zato se bomo v naši
               Poslanski skupini pridružili sklepu Odbora za notranjo politiko, javno upravo in
               pravosodje in podprli sklep, da zakon ni primeren za nadaljnjo obravnavo. Hvala za
               besedo.</p>
            </sp>
            <sp xml:id="SDZ4-Redna-40-2008-06-27.sp84">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine SD, pa bo predstavila poslanka Darja
               Lavtižar Bebler. Izvolite.</p>
            </sp>
            <sp xml:id="SDZ4-Redna-40-2008-06-27.sp85">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovane kolegice in kolegi!</p>
               <p>V Poslanski skupini Socialnih demokratov podpiramo cilje in načela predlaganega
               zakona. Ocena stanja in razlogi za sprejem zakona, kot jih navaja predlagatelj dr.
               Pavel Gantar, so za nas več kot prepričljivi in ne moremo kar molče in brezbrižno
               prezreti oziroma pozabiti na po našem mnenju nedopustno ravnanje odgovornih na
               Ministrstvu za zunanje zadeve, kjer je bil po objavi tako imenovane "washingtonske
               depeše" uveden interni nadzor, na način in v obsegu, ki nas nagiba k oceni, da je šlo
               za kršitve človekovih pravic in temeljnih svoboščin. Za nas so prepričljive tudi
               ocene in razlogi informacijske pooblaščenke, ki je po uradni dolžnosti uvedla
               postopek inšpekcijskega nadzora v tej konkretni zadevi in označila ravnanje
               odgovornih oseb na Ministrstvu za zunanje zadeve za nezakonita. Na nas pa je, da se
               tudi z vidika zakonodajalca vprašamo, kako bi bilo treba ustrezno zakonodajo
               dopolniti, da bi bilo mogoče v večji meri preprečiti morebitne bodoče tovrstne
               kršitve človekovih pravic in kako zagotoviti, da bodo zakonske norme, ki pomenijo
               omejitev ali začasno razveljavitev ali predpisovanje načina uresničevanja človekovih
               pravic in temeljnih svoboščin, določne in jasne in tako na bodo dopuščale nobene
               arbitrarnosti pri njihovem uresničevanju in spoštovanju. Še posebej ne arbitrarnosti
               na strani tistih oblastnih in izvršnih organov oziroma političnih funkcionarjev, ki
               bi morali biti še posebej zavezani k spoštovanju zakonitosti. Za nas ni v celoti
               prepričljivo mnenje Vlade k obravnavanem predlogu zakona, ki po eni strani sicer
               priznava, da so njegove ideje načelno sprejemljive z vidika varstva zasebnosti na
               področju elektronskih komunikacij na delovnem mestu in v skladu s sodbami Evropskega
               sodišča za človekove pravice in tudi z dobro prakso nekaterih drugih evropskih držav,
               po drugi strani pa očita, da se predlagane zakonske določbe nahajajo v napačnem
               predlogu zakona ter da so nedodelane z vidika njihove uporabe v praksi. No, o tem
               slednjem, o nedodelanosti z vidika uporabe posameznih zakonov v praksi, bi se dalo
               tukaj danes veliko govoriti.</p>
               <p>Takšno stališče Vlade nam pove vse o tem, koliko je aktualni vladi v resnici do tega,
               da se področje varstva osebnih podatkov zakonsko uredi celoviteje in bolj določno in
               da se preprečijo sleherne zlorabe, ki pa jih glede na dosedanjo prakso in razlago
               funkcionarjev na Ministrstvu za zunanje zadeve in na Vladi še lahko pričakujemo,
               dokler bo pač ta vlada še na oblasti.</p>
               <p>Sicer pa, kadarkoli je ta vlada hotela za vsako ceno nek svoj zakon spraviti skozi
               zakonodajno proceduro, pa čeprav mu je mnenje Zakonodajno-pravne službe in stroke
               očitalo celo vrsto pomanjkljivosti in celo spornost z vidika ustavnosti oziroma
               skladnosti z Ustavo, je ta vlada znala prek koalicijskih poslanskih skupin vložiti
               ustrezne amandmaje, ki so odpravili vsaj nomotehnične slabosti predlaganega zakona. V
               tem konkretnem primeru Vladi pač ne gre za to, da bi v zakonodajo vgradila ustrezne
               varovalke za preprečevanje zlorab zasebnosti na področju elektronskih komunikacij
               oziroma zasebnosti na delovnem mestu. In prav značilno je, da se Vlada sklicuje celo
               na to, da bi morali takšne spremembe sprejemati v povezavi s spremembo Zakona o
               delovnih razmerjih, kot da ne bi šlo za materijo spoštovanja in varovanja človekovih
               pravic in temeljnih svoboščin.</p>
               <p>Hvala.</p>
            </sp>
            <sp xml:id="SDZ4-Redna-40-2008-06-27.sp86">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Aleš Gulič pa bo predstavil stališče Poslanske skupine
               Liberalne demokracije Slovenije. Izvolite.</p>
            </sp>
            <sp xml:id="SDZ4-Redna-40-2008-06-27.sp87">

               <speaker>ALEŠ GULIČ:</speaker>

               <p>Spoštovane kolegice, cenjeni kolegi, predsedujoči, predlagatelj zakona, lepo
               pozdravljeni! V Liberalni demokraciji Slovenije bomo Predlog zakona o dopolnitvah
               zakona o varstvu osebnih podatkov podprli. Podprli ne glede na to zgodbo, ki je bila
               pravzaprav povod za nastanek. Konec koncev imamo v svetovni literaturi že nekaj takih
               zgodb o kralju Salomonu, pa o carju Trajanu, ki ima kozja ušesa, pač zadeve so se
               vedno izvedele tako ali drugače. Tako, da je veliko vprašanje, ali je bila takrat res
               želja pravzaprav gospoda ministra za zunanje zadeve, da bi se to odkrilo, ali ga je
               pač samo zanimalo, kdo s kom komunicira, kakšne povezave ima, s kome se pogovarja,
               zakaj se pogovarja. Seveda bi bilo dobro izvedeti tudi kaj se pogovarja. To se na
               srečo iz teh podatkov ne da, ampak že dovolj je, da si lahko potem kdorkoli, predvsem
               pa tisti lastniki telefona ustvarjajo pač neke mreže in tako prihajajo do zelo
               zasebnih, pa tudi osebnih podatkov o ljudeh, ki delajo pri njih. Seveda to navdušenje
               nad lastnino se pravzaprav kaže samo takrat, kadar bi bilo dobro še bolj nadzorovati
               ljudi, se pravi še bolj omejevati svobodo, jih držati v strahu in negotovosti.
               Veselja ni takrat, kadar bi bile kakšne druge posledice.</p>
               <p>Zadnjič enkrat mi je eden od kolegov rekel, da je normalno, da ima lastnik pravico,
               da ve vse kar se dogaja, saj tudi odgovarja za vse. Ampak logika je tudi obratna.
               Potem naj tudi plačuje vse prometne prekrške za vozila katerih lastnik je. Gre za
               isto zadevo. Gre za uporabo, rabo in seveda za odgovornost iz rabe in uporabe in za
               nekaj drugega, na drugi strani za odgovornost iz lastništva.</p>
               <p>To, da Vlada oziroma ministrstvo za pravosodje v tem trenutku, ko to pač ocenjuje in
               razlaga, vedno ve za boljše rešitve, je že znana zgodba, pa naj jih za vraga naredi.
               Ampak ravno pri tem ministrstvu prihajamo tam do črke G, E, F pri spremembah zakona v
               tem mandatu, zato zelo dvomim v verodostojnost tega početja in predvsem teh obljub,
               da gre za boljše rešitve in da bi bilo treba to urediti. Naj se uredi tako kot je
               predlagano, naj se zaščiti svoboda. Hvala lepa.</p>
            </sp>
            <sp xml:id="SDZ4-Redna-40-2008-06-27.sp88">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine Nova Slovenija bo predstavil kolega
               Drago Koren.</p>
            </sp>
            <sp xml:id="SDZ4-Redna-40-2008-06-27.sp89">

               <speaker>DRAGO KOREN:</speaker>

               <p>Hvala predsedujoči za besedo. Še enkrat lep dober dan poslankam, poslancem,
               predstavnikom Vlade! Jaz moram najprej povedati, da v Poslanski skupini Nove
               Slovenije predlaganih sprememb Zakona o varstvu osebnih podatkov ne bomo podprli. To
               pa še ne pomeni, da se v Novi Sloveniji ne strinjamo, da je zelo pomembno varstvo
               osebnih podatkov, in da je prav, da se osebni podatki resnično varujejo, da se ne
               zlorabljajo, predvsem pa, da se ne zlorabljajo v kakršnekoli negativne namene. Pa že
               tukaj se mi zdi, da hitro pridemo do razlik, že glede tega presojanja, kaj pa so
               osebni podatki. Tukaj bi se hitro našli na dveh različnih bregovih, da so za enega
               osebni podatki neka stvar, za drugega je to malenkost, ki se mu zdi popolnoma
               normalna in javna stvar. Konkretno v tem primeru, še posebej pa v razlogih za
               predlagan zakon, ki je bil naveden, se pravi to, kar se je zgodilo na Ministrstvu za
               zunanje zadeve, se pa nam zdi zelo pomembno predvsem razmejitev med javnim in
               zasebnim. Prav to se mi zdi, da je tukaj poglavitna zadeva. V Novi Sloveniji vemo, da
               je potrebno strogo ločiti, kaj je javno in kaj je zasebno. Da je zasebna domača hiša,
               stanovanje, vključno s spalnico, pa da je zasebno domač telefon, hišni telefon,
               računalnik, elektronska pošta, mobitel itn. Malo manj ali pa malo bolj težko pa je
               govoriti o javnem in zasebnem, ko govorimo o delovnem mestu. Da pa bi lahko za
               vsakega, za vsako delovno mesto rekli tako, kot sem prej govoril za domačo hišo za
               domače stanovanje, pa prav gotovo ne moremo govoriti. Tukaj pa gre za prepletanje
               javnega in zasebnega. V Novi Sloveniji mislimo, da je na delovnem mestu več javnega
               kot pa zasebnega, vendar menimo pa, da bi moralo biti popolnoma jasna, da bi morala
               biti zadeva razjasnjena in razčiščena že ob zaposlitvi. Vsak, ki se zaposli na
               določeno delovno mesto, bi mu moralo biti popolnoma jasno, kaj je na tem delovnem
               mestu lahko še zasebno, kaj pa je javno. Kajti službeni telefon, služben računalnik,
               jaz bom rekel tudi službena delovna miza, prostor, ne more biti zasebni prostor ali
               pa ne more biti popolnoma zasebni prostor. Če pogledamo samo nekaj primerov, kjer je
               že popolnoma jasno, že ob samem stiku, recimo takšen primer so sodišča. Že, ko
               zavrtiš telefonsko številko sodišča, je prva stvar, ki jo slišiš to, da je pogovor
               sneman. Jaz tukaj ne vidim nič slabega, sem pa opozorjen, po domače povedano, da ne
               bi kvasil kakšnih neumnosti ali pa govoril nekaj, kar mi lahko kdaj škoduje. Se pa po
               primeru dogodkov na MZZ-ju sprašujemo, če se krši zakon, če se delajo kazniva
               dejanja, ni potrebno, da se te zadeve branijo na račun varovanja ščitenja zasebnosti.
               Jaz mislim, da bi se bilo v tem primeru zelo potrebno vprašati, zakaj pa je prišel
               tajni dokument na dan. To ni mali prekršek, to je velik prekršek. In jaz bom rekel,
               pregled klicnih in klicanih telefonskih številk v službi, na službenem delovnem
               mestu, po mnenju Nove Slovenije in kršenje zasebnosti.</p>
               <p>V Poslanski skupini menimo, da bi dejansko bilo to zadevo potrebno urediti, predvsem
               to, kar sem govoril, se pravi, da je vnaprej jasno, kaj je na delovnem mestu javno in
               kaj lahko ostaja zasebno. Tega predloga zakona, pa kot sem rekel, ne bomo podprli.
               Hvala.</p>
            </sp>
            <sp xml:id="SDZ4-Redna-40-2008-06-27.sp90">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Marijan Drofenik, pa bo predstavil stališče Poslanske
               skupine Slovenske ljudske stranke. Izvolite.</p>
            </sp>
            <sp xml:id="SDZ4-Redna-40-2008-06-27.sp91">

               <speaker>MARIJAN DROFENIK:</speaker>

               <p>Spoštovani predsedujoči, spoštovani državni sekretar, poslanke in poslanci! Lep
               pozdrav!</p>
               <p>Varstvo zasebnosti na področju elektronskih komunikacij na delovnem mestu je sicer
               pomembno, saj se iz podatkov o komunikaciji posameznika lahko sklepa na nekatere
               osebne podatke, ki jih zakon opredeljuje kot občutljive. Vendar pa v Poslanski
               skupini Slovenske ljudske stranke menimo, da bi morala biti predlagana dopolnitev
               predmet urejanja Zakona o elektronskih komunikacijah, saj gre za varstvo ustavne
               pravice do komunikacijske zasebnosti, medtem ko Zakon o varstvu osebnih podatkov
               neposredno varstvo komunikacijske zasebnosti ne ureja. Pa tudi sicer se nam zdi
               ustavno in pravno sistemsko sporno, da se kot občutljivi podatki opredeljujejo le
               prometni podatki v elektronskih komunikacijah posameznika ne pa tudi ostali podatki o
               komunikacijski zasebnosti v smislu 37. člena Ustave. Ideje iz predloga zakona so
               sicer načelno sprejemljive z vidika varstva zasebnosti na področju elektronskih
               komunikacij na delovnem mestu in tudi sledijo splošnim usmeritvam iz primerljive
               evropske prakse. Poleg tega, da se nahajajo v napačnem predlogu zakona, so tudi
               nedodelane z vidika njihove uporabe v praksi. Republika Slovenija kot država članica
               EU sicer lahko po prosti presoji opredeli še dodatne podatke kot občutljive podatke,
               vendar bi morali biti ti podatki po svoji intenziteti primerljivi drugim osebnim
               podatkom, ki so opredeljeni kot občutljivi. Prav tako ni določeno za določene državne
               dejavnosti, da bi se lahko pridobili "neanonimizirani" komunikacijski prometni
               podatki. Vemo, da morajo biti pri nekaterih državnih dejavnostih službene elektronske
               komunikacije posebej varovane in zato menimo, da bi bilo predlagano pravilo o
               absolutni avtomatični "anonimizaciji" komunikacijskih prometnih podatkov pretirano.
               Zaradi vsega navedenega predloga v Poslanski skupini Slovenske ljudske stranke ne
               bomo podprli. Povedal bi pa le še to, da pogrešamo mnenje informacijske pooblaščenke
               o vsebini predloga zakona. Hvala.</p>
            </sp>
            <sp xml:id="SDZ4-Redna-40-2008-06-27.sp92">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Z vašo predstavitvijo smo tudi končali s predstavitvami stališč
               poslanskih skupin. O predlogu zakona bomo v skladu s časovnim potekom seje zbora
               odločali danes v okviru glasovanj, ki bo čez pol ure, in sicer ob 13. uri. S tem
               prekinjam to točko, prekinjam tudi sejo zbora, ki jo bomo nadaljevali, kot rečeno, ob
               13. uri. Do takrat lep pozdrav. In lep pozdrav, žal ste prepozni, obiskovalci na
               balkonu.</p>
               <stage type="time">(Seja je bila prekinjena ob 12.29 in se je nadaljevala ob 13.01.)</stage>
            </sp>
            <sp xml:id="SDZ4-Redna-40-2008-06-27.sp93">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, poslanci! Nadaljujemo s prej prekinjeno sejo, in sicer prehajamo
               na glasovanje zbora o predlogih odločitev. Po ustaljeni praksi prosim, da prisotni
               poslanci in poslanke preverijo delovanje svojih glasovalnih naprav. Ni nobene
               pritožbe. Kar pomeni, da lahko prehajamo na odločitve.</p>
               <p>Nadaljujemo s <title>prekinjeno 21. točko dnevnega reda - to je z obravnavo Predloga
                  zakona o spremembah in dopolnitvah zakona o varstvu okolja, nadaljujemo z drugo obravnavo</title>, to je z odločanjem o vloženem amandmaju.
               Prehajamo na odločanje o amandmaju Poslanske skupine Zares k 21. členu. Glasujemo.
               Navzočih je 52 poslank in poslancev, za je glasovalo 16, proti 34.</p>
               <p><stage>(Za je glasovalo 16.)</stage> <stage>(Proti 34.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju in s tem z drugo obravnavo predloga zakona.</p>
               <p>Zato lahko preidemo na <title>tretjo obravnavo</title> predloga zakona. Ker v drugi
               obravnavi predlagan amandma ni bil sprejet, prehajamo na odločanje o predlogu zakona.
               Obveščam vas, da me Zakonodajno-pravna služba oziroma Vlada Republike Slovenije nista
               obvestili, da bi bil zaradi amandmajev sprejetih na matičnem delovnem telesu predlog
               zakona neusklajen. Lahko preidemo na odločanje. Glasujemo. Navzočih je 59 poslank in
               poslancev, za je glasovalo 52, proti 3.</p>
               <p><stage>(Za je glasovalo 52.)</stage> <stage>(Proti 3.)</stage></p>
               <p>Ugotavljam, da je zakon sprejet in s tem zaključujem to točko dnevnega reda.</p>
               <p>Mi pa nadaljujemo s <title>prekinjeno 27. točko dnevnega reda - to je z obravnavo
                  Predloga zakona o cestnini na vozila, katerih največja dovoljenja masa presega
                  3.500 kg.</title> Ker k dopolnjenemu predlogu zakona ni bilo vloženih amandmajev,
               lahko preidemo na <title>tretjo obravnavo</title> predloga zakona. Predlog zakona pa je
               zaradi sprejetih amandmajev na matičnem delovnem telesu neusklajen, zato je Vlada
               Republike Slovenije pripravila uskladitveni amandma k 6. členu, ki ste ga prejeli
               tudi na klop. O uskladitvenem amandmaju pa dajem besedo prisotnemu ministru.
               Minister, beseda je vaša.</p>
            </sp>
            <sp xml:id="SDZ4-Redna-40-2008-06-27.sp94">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Spoštovane poslanke in poslanci! Na Odboru za
               promet, kjer je bila opravljena druga obravnava predloga zakona je bil sprejet
               amandma k 4. členu predloga zakona, in sicer se je črtala beseda "vzporedno". Zaradi
               uskladitve besedila drugega odstavka 6. člena s tem 4. členom predloga zakona je
               potrebno tudi v drugem odstavku 6. členu črtati besedo "vzporednih". Hvala lepa.</p>
            </sp>
            <sp xml:id="SDZ4-Redna-40-2008-06-27.sp95">

               <speaker>PODPREDSEDNIK SAŠO PEČE:</speaker>

               <p>Minister, najlepša hvala. Želi kdo razpravljati o uskladitvenem amandmaju? <stage>(Ne.)</stage>
               Potem zaključujem predvideno razpravo in lahko preidemo na odločanje o uskladitvenem
               amandmaju. Glasujemo. Navzočih je 57 poslank in poslancev, za je glasovalo 47, proti
               1.</p>
               <p><stage>(Za je glasovalo 47.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>S tem lahko preidemo na odločanje o predlogu zakona.</p>
               <p>Obrazložitev glasu v imenu poslanskih skupin. Še kdo drug razen kolega Vebra? Ne.</p>
               <p>Kolega Veber, beseda je vaša.</p>
            </sp>
            <sp xml:id="SDZ4-Redna-40-2008-06-27.sp96">

               <speaker>JANKO VEBER:</speaker>

               <p>Hvala za besedo.</p>
               <p>Poslanska skupina Predloga zakona o cestnini za vozila, katerih največja dovoljena
               masa presega 3.500 kg ne bo podprla iz razloga, ker je zakon po našem mnenju celo
               nepopoln po svoji vsebini in sploh ne bi smel biti v proceduri v Državnem zboru. Še
               posebej se to nanaša na tisti del, ki govori o finančnih posledicah tega zakona.
               Enostavna obrazložitev, da ta zakon ne bo imel finančnih posledic za državni proračun
               seveda ne vzdrži kritične presoje, če nič drugega bo tudi Ministrstvo za promet
               znotraj svoje sestave imelo poseben organ, ki bo skrbel za izvajanje cestninskega
               sistema, seveda pa je v Državnem zboru sprejeta tudi cela vrsta zakonov o poroštvu s
               katerimi dajemo garancijo države, da bomo prevzeli s proračunom odgovornost za
               poplačilo kreditov v kolikor se s cestninami ne bi zbralo dovolj sredstev.</p>
               <p>Kakšen cestninski sistem uvajamo s tem zakonom ve pravzaprav samo predlagatelj, pa
               mislim, da še v tem krogu najbrž da ne vsi. Namreč, v Evropi pravzaprav satelitskega
               sistema cestninjenja sploh še ni. Nemčija ima en del pokrit za tovorna vozila, pa
               tudi ta ni še ni do te faze razvit, da bi lahko govorili o tem, da bomo v Sloveniji
               to prevzeli. Mi bomo kot prva evropska država imeli prav celoten sistem urejen preko
               satelita. Še dolgo, še veliko vode bo moralo preteči preden bomo to v Sloveniji imeli
               in tudi veliko tovornjakov bo še šlo po naših cestah preden bomo ta sistem
               vzpostavili. Ključno vprašanje pa je, koliko bo moral zasebnik, ki bo zgradil
               satelitski sistem v Sloveniji, po tem zakonu vložiti teh sredstev v izgradnjo in
               kolikšen del cestnine se bo namenil za poplačilo te investicije. Verjetno da
               dobrodelneža na tem področju ni za pričakovati tako, da bodo te obveznosti najbrž da
               zelo konkretne in mislim, da bomo v Sloveniji imeli enega najdražjih in najbolj
               kompliciranih sistemov cestninjenja, ki bo zagotovo pripeljal v prihodnje ali
               povzročil v prihodnosti zelo velike težave pri odplačevanju predvsem kreditov in
               razvoju tako cest, hitrih in avtocest, kot tudi ostalih državnih cest za katere vemo,
               da so posebej kritične.</p>
               <p>Skratka, tega zakon s tako skromno obrazložitvijo in s tako pomembnimi posledicami za
               državo seveda ni mogoče podpreti.</p>
               <p>Hvala.</p>
            </sp>
            <sp xml:id="SDZ4-Redna-40-2008-06-27.sp97">

               <speaker>PODPREDSEDNIK SAŠO PEČE:</speaker>

               <p>Hvala lepa. Lahko preidemo na glasovanje? Glasujemo. Navzočih je 60 poslank in
               poslancev, za je glasovalo 41, proti 12.</p>
               <p><stage>(Za je glasovalo 41.)</stage> <stage>(Proti 12.)</stage></p>
               <p>Ugotavljam, da je zakon sprejet. S tem tudi zaključujem to točko dnevnega reda.</p>
               <p>Mi pa nadaljujemo s <title>prekinjeno 11. točko dnevnega reda - druga obravnava Predloga
                  zakona o temeljnih razvojnih programih na področju znanosti in visokega šolstva v
                  letih 2010-2014.</title> Prehajamo na odločanje o naslednjem predlogu sklepa: Predlog
               zakona o temeljnih razvojih programih na področju znanosti in visokega šolstva v
               letih 2010-2014 ni primeren za nadaljnjo obravnavo.</p>
               <p>V imenu poslanskih skupin še kdo drug razen kolega Mogeta? Ne. Kolega Moge, beseda je
               vaša.</p>
            </sp>
            <sp xml:id="SDZ4-Redna-40-2008-06-27.sp98">

               <speaker>RUDOLF MOGE:</speaker>

               <p>Gospod podpredsednik, hvala lepa. Spoštovane kolegice in kolegi! Stari latinici so
               rekli "Necesse et utile est pro patria mori" pomeni potrebno in koristno je umreti za
               domovino. In pametno je, da Državni zbor, ki skrbi za to državo, zmore toliko
               modrosti, da s posebno zakonodajo tako imenovanim temeljnimi razvojnimi programi
               zagotavlja varnost v tej državi, to varnost je zagotovil s tem, da je sprejel zakon,
               ki je stal 710 milijonov evrov. Po drugi strani pa vemo, da čisto vse stranke v tem
               parlamentu prisegajo na to, da smo mi na znanju temelječa družba. Ob vsaki razpravi
               temu ni nihče nasprotoval in zaradi tega se mi zdi, da bi bilo pametno, kot je bila
               skrb čisto vseh prejšnjih parlamentov v katerih sem imel čast sodelovati, sam sem bil
               osebno ponosen, da sem bil poslanec Državnega zbora, da smo izobraževanju in znanosti
               namenjali posebno skrb in vlogo. To nas je prvič, plemenitilo, nam prinašalo razvoj
               in nas postavilo tudi v enakovredno tekmo z narodi, ki nas obkrožajo. Mislim, da je
               to tudi nacionalnega pomena prve kategorije in jaz bi želel, da bi glasovali proti
               sklepu, ko bomo tudi mi glasovali, kajti ne bi bil rad član generacije poslancev, ki
               jo bo zapisalo na koncu mandata, da je to bila edina reprezentanca Državnega zbora,
               ki ni bila sposobna sprejeti zakona o dodatnem vlaganju v šolstvo in v znanost. Zato
               vas tudi v imenu Liberalne demokracije Slovenije vse še enkrat pozivamo, napravimo
               nekaj dobrega za to državo in pustimo zakonu vsaj drugo obravnavo na matičnem odboru,
               da ga popravimo, kaj kdo misli, da ni dobro in da ko se poslovimo in si zadnjič
               podamo roke v tem Državnem zboru rečemo: "Tudi mi smo bili tista generacija, ki smo
               mislili, da je koristno za ta narod, da se dodatna sredstva vložijo v visoko
               šolstvo".</p>
               <p>Še enkrat opozarjam, da visoko šolstvo, treba je reči, da je kolega Milan Zver,
               minister, lepo poskrbel za osnovne šole, lepo je poskrbel za srednje šole, kažejo se
               uspehi mednarodne primerjave, da ta segment spada v vrh Evropske unije, smo na
               nekaterih področjih boljši kot v Nemčiji, boljši kot Avstrija, žal pa na področju
               visokega šolstva ni bilo storjeno tisto, da bi dosegli glavni cilj, se pravi, da bi
               obnovili program, in da bi to šolstvo internacionalizirali. Tako pa imamo sedaj
               probleme, ravno danes sem dobil signal iz društva, da niti en naš razvojni projekt ni
               bil sprejet, raziskovalna naloga, prav zardi tega, ker niso imeli dovolj dobre
               raziskovalne opreme. Hvala lepa.</p>
            </sp>
            <sp xml:id="SDZ4-Redna-40-2008-06-27.sp99">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Glede na to, da vidim še željo po obrazložitvi glasu, odpiram
               postopek za obrazložitev v lastnem imenu. Prosim za prijavo.</p>
               <p>Besedo ima poslanec Aleš Gulič.</p>
            </sp>
            <sp xml:id="SDZ4-Redna-40-2008-06-27.sp100">

               <speaker>ALEŠ GULIČ:</speaker>

               <p>Spoštovani, cenjeni! Jaz bom zakon podprl, torej bom glasoval proti sklepu, da zakon
               ni primeren za nadaljnjo obravnavo. Gre za vendarle neko načelno odločitev ali bomo
               vlagali samo v orožje ali bomo vlagali samo v infrastrukturo ali bomo vlagali tudi v
               tisto kar je pomembno za nadaljnji razvoj Slovenije. Za tisto, na kar kar naprej
               presegamo, na družbo znanja, na permanentno izobraževanje, na razvit sistem univerz
               itd. Naj ob tem povem to, da takšne floskule ostanejo potem popolnoma prazne, če se v
               resnici ne da sredstev in denarja za to. In konec koncev, tudi plagiatov ne bo nihče
               mogel pisati, če ne bo nikogar, ki bi pisal izvirnike. Hvala lepa.</p>
            </sp>
            <sp xml:id="SDZ4-Redna-40-2008-06-27.sp101">

               <speaker>PODPREDSEDNIK SAŠO PEČE:</speaker>

               <p>Hvala lepa. Lahko preidemo na glasovanje? Ne. Kolega Školč, izvolite.</p>
            </sp>
            <sp xml:id="SDZ4-Redna-40-2008-06-27.sp102">

               <speaker>JOŽEF ŠKOLČ:</speaker>

               <p>Hvala lepa gospod podpredsednik. Tudi sam bi rad nasprotoval temu sklepu, da zakon ni
               primeren za nadaljnjo obravnavo. Ta spoštovani zbor bi pa red opozoril na eno
               dvolično politiko koalicije. Tu temu nasprotuje, hkrati pa je Ministrstvo za znanost
               v tem trenutku pozno, pozneje kot običajno, dalo razpis za promocijo znanosti za
               tekoče leto in opozarjam vas, tudi za prihodnje leto. Ministrica za znanost, ki
               zagotovo ne bo ministrica tudi v prihodnji vladi, ni pripravljena podpreti in Vlada
               tudi ne projektov znanosti na daljši rok, pripravljena pa je svoji naslednici,
               nasledniku porabiti denar. To je precej sprevrženo dejanje proti kateremu tudi s tega
               mesta protestiram in pričakujem, da bodo razpis za porabo denarja za prihodnje leto
               preklicali, če nočejo razmišljati o položaju znanosti za leta naprej. Hvala lepa.
            </p>
            </sp>
            <sp xml:id="SDZ4-Redna-40-2008-06-27.sp103">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Glasujemo. Navzočih je 59 poslank in poslancev, za je glasovalo
               32, proti 26.</p>
               <p><stage>(Za je glasovalo 32.)</stage> <stage>(Proti 26.)</stage></p>
               <p>Ugotavljam, da je predlog sklepa sprejet, kar pomeni, da je zakonodajni postopek o
               predlogu zakona končan.</p>
               <p>S tem tudi zaključujem to točko dnevnega reda.</p>
               <p>Mi pa nadaljujemo s prekinjeno <title>20. točko dnevnega reda,</title> to je z obravnavo
                  <title>Predloga zakona o dopolnitvah zakona o varstvu osebnih podatkov.</title>
               Prehajamo na odločanje o naslednjem predlogu sklepa, in sicer: Predlog zakona o
               dopolnitvi Zakona o varstvu osebnih podatkov ni primeren za nadaljnjo obravnavo.
               Lahko preidemo na glasovanje? Glasujemo. Navzočih je 60 poslank in poslancev, za je
               glasovalo 35, proti 23.</p>
               <p><stage>(Za je glasovalo 35.)</stage> <stage>(Proti 23.)</stage></p>
               <p>Ugotavljam, da je sklep sprejet, kar pomeni, da je zakonodajni postopek o predlogu
               zakona končan.</p>
               <p>S tem tudi zaključujem to točko dnevnega reda.</p>
               <p>Nadaljujemo s prekinjeno <title>39. točko dnevnega reda,</title> to je z obravnavo <title>Predloga zakona o Ratifikaciji sporazuma o izmenjavi v kulturi, izobraževanju in
                  športu med Vlado Republike Slovenije in Vlado Republike Kolumbije.</title> Predlog
               zakona je v obravnavo zboru predložila Vlada. Predlog zakona je obravnaval Odbor za
               zunanjo politiko kot matično delovno telo, ki je zboru tudi pisno poročal.
               Prijavljenih k razpravi ni. In ker matično delovno telo v okviru druge obravnave ni
               sprejelo nobenega amandmaja, lahko preidemo na odločanje o predlogu zakona.
               Glasujemo. Navzočih je 57 poslank in poslancev, za je glasovalo 55, proti nihče.</p>
               <p><stage>(Za je glasovalo 55.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>40. TOČKO DNEVNEGA REDA,</title> in sicer na potrditev, prvič, uradnega
               prečiščenega besedila Zakona o tujcih in drugič, uradnega prečiščenega besedila
               Zakona o osebni izkaznici. Uradni prečiščeni besedili je pripravila
               Zakonodajno-pravna služba Državnega zbora in ju Državni zbor potrdi brez
               razprave.</p>
               <p>Prvič, prehajamo na odločanje o naslednjem predlogu sklepa: Potrdi se uradno
               prečiščeno besedilo Zakona o tujcih. Glasujemo. Navzočih je 58 poslank in poslancev,
               za je glasovalo 50, proti eden.</p>
               <p><stage>(Za je glasovalo 50.)</stage> <stage>(Proti eden.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>In drugič. Prehajamo na odločanje o naslednjem predlogu sklepa. Potrdi se uradno
               prečiščeno besedilo Zakona o osebni izkaznici. Glasujemo. Navzočih je 56 poslank in
               poslancev, za 51, proti 1.</p>
               <p><stage>(Za je glasovalo 51.)</stage> <stage>(Proti 1.)</stage></p>
               <p>Ugotavljam, da je prečiščeno besedilo navedenega predloga zakona potrjeno.</p>
               <p>S tem tudi zaključujem to točko dnevnega reda.</p>
               <p>Mi pa prehajamo na <title>41. TOČKO DNEVNEGA REDA - NA MANDATNO-VOLILNE ZADEVE.</title>
               Zbor bo v okviru te točke obravnaval:</p>
               <p>Prvič, tri predloge sodnega sveta za izvolitev v sodniško funkcijo, s predlogi
               sklepov.</p>
               <p>Drugič. Predlog Sodnega sveta za imenovanje na sodniško mesto vrhovne sodnice na
               vrhovnem sodišču, s predlogom sklepa.</p>
               <p>Tretjič. Sklep o ugotovitvi prenehanja funkcij.</p>
               <p>Četrtič. Predlog sklepa o imenovanju podpredsednice Odbora za zunanjo politiko.</p>
               <p>Petič. Predlog sklepa o izvolitvi člana Komisije za nadzor obveščevalnih in
               varnostnih služb.</p>
               <p>Prehajamo na razpravo in odločanje o posameznih predlogih. Kot rečemo, pa bomo
               najprej obravnavali tri predloge Sodnega sveta za izvolitev v sodniško funkcijo.
               Sodni svet je Državnemu zboru predložil tri predloge za izvolitev kandidatk v
               sodniško funkcijo na sodniška mesta okrajnih sodnic na Okrajnem sodišču v Mariboru,
               Slovenj Gradcu in Slovenskih Konjicah. Predlog predloga je obravnavala
               Mandatno-volilna komisija kot matično delovno telo, ki je Državnemu zboru tudi pisno
               poročala ter predložila predloge sklepov.</p>
               <p>Prijavljenih k razpravi ni, zato lahko preidemo na odločanje.</p>
               <p>Na glasovanje dajem tako predlog sklepov o izvolitvi v sodniško funkcijo gospe Betke
               Kinderman na sodniško mesto okrajne sodnice na Okrajnem sodišču v Mariboru.
               Glasujemo. Navzočih je 53 poslank in poslancev, za 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Drugič. Na glasovanje dajem predlog sklepa o izvolitvi v sodniško funkcijo gospe
               Petre Čas Špenger na sodniško mesto okrajne sodnice na Okrajnem sodišču v Slovenj
               Gradcu. Glasujemo. Navzočih je 52 poslank in poslancev, za 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>In tretjič. Na glasovanje dajem predlog sklepa o izvolitvi v sodniško funkcijo gospe
               Sanje Tomažič na sodniško mesto okrajne sodnice na Okrajnem sodišču v Slovenskih
               Konjicah. Glasujemo. Navzočih je 56 poslank in poslancev, za 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>V nadaljevanju prehajamo na obravnavo predloga sodnega sveta za imenovanje na
               sodniško mesto vrhovne sodnice na Vrhovnem sodišču s predlogom sklepa. Sodni svet je
               Državnemu zboru predložil predlog za imenovanje gospe Brigite Domjan Pavlin na
               sodniško mesto vrhovne sodnice na Vrhovnem sodišču. Predlog je obravnavala
               Mandatno-volilna komisija kot matično delovno telo, ki je Državnemu zboru tudi pisno
               poročala ter predložila predlog sklepov. Ker prijavljenih k razpravi ni, prehajamo na
               odločanje o predlogu sklepa o imenovanju gospe Brigite Domjan Pavlin na sodniško
               mesto vrhovne sodnice na Vrhovnem sodišču. Glasujemo. Navzočih je 56 poslank in
               poslancev, za je glasovalo 52, noben proti.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>V nadaljevanju prehajamo na obravnavo predloga sklepa o ugotovitvi prenehanja funkcij
               in sicer poslancu mag. Janezu Drobniču je z dnem 12. junija letošnjega leta prenehalo
               članstvo v Poslanski skupini Nove Slovenije. Državni zbor se zato na podlagi 112.,
               200. in 201. člena Poslovnika Državnega zbora seznani z naslednjim sklepom. Ugotovi
               se, da je poslancu mag. Janezu Drobniču prenehalo članstvo v Poslanski skupini Nove
               Slovenije, zato mu z dnem seznanitve na seji Državnega zbora prenehajo funkcija
               podpredsednika Odbora za zunanjo politiko, funkcija člana Komisije za nadzor
               obveščevalnih in varnostnih služb ter funkcija namestnika podpredsednika Komisije po
               zakonu o nezdružljivosti opravljanja javne funkcije s pridobitno dejavnostjo.</p>
               <p>V nadaljevanju pa prehajamo na obravnavo predloga sklepa o imenovanju podpredsednice
               Odbora za zunanjo politiko. Predlog je v obravnavo zboru predložila Poslanska skupina
               Nove Slovenije. Prijavljenih k razpravi ni. Prehajamo na odločanje o predlogu sklepa
               o imenovanju podpredsednice Odbora za zunanjo politiko. Lahko preidemo na glasovanje?
               Glasujemo. Navzočih je 54 poslank in poslancev, za je glasovalo 36, proti 2.</p>
               <p><stage>(Za je glasovalo 36.)</stage> <stage>(Proti 2.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo predloga sklepa o izvolitvi člana Komisije za nadzor
               obveščevalnih in varnostnih služb. Predlog je v obravnavo zboru predložila Poslanska
               skupina Nove Slovenije, besedo pa dajem zaenkrat samo enemu prijavljenemu v okviru
               predstavitve stališč poslanskih skupin, in sicer kolegu Jožefu Školču. Kolega Moge
               izvolite.</p>
            </sp>
            <sp xml:id="SDZ4-Redna-40-2008-06-27.sp104">

               <speaker>RUDOLF MOGE:</speaker>

               <p>Hvala lepa. Ob tej kadrovski "rošadi" v Liberalni demokracije Slovenije ugotavljamo
               sledeče. Razrešuje se gospod Janez Drobnič, strankarski kolega, za katerega je treba
               povedati "urbi et orbi", da je ostal v stranki na katere listi je šel v Državni zbor,
               šel je pa samo iz poslanske skupine v kateri je deloval do sedaj, da je tudi doživel
               še nekaj podobnih trenutkov v tem Državnem zboru, ko se poslavljal od funkcije
               ministra. Mi mislimo, glede na njegovo ravnanje in na to, kako je deloval v Državnem
               zboru, da je imel pač svoja prepričanja in stališča s katerimi se v dosti primerih
               ali pa večinoma sploh niso strinjali, lahko pa rečemo le, da je bil pokončen mož in
               da ni bil strankarski upognjenec.</p>
               <p>Zaradi tega bomo v Liberalni demokraciji, kajti to imenovanje se nam zdi zdaj skoraj
               brezpomembno, ko je poročilo obveščevalno varnostnih služb že sprejeto, ko verjetno
               ne bo nobene seje več, ko bo ta komisija v bistvu delala še do 15. 7., se pravi
               slabega pol meseca, da takšno imenovanje nima, razen nekega simboličnega pomena,
               nobenega pomena, zaradi tega bomo mi pri tem glasovanju pritisnili samo na kvorum.
            </p>
            </sp>
            <sp xml:id="SDZ4-Redna-40-2008-06-27.sp105">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Predhodno drugih prijavljenih k razpravi ni.</p>
               <p>Kolega Pavel Gantar, dal vam bom besedo v okviru obrazložitve glasu, ker drugače ni
               bilo prijavljenih.</p>
               <p>Torej, kot rečeno. Prehajamo na odločanje o predlogu sklepa o izvolitvi člana
               Komisije za nadzor obveščevalnih in varnostnih služb. Ob tem vas obveščam da bo na
               podlagi 10. člena Zakona o parlamentarnem nadzoru obveščevalnih in varnostnih služb
               sklep sprejet, če bo zanj glasovala večina poslancev, to je 46 ali več.</p>
               <p>Preden pa preidemo na glasovanje v imenu poslanskih skupin, kolega Pavle Gantar. Še
               kdo drug? Ne.</p>
               <p>Kolega Gantar, beseda je vaša.</p>
            </sp>
            <sp xml:id="SDZ4-Redna-40-2008-06-27.sp106">

               <speaker>DR. PAVEL GANTAR:</speaker>

               <p>Hvala lepa.</p>
               <p>Seveda ta avtomatizem, ki se zgodi po tem, ko nekdo izstopi iz poslanske skupine je
               seveda samoumeven, zato že prej nisem mogel izraziti svojega obžalovanja ob sklepu o
               prenehanju funkciji in sem vendarle pričakoval, da bo ponovno kolega poslanec Janez
               Drobnič imenovan, predlagan za funkcijo člana v Komisiji za nadzor varnostno
               obveščevalnih služb.</p>
               <p>Tako v imenu poslanske skupine, ki jo predstavljam, kot predsednik Komisije za nadzor
               varnostnih in obveščevalnih služb izražam obžalovanje, da ne kandidira za to funkcijo
               in to res tri mesece pred volitvami, tudi po tem, ko je poročilo sprejeto, kot je
               bilo rečeno in opozarjam, da je kolega poslanec samo zapustil poslansko skupino, ni
               zamenjal stranke, niti ni prestopil iz pozicije v opozicijo. Nobenega od resnih
               razlogov ni, da se izkušenega člana, ki je delal dolgo v tej komisiji dejansko tudi
               zamenja, razen iz meni povsem nerazumljivih razlogov. Ker vem, da to dejstvo ne bo
               vplivalo tako ali drugače na glasovanje v tej dvorani, bi to priliko res izrabil,
               zelo na kratko, da bi se kolegu Janezu Drobniču zahvalil za sodelovanje v komisiji in
               moram reči, da sem užival, ko sem lahko sodeloval z njim in seveda tudi z drugimi in
               upam, da bo še kdaj kakšna priložnost za takšno sodelovanje.</p>
               <p>Mi pa dejansko predloga sklepa ne bomo podprli.</p>
            </sp>
            <sp xml:id="SDZ4-Redna-40-2008-06-27.sp107">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Lahko preidemo na glasovanje? Glasujemo. Navzočih je 55 poslank in poslancev, za je
               glasovalo 27, proti 7.</p>
               <p><stage>(Za je glasovalo 27.)</stage> <stage>(Proti 7.)</stage></p>
               <p>Ugotavljam, da predlog sklepa ni sprejet.</p>
               <p>S tem zaključujem to točko dnevnega reda.</p>
               <p>Nadaljujemo pa s prekinjeno <title>25. točko dnevnega reda,</title> to je z obravnavo <title>Predloga zakona o spremembah in dopolnitvah energetskega zakona.</title> Ker je
               predlog zakona zaradi sprejetih amandmajev na seji matičnega delovnega telesa in v
               tretji obravnavi na seji zbora neusklajen je Vlada pripravila uskladitveni amandma k
               40. in 45. členu, ki ste ga prejeli na klop. O uskladitvenem amandmaju pa dajem
               besedo predstavniku Vlade. Gospod Šircelj ste to vi? Potem sprašujem, želijo v zvezi
               s tem besedo poslanke in poslanci? Tudi ne. Zaključujem razpravo, potem lahko
               preidemo na odločanje o uskladitvenem amandmaju. Glasujemo. Navzočih je 54 poslank in
               poslancev, za je glasovalo 39, proti nihče.</p>
               <p><stage>(Za je glasovalo 39.)</stage> <stage>(Proti nihče.)</stage></p>
               <p>Uskladitveni amandma je sprejet.</p>
               <p>Zato lahko preidemo na odločanje o predlogu zakona. Glasujemo. Navzočih je 58 poslank
               in poslancev, za je glasovalo 42, proti nihče.</p>
               <p><stage>(Za je glasovalo 42.)</stage> <stage>(Proti nihče.)</stage></p>
               <p>Ugotavljam,da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>27.A TOČKO,</title> in sicer na obravnavo <title>PREDLOGA ZAKONA O
                  SPREMEMBAH IN DOPOLNITVAH ZAKONA O ZAVAROVALNIŠTVU.</title>
               </p>
               <p>Predlog zakona je v obravnavo zboru predložila Vlada Republike Slovenije, zato dajem
               besedo predstavniku Vlada za dopolnilno obrazložitev predloga zakona. Z nami je mag.
               Andrej Šircelj, državni sekretar. Izvolite.</p>
            </sp>
            <sp xml:id="SDZ4-Redna-40-2008-06-27.sp108">

               <speaker>MAG. ANDREJ ŠIRCELJ:</speaker>

               <p>Hvala lepa, spoštovani predsedujoči. Spoštovane poslanke, spoštovani poslanci. Vlada
               je v skladu s petim sklepom Državnega zbora, ki je bil sprejet na 37. izredni seji v
               zvezi s problematiko koncentracije kapitala v Sloveniji, sprejela Predlog zakona o
               spremembah in dopolnitvah zakona o zavarovalništvu in ga posreduje Državnemu zboru v
               sprejem po nujnem postopku. Ta novela povečuje nadzorniške pristojnosti, uvaja
               nadzorne ukrepe in utrjuje institucionalno neodvisnost Agencije za zavarovalni
               nadzor. Predlog zakona je bil tudi obravnavan na matičnem delovnem telesu, kjer so
               bili sprejeti določeni amandmaji.</p>
               <p>Na kratko, kaj pravzaprav določa zakon. Povečuje nadzorniške pristojnosti, s tem, ko
               določa dolžnost posredovanja podatkov tistim osebam, ki jih na to opozori Agencija za
               zavarovalni nadzor in to so osebe javnega in civilnega prava in te so dolžne, da
               posredujejo agenciji tudi tiste podatke, ki v skladu z določbo 39. člena Zakona o
               gospodarskih družbah pomenijo poslovno skrivnost oziroma se obravnavajo kot tajni
               podatki. Zagrožena je kazen, če nekdo tega ne stori, v višini 50.000 evrov oziroma če
               ne spoštuje sklepov agencije tudi do 1% letnega prihodka davčnega zavezanca. Agenciji
               za zavarovalni nadzor se tudi omogoča, da sama določa število zaposlenih in da tudi
               glede na obseg sredstev, ki jih ima, dejansko določa tudi plačno politiko, tako da so
               ljudje, ki delajo na odgovornih delovnih mestih tudi bolje plačani. To so v bistvu
               glavne spremembe, glavne rešitve, in sicer zato, da se zagotovi večji nadzor nad
               finančnim trgom v Sloveniji in da se tudi odpravijo morebitne nepravilnosti hitreje
               in učinkoviteje. Hvala lepa.</p>
            </sp>
            <sp xml:id="SDZ4-Redna-40-2008-06-27.sp109">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog zakona je v okviru zakonodajnega postopka obravnaval
               Odbor za finance in monetarno politiko kot matično delovno telo. Prosim predsednika
               odbora. Izvolite, beseda je vaša.</p>
            </sp>
            <sp xml:id="SDZ4-Redna-40-2008-06-27.sp110">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Odbor za finance in monetarno politiko je
               na svoji 39. nujni seji dne 20. 6. in 24. 6. obravnaval tudi Predlog zakona o
               spremembah in dopolnitvah zakona o zavarovalništvu. Kolegij predsednika Državnega
               zbora je na svoji 140. seji 13. 6. odločal, da se predlog obravnava po nujnem
               postopku. Pridobili smo mnenje Zakonodajno-pravne službe s pripombami k 1., 3., 5.
               členu ter prehodni določbi zadevanega predloga zakona. Koalicijske poslanske skupine:
               Slovenska demokratska stranka, Nova Slovenija, Slovenska ljudska stranka in
               Demokratična stranka upokojencev so dne 24. 6. na podlagi mnenja Zakonodajno-pravne
               službe vložile amandmaje k 1., 3., 5. ter k prehodni določbi, to je za novi 6.a in
               6.b člen. Seji odbora so prisostvovali tudi predstavniki Ministrstva za finance.
               Razloge za sprejem zakona je pojasnil predstavnik Vlade. Odbor je sprejel amandmaje
               poslanskih skupin koalicije k 1., 3. in 5. členu in za novi 6.a in 6.b člen. Glede na
               sprejete amandmaje je odbor pripravil v skladu s 133. členom Poslovnika dopolnjeni
               predlog zakona, za katerega predlagamo, da ga Državni zbor tudi sprejme. Hvala
               lepa.</p>
            </sp>
            <sp xml:id="SDZ4-Redna-40-2008-06-27.sp111">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Mi pa prehajamo na predstavitev stališč poslanskih skupin.
               Kolega Vili Rezman bo predstavil stališče Poslanske skupine DeSUS. Izvolite.</p>
            </sp>
            <sp xml:id="SDZ4-Redna-40-2008-06-27.sp112">

               <speaker>VILI REZMAN:</speaker>

               <p>Hvala lepa, gospod podpredsednik. Ob koncu zasedanja bo najbrž najboljše stališče
               najkrajše stališče. Jaz bom zato v imenu Poslanske skupine DeSUS povedal, da
               nameravamo podpreti tako Zakon o zavarovalništvu, kot Zakon o trgu finančnih
               instrumentov oziroma dopolnitve, ki so predlagane in sicer iz zelo preprostega
               razloga.</p>
               <p>Bistvo obeh zakonov, ki sta tako rekoč siamska dvojčka, je v tem, da se sprašujemo
               kdo hitreje teče. Ali tisti, ki iščejo luknje v zakonih in polnijo svoje zasebne
               račune ali tiste, ki bi te luknje radi zakrpali? Vlada priznava, da so zaenkrat
               hitrejši oni prvi in predlaga nekaj ukrepov, ki bi naj to spremenili. Torej iz tega
               razloga, ker bi naj bolj preprečevali možnosti zlorabe, ker bi naj bolj preprečevali
               silno socialno razkrajanje v naši družbi, ker bi naj preprečevali izgrede hitrega
               bogatenja, bomo v Poslanski skupini DeSUS oba zakona podprli.</p>
            </sp>
            <sp xml:id="SDZ4-Redna-40-2008-06-27.sp113">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanec Bogdan Barovič pa bo predstavil stališče Poslanske skupine SNS.
               Izvolite.</p>
            </sp>
            <sp xml:id="SDZ4-Redna-40-2008-06-27.sp114">

               <speaker>BOGDAN BAROVIČ:</speaker>

               <p>Hvala lepa gospod predsedujoči. Kolegice in kolegi! Na žalost, kljub dobri volji,
               moram povedati, da lahko ste sami prebrali tudi, da gre za nesistemsko rešitev, da
               gre za vprašanje zaposlenosti in financiranja, da pa ti dve vprašanji, ki bi lahko
               pripomogli k pozitivnim rešitvam, bi pomenili izjeme v Zakonu o javnih uslužbencih
               oziroma Zakonu o sistemu plač v javnem sektorju. Zato je potrebno iz obravnavanih
               zakonov, o obeh govorim, prenesti vsebino v sistemske zakone, ki sem jih omenil. To
               so tudi Zakon o javnih agencijah, Zakon o javnih uslužbencih in Zakon o sistemu plač
               v javnem sektorju. Še enkrat poudarjam, ne gre za nasprotovanje volji in želji, po
               domače povedano, da bi ti ljudje imeli več proste sape, da bi bili boljše plačani, da
               bi bili bolj neodvisni, da bi sami izbirali ali pa zaposlovali število ljudi po
               potrebi. Gre za to, da s tem kršimo oziroma pripeljemo nesistemsko rešitev in
               posledica te nesistemske rešitve bo seveda nešteto še takšnih in podobnih in na koncu
               koncev se bosta Zakon o javnih uslužbencih in Zakon o sistemu plač v javnem sektorju
               sesula. V Slovenski nacionalni stranki iz povedanih razlogov zaenkrat ne moremo in ne
               bomo podprli Predloga zakona o zavarovalništvu.</p>
            </sp>
            <sp xml:id="SDZ4-Redna-40-2008-06-27.sp115">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Boštjan Zagorac pa bo predstavil stališče Poslanske skupine Lipa.
               Izvolite.</p>
            </sp>
            <sp xml:id="SDZ4-Redna-40-2008-06-27.sp116">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni! Strinjam se s
               predgovornikom, ki je dejal, da v bistvu Vlada lovi zajca, ki je že skoraj pobegnil.
               Ne glede na to, da sta oba zakona, ki nam sledita posledica neke seje, ki jo je ta
               Vlada popularno imenovala "tajkunska seja" in da lovimo zajca, ki je že davno odnesel
               vso tisto korenje, pa tudi mogoče nekako prikriti na nezakonit način. Danes mašimo
               luknje, ki so se takrat pokazale, ko je tiste, iz katerih je bilo mogoče, korenje
               izkopaval. Verjemite mi, da kdorkoli bo še karkoli, če je še ostalo, pa vem za nekaj
               podjetij še, ki so ostala v državni lasti za odnesti, jih boste z veseljem kljub
               temu, da ta zakon danes podpremo ali pa ne, bo ta zajček to odnesel.</p>
               <p>Kar se tiče tega, da se Agenciji za zavarovalni nadzor daje v narekovajih, neke vrste
               samostojnost in pa suverenost, saj v okviru tega, da sama določi število zaposlenih,
               obseg sredstev znotraj svojega finančnega okvirja, ne smemo pozabiti, da vsi ti
               zaposleni ostanejo vseeno pod okriljem Zakona o javnih uslužbencih, medtem ko
               direktor se pravi "capo di banda" te agencije, pa sklene pogodbo direktno s samo
               agencijo. Predstavnik Vlade je v nekem trenutku dejal, da bo agencija od zdaj naprej
               imela tudi večje možnosti dobiti oziroma zahtevati določena poročila. Ta zakon, v
               kolikor ste ga prebrali, začne veljati naslednji dan po objavi v Uradnem listu. Eno
               tako poročilo - zakaj se poslanke in poslanci Državnega zbora ne smemo seznaniti s
               poslovanjem enega izmed podjetij, ki se mu reče Paloma Sladki vrh? Ja zato, ker je
               uprava, ki je izrazito strankarsko usmerjena rekla, da gre za poslovno skrivnost.
               Kljub temu, da je to podjetje v 71% državni lasti. Se pravi v lasti mene, vas in
               državljank in državljanov Republike Slovenije. In, če mi kot najvišji predstavniki
               ljudstva nimamo pravice seznaniti se z revizijskim poročilom delovanja tega podjetja,
               jaz verjamem oziroma ugibam, ker se ne smem seznaniti, da je tam notri napisano
               "groza" stvari, kaj vse tam počne ta uprava, ki je strankarsko usmerjena in prihaja s
               strani Nove Slovenije, to lahko samo ugibam, ker se z njim ne smem seznaniti. In kako
               slabo upravlja denar naših državljank in državljanov. Na podlagi sprejetja tega
               zakona ste rekli agencija se bo lahko oziroma se bo morala seznaniti oziroma bo
               kaznovala tiste, ki ne bodo teh stvari pošiljali agenciji, jaz upam, da se bo to
               zgodilo že naslednji teden, ko bo zakon začel veljati, da bo agencija takoj s svojim
               štartom in nastopom takšnim kot ga predvideva zakon zahtevala to od podjetja Paloma
               in da bo vsa Slovenija seznanjena, kako se tam posluje. Ta teden smo dobili dopis, da
               je to tajnost dveh ljudi, ki vodita to podjetje, kljub temu da je podjetje v 71%
               lasti države Republike Slovenije. Mi temu zakonu v Poslanski skupini Lipa ne bomo
               nasprotovali. Bom pa z veseljem počakal naslednji teden in videl prvi korak te
               novoustvarjene samostojne in suverene agencije, ali bo to zahtevala od Palome. Vemo,
               da je Paloma na tarči odstrela enega izmed ministrov te vlade že nekaj časa in da
               njegova prioriteta, želja, celo v narekovajih včasih imenuje "moj otrok", da jo uniči
               še pred volitvami. Hvala.</p>
            </sp>
            <sp xml:id="SDZ4-Redna-40-2008-06-27.sp117">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
            </sp>
            <sp xml:id="SDZ4-Redna-40-2008-06-27.sp118">

               <speaker>JOŽEF HORVAT:</speaker>

               <p>Proceduralno.</p>
            </sp>
            <sp xml:id="SDZ4-Redna-40-2008-06-27.sp119">

               <speaker>PODPREDSEDNIK SAŠO PEČE:</speaker>

               <p>Proceduralno? Kolega Horvat, izvolite.</p>
            </sp>
            <sp xml:id="SDZ4-Redna-40-2008-06-27.sp120">

               <speaker>JOŽEF HORVAT:</speaker>

               <p>Hvala, gospod podpredsednik. Moj predlog je ta, gospod podpredsednik, ki vodite sejo,
               da gledate po dvorani, ne v tla, ko vaš poslanski kolega razpravlja o vsem drugem,
               samo ne o tem zakonu, ki ga danes obravnavamo. To korektnost bi od vas pričakoval. In
               bi tudi pričakoval, da bi njega, svojega poslanskega kolega, in tudi vse druge, ki
               bodo o vsem drugem govorili, prekinili. Hvala lepa.</p>
            </sp>
            <sp xml:id="SDZ4-Redna-40-2008-06-27.sp121">

               <speaker>PODPREDSEDNIK SAŠO PEČE:</speaker>

               <p>Hvala lepa. Jaz se opravičujem, da sem dovolil, da je poslanski kolega Boštjan
               Zagorac govoril v povezavi Palome z Vlado Republike Slovenije.</p>
               <p>Stališče Poslanske skupine SDS pa bo predstavil kolega Srečko Hvauc.</p>
            </sp>
            <sp xml:id="SDZ4-Redna-40-2008-06-27.sp122">

               <speaker>SREČKO HVAUC:</speaker>

               <p>Najlepša hvala za besedo. Tudi jaz bom kratek in držal se bom vsebine te točke
               dnevnega reda.</p>
               <p>Torej, ta novela zakona, ki je pred nami, novela zakona o zavarovalništvu, ima nekaj
               štiri, pet, mogoče vsebinskih sprememb, predvsem bi v naši poslanski skupini podprli
               tiste, ki gredo v to smer, da se zagotovi bolj učinkovito in fleksibilno delovanje,
               da se zagotovi večji nadzor na tem področju in da se določi tudi način posredovanja
               podatkov, ki jih Agencija za zavarovalni nadzor potrebuje za odločanje. Seveda ta
               možnost posredovanja podatkov nima neke prave vrednosti, če temu ne sledi tudi
               sankcija za tiste pravne osebe, ki teh podatkov ne posredujejo ali pa celo te kršitve
               ponavljajo. In za to sankcijo, ki znaša tudi do 50.000 evrov v primeru ponavljanja
               zavračanja teh podatkov, pa se ta sankcija lahko poveča tudi do 1% prometa od te
               pravne osebe. Menimo, da je taka ureditev primerna.</p>
               <p>Torej, v Poslanski skupini Slovenske demokratske stranke bomo te spremembe zakona
               podprli. Ugotavljamo, da bodo manjšale možnost zlorabe, povečale učinkovitost na
               področju zavarovalništva, večjo urejenost in boljši nadzor. Hvala.</p>
            </sp>
            <sp xml:id="SDZ4-Redna-40-2008-06-27.sp123">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Milan Petek pa bo predstavil stališče Poslanskega kluba
               Liberalne demokracije Slovenije.</p>
            </sp>
            <sp xml:id="SDZ4-Redna-40-2008-06-27.sp124">

               <speaker>MILAN PETEK:</speaker>

               <p>Hvala za besedo. Lep pozdrav vsem! Kot večina nas v tej dvorani tudi v LDS-u
               sprejemamo oziroma podpiramo spremembo zakona o dopolnitvah zakona o zavarovalništvu,
               saj menimo, da se z njim zagotavlja ustreznejši pravni okvir delovanja Agencije za
               zavarovalniški nadzor. Ravno tako menimo, da se v nekaterih temeljih načelih
               podrejuje in uveljavlja nadzor delovanja trga in statusnega položaja nadzornega
               organa in torej zakon kot takšnega podpiramo, vendar nam v zvezi s tem ostaja nekaj
               vprašanj.</p>
               <p>Menimo, da bi bilo v principu treba preprečiti politični vpliv na delovanje nadzornih
               institucij in po naši presoji bi bilo smiselno združiti tako Agencijo za zavarovalni
               nadzor, o kateri govorimo v tem zakonu, kot Agencija za trg vrednostnih papirjev, pa
               tudi del Banke Slovenije, ki vsi nadzirajo vsak na svoj način bančni oziroma
               zavarovalniški sektor in to bi bil korak v pravo neodvisnost in v pravi nadzor tega
               področja, ker bi moral biti primarni interes zmanjšanja vpliva politike. V tem, ko
               pritrjujemo takšnim rešitvam, kot jih zakon predvideva v primeru Agencije za
               zavarovalniški nadzor, se nam pa samoumevno postavlja tudi vprašanje in pravzaprav
               dodatno sprašujemo Vlado, zakaj podobne rešitve ne uveljavi v primeru Urada za
               varstvo konkurence. Po našem mnenju bi bilo mnogo učinkovitejše delovanje Urada za
               varstva konkurence doseženo prav tako s preoblikovanjem v agencijo, očitno pa nekdo
               od politikov, v tem primeru minister Vizjak, ne dovoli preoblikovanja, saj bi mu na
               ta način ušel iz rok vzvod za politično obvladovanje tako urada direktno kot
               nekaterih gospodarskih subjektov posredno. Očitno je to spoznal tudi sedanji vodja
               urada Jani Soršak, začutil politični pritisk, sam skušal torej spremeniti
               organiziranost, vlada oziroma minister mu tega ni dovolil. In to je paket torej, o
               katerem bi pravzaprav morali govoriti danes v celoti, ne pa po posameznih elementih
               oziroma posameznih ukrepih. Torej sam sem na ta način hotel pravzaprav združiti
               razpravo in pa stališče o obeh zakonih.</p>
               <p>Oba zakona bomo v poslanski skupini podprli bolj zaradi tega, ker menimo, da je
               minimalen korak naprej boljši kot pa situacija, kot je sedaj. Pričakujemo pa v
               naslednjem mandatu celovito rešitev tega problema. Hvala.</p>
            </sp>
            <sp xml:id="SDZ4-Redna-40-2008-06-27.sp125">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Ciril Testen bo predstavil stališče Poslanske skupine Nova
               Slovenija. Izvolite.</p>
            </sp>
            <sp xml:id="SDZ4-Redna-40-2008-06-27.sp126">

               <speaker>CIRIL TESTEN:</speaker>

               <p>Hvala za besedo, podpredsednik. Lep pozdrav predstavnikom vlade, poslanke in
               poslanci! V Novi Sloveniji pozdravljamo prizadevanje Vlade, da je tako imenovano
               protitajkunsko izredno sejo vzela resno in takoj začela izvajati nekatere sklepe in
               naloge, ki smo jih naložili poslanci. Predlog novele zakona o zavarovalništvu tako
               pomeni izvršitev sklepa Državnega zbora, da naj Vlada predlaga nujne spremembe
               zakonodaje, ki bi dodatno okrepili vlogo nadzornih institucij ter zmanjšali možnost
               zlorab. Novosti pa ne izhajajo le iz sklepov Državnega zbora, ampak tudi iz
               priporočil Odbora evropskih nadzornikov za zavarovanje in poklicne pokojnine ter iz
               zaključkov Sveta Evropske unije za ekonomske in finančne zadeve. Cilj novele je
               jasen: Agenciji za zavarovalni nadzor je treba zagotoviti neodvisnost. Neodvisnost od
               politike in gospodarstva pri sprejemu nadzorniških odločitev, neodvisnost pri
               imenovanju člana vodstvenih organov nadzorne institucije ter finančno neodvisnost, ki
               omogoča ustrezno delo nadzorne institucije in njenih strokovnjakov. Da bi se ta cilj
               dosegel novela prinaša naslednje bistvene rešitve. Agenciji za zavarovalni nadzor se
               dodeljuje samostojnost pri zaposlovanju in pri odločanju o obsegu sredstev za posebne
               projekte. Cilj tega je, da se k sodelovanju pritegne neodvisne strokovnjake in da se
               jih za delo primerno stimulira. V Novi Sloveniji to rešitev podpiramo, vendar
               opozarjamo, da mora biti nagrajevanje sorazmerno s kakovostjo in količino strokovnega
               dela in da se pristojnost agencije pri zaposlovanju in višini plač ne sme izroditi in
               uiti izpod kontrole.</p>
               <p>Novela določa način posredovanja podatkov, ki jih agencija potrebuje za nadzor in
               odločanje. Določa pa tudi sankcije v primeru, da pravna oseba na zahtevo agencije
               svojih podatkov ne posreduje oziroma posreduje napačne podatke. Med podatki, ki jih
               agencija lahko zahteva, pa so tudi zaupni podatki in poslovne skrivnosti, kar je za
               uspešno opravljanje nadzora ključnega pomena.</p>
               <p>V Novi Sloveniji smo prepričani, da novela na primeren način sledi cilju
               zagotavljanja neodvisnosti delovanja Agenciji za zavarovalni nadzor, zato jo bomo
               podprli. Zavedamo pa se, da je zakonodaja šele podlaga, ki pa sama po sebi še ne reši
               problema. Zato pozivamo vse, ki so kakorkoli vključeni v proces nadzora, naj svoje
               delo opravljajo v skladu z zakonodajo, predvsem pa v skladu z načeli strokovnosti in
               etičnosti.</p>
               <p>Podprli bomo tudi spremembo zakona o trgu finančnih instrumentih, kjer se na podoben
               način ureja Agencija za trg vrednostnih papirjev. Hvala lepa.</p>
            </sp>
            <sp xml:id="SDZ4-Redna-40-2008-06-27.sp127">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Jakob Presečnik pa bo predstavil stališče Poslanske skupine SLS.
            </p>
            </sp>
            <sp xml:id="SDZ4-Redna-40-2008-06-27.sp128">

               <speaker>JAKOB PRESEČNIK:</speaker>

               <p>Hvala lepa za besedo. Spoštovani vsi prisotni. V zadnjem času je prišlo do nekaterih,
               vsem znanih koncentracij lastništva ter nedopustnega ravnanja usklajenega delovanja
               posameznih oseb v nekaterih gospodarskih družbah v Sloveniji. Ugotavljamo, da je
               zakonodaja pomanjkljiva. To smo trdili tudi že v tej znani, že večkrat omenjeni
               izredni seji Državnega zbora, pa so temu nekateri ministri, predvsem gospodarski,
               nasprotovali, češ da imamo zelo dobro zakonodajo; vendar med drugim je tudi
               pomanjkljiv zakon o zavarovalništvu, ki kljub že štirikratnim spremembam in
               dopolnitvam potrebuje nove dopolnitve. Namen sprememb, ki so pred nami, je zato
               krepiti nadzorniške pristojnosti agencije, uvesti nove nadzorne ukrepe ter utrditi
               institucionalno neodvisnost Agencije za zavarovalniški nadzor. Predlog zakona
               predlaga, da se agenciji dodeli samostojnost pri zaposlovanju in določanju plače
               zaposlenim. To ne pomeni, da se zaposleni iz izvzemajo iz sistema plač v javnem
               sektorju, zagotavlja se le povečan obseg sredstev za posebne projekte, ki terjajo
               povečan obseg dela za zaposlene, ki na teh projektih delajo, omogoča pa takšno
               rešitev tudi zaposlitev zunanjih strokovnjakov. Le tako bo mogoče ohranjati potrebno
               raven kvalitetnih kadrov in posledično kvalitetnih odločitev.</p>
               <p>Nadzorniške pristojnosti in nadzorne ukrepe pa krepi določba, ki subjektom določa
               dolžnost posredovanja podatkov, ki so potrebni za upravljanje nadzornih nalog
               agencije in tudi sankcije za kršitev teh določb. Skladno z našo podporo vsem
               dosedanjim prizadevanjem Vlade, da se v čim boljši meri pravnoformalno uredi
               problematika koncentracije lastništva, bomo v Poslanski skupini Slovenske ljudske
               stranke predlog zakona podprli. Hvala.</p>
            </sp>
            <sp xml:id="SDZ4-Redna-40-2008-06-27.sp129">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Končali smo s predstavitvami stališč poslanskih skupin. Ker k
               dopolnjenemu predlogu zakona ni bilo vloženih amandmajev, tudi zaključujem drugo
               obravnavo predloga zakona in prehajamo na odločanje o predlogu zakona. Obveščam vas,
               da me Zakonodajno-pravna služba oziroma Vlada Republike Slovenije nista opozorili, da
               bi bil zaradi amandmajev, sprejetih na matičnem delovnem telesu, predlog zakona
               neusklajen. Lahko preidemo na glasovanje? Glasujemo. Navzočih je 46 poslank in
               poslancev, za je glasovalo 38, proti 1.</p>
               <p><stage>(Za je glasovalo 38.)</stage> <stage>(Proti eden.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Mi pa prehajamo na <title>27.B TOČKO DNEVNEGA REDA</title>, to je na obravnavo
                  <title>PREDLOGA ZAKONA O SPREMEMBAH IN DOPOLNITVAH ZAKONA O TRGU FINANČNIUH
                  INSTRUMENTOV.</title>
               </p>
               <p>Predlog zakona je v obravnavo zboru tudi tokrat predložila Vlada Republike Slovenije,
               zato tudi tokrat dajem besedo mag. Širclju za uvodno obrazložitev predloga
               zakona.</p>
            </sp>
            <sp xml:id="SDZ4-Redna-40-2008-06-27.sp130">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke, spoštovani poslanci!
               Podobno kot pri prejšnjem zakonu tudi spremembe in dopolnitve zakona o trgih
               finančnih instrumentov ureja predvsem to, da bo Agencija za trg vrednostnih papirjev
               pridobila večjo možnost nadzora, kar pomeni, da se bodo povečale nadzorniške
               pristojnosti, pridobila bo določene ukrepe in seveda utrdila se bo institucionalna
               neodvisnost te agencije. Podobno kot v prejšnjem zakonu bo tudi v tem agencija od
               pravnih oseb zahtevala določene informacije, predvsem zato, da bo učinkoviteje
               opravljala svoj nadzor. Zagrožena je kazen 50.000 evrov oziroma do 1% letnega
               prometa, če pravna oseba ne izvršuje sklepov Agencije za trg vrednostnih
               papirjev.</p>
               <p>Poleg tega se krepi institucionalna neodvisnost agencije, kar pomeni, da agencija, ki
               ima svoje lastne vire financiranja, lahko določi število zaposlenih, lahko tudi
               poveča število zaposlenih in seveda lahko z večjo samostojnostjo ureja plače
               zaposlenih. Tukaj se seveda plače povečuje, seveda, glede na obseg in kvaliteto
               dela.</p>
               <p>To so v bistvu temeljne spremembe, ki jih prinaša naveden zakona predvsem v želji, da
               se uredijo negativni učinki, ki jih prinaša oziroma jih je prinesla koncentracija
               kapitala v Sloveniji in ki so bili obravnavani na izredni seji Državnega zbora in
               seveda tudi ta Državni zbor je sprejel sklep številka 5, ki se nanaša na urejanje
               tega področja in s tem Vlada želi urediti to področje.</p>
               <p>Spoštovane poslanke, spoštovani poslanci. Vlada predlaga, da Državni zbor ta predlog
               zakona sprejme.</p>
               <p>Hvala lepa.</p>
            </sp>
            <sp xml:id="SDZ4-Redna-40-2008-06-27.sp131">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Odbor za finance in monetarno politiko kot matično delovno telo je obravnaval predlog
               zakona, zato besedo dajem predsedniku odbora kolegu Bojanu Starmanu, da predstavi
               poročilo odbora.</p>
               <p>Izvolite.</p>
            </sp>
            <sp xml:id="SDZ4-Redna-40-2008-06-27.sp132">

               <speaker>BOJAN STARMAN:</speaker>

               <p>Hvala lepa za besedo še enkrat, gospod podpredsednik. Prav lep pozdrav vsem
               skupaj.</p>
               <p>Odbor za finance in monetarno politiko je na svoji 39. nujni seji dne 20.6. in v
               nadaljevanju 24.6. obravnaval tudi Predlog zakona o spremembah in dopolnitvah Zakona
               o trgu finančnih inštrumentov.</p>
               <p>Ta zakon se obravnava po nujnem postopku. Dobili smo mnenje Zakonodajno-pravne
               službe, ki je podala pripombe k 2., 5., 6., 10. členu ter prehodnim določbam
               predloženega zakona. Dobili smo tudi amandmajske predloge Združenja družb za
               upravljanje investicijskih skladov dne 19.6.2008 ter amandmaje poslanskih skupin:
               Slovenske demokratske stranke, Nove Slovenije, Slovenske ljudske stranke ter
               Demokratične stranke upokojencev, in sicer k 2., 5., 9. in 10. členu ter za nova 17.a
               in 17.b člen.</p>
               <p>Povedal bi, da govorimo o povečanih pooblastilih Agenciji za trg vrednostnih
               papirjev, prej pa smo govorili o novih večjih pooblastilih Agencije za zavarovalni
               nadzor. Se pravi, vsebinsko so te stvari popolnoma enake. Sprejeli smo enake člene,
               gre samo za dve agenciji, ki opravljata - ena nadzor nad zavarovalniškim trgom, ena
               pa na trgu vrednostih papirjev.</p>
               <p>Odbor je sprejel amandmaje in v skladu s 133. členom pripravil dopolnjen predlog
               zakona, za katerega predlagamo, da ga Državni zbor sprejme.</p>
               <p>Hvala lepa.</p>
            </sp>
            <sp xml:id="SDZ4-Redna-40-2008-06-27.sp133">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Prešli bomo na predstavitev stališč poslanskih skupin.</p>
               <p>Tekom prejšnje predstavitve, pa mislim, da so v okviru Poslanske skupine Liberalne
               demokracije predstavili enako stališče, in tudi v okviru Nove Slovenije in v okviru
               stranke DeSUS. Hvala.</p>
               <p>Kar pomeni, da lahko stališče poslanske skupine opravi kolega Bogdan Barovič.</p>
               <p>Izvolite.</p>
            </sp>
            <sp xml:id="SDZ4-Redna-40-2008-06-27.sp134">

               <speaker>BOGDAN BAROVIČ:</speaker>

               <p>Hvala, gospod podpredsednik. Spoštovane kolegice in kolegi! Še zadnjič na tej seji.
               Še enkrat opozorilo. Predlagatelj zakona, o katerem govorimo, piše jasno, predlaga,
               da se agenciji dodeli samostojnost pri zaposlovanju in določanju višine plač
               zaposlenim. Še enkrat. Nič ni narobe, če je to potrebno, če so si ti ljudje
               zaslužili. Narobe je to, da ta agencija, da ti zaposleni sodijo v en enoten sistem,
               ki se mu reče sistem plač v javnem sektorju. In opozorilo, o katerem govorim, velja,
               v tem sistemu plač v javnem sektorju je veliko podobnih in malo drugačnih ustanov in
               s tem, ko se ta zakon sprejme, z vsem upravičenjem pričakujem jutri, hipotetično, eno
               drugo strukturo, ki je vključena v sistem javnih plač, tretjo, četrto, peto, šesto -
               vsi bodo, če bodo imeli moč, izsilili nek zakon, ki mu rečemo nesistemski zakon, s
               katerim si bodo spreminjali tisto, kar je - škoda, da ni minister Virant povedal
               svojega mnenja - minister Virant gradil in zgradil in za kar mu gredo vse
               pohvala.</p>
               <p>In drugič. Čista resnica je, da sta ta dva zakona nastala ne zaradi tega, ker smo
               slišali v osnovi, v osnovi sta nastala zaradi tega, ker sta agenciji, o katerih
               govorimo, v neenakopravnem položaju z drugimi ustanovami, ki opravljajo nadzorno
               funkcijo, na primer z nadzornimi ustanovami v bankah ali pa z vrednostnimi papirji
               ali pa še kom. Niso v enakovrednem položaju, v slabšem so in skozi takšen zakon čez
               17. vrata so s tem zakonom prišli do tega, da se jim prizna tisto, kar bi zaslužili.
               In če že bi potrdili ta zakon, bi ga tako, da bi se uredil enoten zakon za vse
               ustanove, ki opravljajo nadzorne funkcije, in potem ne bi bilo neenakosti, ne bi v
               Agenciji za zavarovalništvo ali pa finančne instrumente govorili, kako slabše, kar je
               tudi jasno napisano, da strokovni delavci pri agenciji - pri trgu finančnih
               inštrumentov - so limitirani z nižjim plačnim razredom kot drugi uradniki. Ni prav,
               ni pošteno, da na tak način skozi takšne zakone popravljamo krivice, ki so se
               nekaterim zgodile. Seveda pa s tem zakonom podremo celotni sistem. Še enkrat, če bi
               se pa vsebina teh dveh zakonov vnesla v sistemski zakon, samo to bi bilo treba
               narediti, v sistemski zakon in bi rekli, da za agencijo to in za agencijo to velja to
               pa to, potem bi pa ta zakon lahko mirno sprejeli. Tako pa mi, zakonodajna veja, ki
               zakone sprejemamo, v bistvu kršimo vse tisto, kar smo naredili pred letom dni. In če
               mi ne bomo spoštovali zakone, ki jih mi sprejemamo, kako lahko pričakujemo, da bodo
               to delali drugi. Hvala lepa.</p>
            </sp>
            <sp xml:id="SDZ4-Redna-40-2008-06-27.sp135">

               <speaker>PODPREDSEDNIK SAŠO PEČE:</speaker>

               <p>Stališče Poslanske skupine Lipa pa bo predstavil kolega Boštjan Zagorac,
               izvolite.</p>
            </sp>
            <sp xml:id="SDZ4-Redna-40-2008-06-27.sp136">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči, bom se držal opozorila, jaz se zahvaljujem
               za proceduralno, kar daje vtis, da je predstavitev stališča Poslanske skupine Lipa
               pri prejšnjem zakonu vsaj en poslanec poslušal, na njega reagiral in s tem dokazal,
               da smo zadeli bistvo.</p>
               <p>Kar se tiče zakona, ki je pred nami, ne bom ponavljal prejšnje zgodbe, čeprav
               verjamem, da bi jo vsaj vi, ki dajete proceduralno, z veseljem poslušali. Gre za
               tisto to, samo drugič pa pod drugim imenom. Ponovim lahko zgodbo o tistem zajčku, ki
               je živel v hosti in tri mesece časa tej Vladi, ki bo z osemnajstimi členi zakona, pa
               če odštejem še člene, ki pravijo, kdaj bo zakon začel veljati in kaj zakon ureja,
               uredila koncentracijo kapitala v Sloveniji. Z veseljem takšnemu zakonu ne bomo
               nasprotovali v Poslanski skupini Lipa, se mi pa poraja vprašanje: če se da to
               narediti po nujnem postopku z osemnajstimi členi - kaj ste čakali štiri leta? Mislim,
               tu nekega velikega umskega napora ni bilo treba vložiti, ta postopek je tudi nujen,
               tako da to rešimo vse v bistvu v pol ure.</p>
               <p>Kazni od enega procenta letnega prihodka do 50.000 evrov, zdaj če boste tistim, ki
               koncentrirajo kapital, kakor koli na kakršen koli način s tem hoteli kar koli
               preprečiti, se mi zdi, da so te kazni takšne, bolj vam prilagojene, glede na to, da
               se bo kapital začel koncentrirati predvsem na račun te vlade. Kar se pa tiče samega
               nadzora, pa bi samo še enkrat naprosil vladne predstavnike glede na to, da bo zakon
               začel veljati prvi dan po objavi, da bi, če ne drugače, vsi poslanci vsaj mail
               poslali takoj izsledek in ene in druge agencije, kaj se dogaja na področju Palome,
               ker to možnost zdaj zakon daje. Hvala.</p>
            </sp>
            <sp xml:id="SDZ4-Redna-40-2008-06-27.sp137">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Bojan Starman pa bo predstavil še stališče Poslanske
               skupine SDS.</p>
            </sp>
            <sp xml:id="SDZ4-Redna-40-2008-06-27.sp138">

               <speaker>BOJAN STARMAN:</speaker>

               <p>Hvala lepa za besedo še enkrat. Vlada ta zakon spreminja v skladu s sprejetim sklepom
               Državnega zbora na njegovi 37. seji, namen predlaganih zakonskih sprememb je krepiti
               nadzorniške pristojnosti in uvajati tudi nove nadzorne ukrepe ter utrditi
               institucionalno neodvisnost Agencije za trg vrednostnih papirjev. Nadzorniške
               pristojnosti ter nadzorne ukrepe agencije krepi določba, ki predpisuje dolžnost
               posredovanja podatkov, potrebnih za opravljanje nadzornih nalog agencije, pravne
               norme pa so učinkovite le, kadar je njihova kršitev primerno sankcionirana.</p>
               <p>Predlagana novela torej določa, da morajo vse osebe javnega in civilnega prava na
               zahtevo agencije nemudoma posredovati vse dokumente in podatke, ki jih le-ta
               potrebuje za svoje delo, vključno s podatki, ki so v skladu z 39. členom Zakona o
               gospodarskih družbah določeni kot poslovna skrivnost. Učinkovitost navedene zakonske
               norme zagotavlja določba predložene novele, ki se nanaša na predpis denarne kazni v
               primeru neizvajanja te norme. Te spremembe nekje tudi povečujejo neodvisnost same
               Agencije za trg vrednostnih papirjev. Ni mi jasno, kako je ta agencija delovala do
               sedaj. Očitno ni mogla delovati prav učinkovito ker ni mogla pridobiti ustrezne
               dokumentacije za svoje delo. Zato se mi zdi čudno, da šele spredaj spreminjamo to
               dikcijo v samem zakonu.</p>
               <p>Predstavniki Slovenske demokratske stranke bomo to spremembo zakona podprli, saj smo
               tudi zelo podprli predloge v razpravi na 37. seji, ki naj bi sledili, da bi pojačali
               nadzor na trgu vrednostnih papirjev na vseh in v drugih institucijah. To je eden od
               zakonov, ki to izboljšuje, zato ga bomo tudi podprli. Hvala lepa.</p>
            </sp>
            <sp xml:id="SDZ4-Redna-40-2008-06-27.sp139">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Z vašo predstavitvijo pa smo tudi končali s prestavitvami
               stališč poslanskih skupin. Ker k dopolnjenemu predlogu zakona ni bilo vloženih
               amandmajev, tudi zaključujem drugo obravnavo predloga zakona, kar pomeni, da lahko
               preidemo na odločanje o predlogu zakona. Pred tem pa vas obveščam, da me
               Zakonodajno-pravna služba oziroma Vlada Republike Slovenije nista obvestili, da bi
               bil zakon, predlog zakona zaradi amandmajev, sprejetih na matičnem delovnem telesu,
               neusklajen. Glasujemo. Navzočih je 46 poslank in poslancev, za 34, proti 1.</p>
               <p><stage>(Za je glasovalo 34.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>Preden pa zaključim to točko dnevnega reda, dovolite, da izpostavim. Jutri je
               nogometna tekma med predstavniki Državnega zbora Republike Slovenije in Sabora
               Hrvaške. Vsem, ki igrajo, vso srečo in zmagajmo. Hvala.</p>
               <stage type="time">(Seja je bila končana 27. junija 2008 ob 14.11.)</stage>
            </sp>
         </div>
      </body>
   </text>
</TEI>