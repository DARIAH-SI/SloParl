<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-33-2007-11-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|281F8428713DBC99C12573AA00344BA0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=281F8428713DBC99C12573AA00344BA0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-33-2007-11-23.DZ" n="33">
               <name>Redna</name>
               <date when="2007-11-23"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-33-2007-11-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 33. seje</stage>
            <stage type="date">(23. november 2007)</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 10.02. </stage>


            <sp xml:id="SDZ4-Redna-33-2007-11-23.sp1">

               <speaker>PODPREDSEDNIK SAŠO PEČE:</speaker>

               <p>Spoštovane kolegice poslanke in kolegi poslanci, gospe in gospodje! Pričenjamo
               nadaljevanje 33. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospa Darja Lavtižar Bebler, Roberto Battelli, Pavel Gantar, Feri Horvat, Vasja
               Klavora, dr. Marko Pavliha, Milan Petek od 11.00 dalje, mag. Anton Rop, Alojz Sok,
               Ciril Testen, Janko Veber in poslanski kolega Milenko Ziherl.</p>
               <p>Prehajamo na <title>13. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O RAZISKOVALNI IN RAZVOJNI DEJAVNOSTI, SKRAJŠANI POSTOPEK.</title>
               </p>
               <p>Seznanjam vas, da imamo za obravnavo te točke na razpolago 53 minut.</p>
               <p>Predlog zakona je v obravnavo Državnem zboru predložila Vlada Republike Slovenije,
               zato besedo dajem dr. Dušanu Lesjaku, državnemu sekretarju na Ministrstvu za visoko
               šolstvo, znanost in tehnologijo. Izvolite, prosim.</p>
            </sp>
            <sp xml:id="SDZ4-Redna-33-2007-11-23.sp2">

               <speaker>DR. DUŠAN LESJAK:</speaker>

               <p>Cenjeni in spoštovani, dober dan, lepo pozdravljeni! Predlog zakona o spremembah in
               dopolnitvah zakona o raziskovalni in razvojni dejavnosti je predviden po programu
               dela Vlade Republike Slovenije za leto 2007. Gre za prenos direktive Sveta o posebnem
               postopku za dovolitev vstopa državljanov tretjih držav za namene znanstvenega
               raziskovanja v pravni red Republike Slovenije. Gre za to, da se raziskovalnim
               organizacijam, ki želijo gostiti raziskovalce iz tretjih držav, omogoči, da se jim
               vnaprej odobri minimalno za dobo pet let, kjer se omogoča, da lahko v
               raziskovalno-razvojni dejavnosti, ki je financirana proračunsko, sodelujejo tudi
               raziskovalci tretjih držav. Hvala lepa.</p>
            </sp>
            <sp xml:id="SDZ4-Redna-33-2007-11-23.sp3">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog zakona je v okviru zakonodajnega postopka obravnaval
               Odbor za visoko šolstvo, znanost in tehnološki razvoj kot matično delovno telo.
               Podpredsednica, poslanka Eva Irgl, bo podala stališče odbora. Izvolite.</p>
            </sp>
            <sp xml:id="SDZ4-Redna-33-2007-11-23.sp4">

               <speaker>EVA IRGL:</speaker>

               <p>Hvala za besedo. Odbor za visoko šolstvo, znanost in tehnološki razvoj je na svoji
               20. seji obravnaval Predlog zakona o spremembah in dopolnitvah zakona o raziskovalni
               in razvojni dejavnosti.</p>
               <p>Seji odbora so prisostvovali predlagatelji zakona, Zakonodajno-pravne službe in
               predstavniki zainteresirane javnosti. Ministrica za visoko šolstvo, znanost in
               tehnološki razvoj Mojca Kucler Dolinar je v uvodni obrazložitvi predloga zakona
               dejala, da je razlog za sprejem zakona prenos direktive Sveta Evropske unije o
               posebnem postopku za dovolitev vstopa državljanom tretjih držav za namene
               znanstvenega raziskovanja v pravni red Republike Slovenije, in sicer v delu, ki ureja
               način in pogoje za odobritev raziskovalne organizacije, ki želi sklepati sporazume o
               gostovanju. V preostalem delu je bila direktiva namreč že implementirana.</p>
               <p>Predlog zakona tako uvaja rešitev, po kateri imajo vse raziskovalne organizacije, ki
               izpolnjujejo pogoje za izvajanje raziskovalne in razvojene dejavnosti, določene s tem
               zakonom in so zato vpisane v evidenco raziskovalnih organizacij pri Javni agenciji za
               raziskovalno dejavnost Republike Slovenije, pooblastilo za sklepanje sporazumov o
               gostovanju. Ministrstvo je tudi odgovorno za nadzor nad izvajanjem sporazuma o
               gostovanju, ki ga lahko prenese tudi na Javno agencijo za raziskovalno dejavnost
               Republike Slovenije.</p>
               <p>Odbor je sprejel tudi amandma poslanskih skupin: SDS, NSi, SLS in DeSUS k 3. členu. Z
               vključitvijo tega sprejetega amandmaja v zakonski predlog pa je odbor določil
               besedilo dopolnjenega predloga zakona.</p>
            </sp>
            <sp xml:id="SDZ4-Redna-33-2007-11-23.sp5">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Prehajamo na predstavitev stališč posameznih poslanskih skupin. Poslansko skupino
               Ljudske stranke obveščam, da imamo vse pod kontrolo.</p>
               <p>K besedi za predstavitev stališča njihove poslanske skupine pa vabim poslanskega
               kolega Marjana Drofenika.</p>
               <p>Izvolite.</p>
            </sp>
            <sp xml:id="SDZ4-Redna-33-2007-11-23.sp6">

               <speaker>MARJAN DROFENIK:</speaker>

               <p>Hvala, gospod podpredsednik. Predstavnik ministrstva, poslanke in poslanci.</p>
               <p>Predlog zakona o spremembah in dopolnitvah zakona o raziskovalni in razvojni
               dejavnosti sprejemamo po skrajšanem postopku, saj vsebuje le manjšo spremembo,
               povezano z uskladitvijo naše ureditve z zakonodajo Evropske unije. Novela namreč
               implementira direktivo Sveta o posebnem postopku za dovolitev vstopa državljanom
               tretjih držav za namene znanstvenega raziskovanja. Cilj Evropske unije je postati
               najbolj konkurenčno in na znanju temelječe gospodarstvo na svetu. Za doseganje tega
               cilja je uvedena cela vrsta različnih ukrepov, med njimi je tudi povečanje števila
               raziskovalcev, ki je seveda nujni predpogoj za doseganje večje konkurenčnosti in za
               hitrejši razvoj Unije.</p>
               <p>Predlagano novelo zakona v Poslanski skupini Slovenske ljudske stranke podpiramo, saj
               omogoča tudi raziskovalcem tretjih držav gostovanje na domačih raziskovalnih
               organizacijah v primeru sklenjenega sporazuma o gostovanju. Bistveno je, da imajo
               raziskovalci za delo na raziskovalnem področju ugodnejše pogoje glede bivanja v
               primerjavi z drugimi delavci iz tretjih držav. Gre torej za spodbujanje raziskovalcev
               iz tretjih držav k raziskovanju v Evropski uniji. Menimo, da zakon preko evidence
               raziskovalnih organizacij in jasnih sankcijah, v primeru izbrisa določene
               organizacije iz te evidence, preprečuje morebitne zlorabe predlagane novele.</p>
               <p>V Poslanski skupini Slovenske ljudske stranke bi radi ob obravnavi te novele
               opozorili še na dejstvo, da moramo poleg povečanja števila raziskovalcev iz tretjih
               držav, predvsem spodbujati naše državljanke in državljane, da se bodo odločali za
               raziskovalno dejavnost. Predvsem mora država, preko pristojnih ministrstev in drugih
               vladnih služb, zagotoviti ustrezne pogoje, da se prepreči odhod naših najbolj
               nadarjenih raziskovalcev v druge države in kontinente. Za to pa moramo seveda odpreti
               vrata tudi največjim strokovnjakom iz vsega sveta ter jih povabiti k sodelovanju z
               našimi inštituti, fakultetami in razvojno naravnanimi podjetji.</p>
               <p>Poslanci Slovenske ljudske stranke bomo predlagani zakon podprli.</p>
               <p>Hvala lepa.</p>
            </sp>
            <sp xml:id="SDZ4-Redna-33-2007-11-23.sp7">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Jaz poslance med tem prosim, da se umirijo, zasedejo svoja mesta in omogočijo
               govorniku, da pove svoje stališče.</p>
               <p>Stališče Poslanske skupine Slovenske nacionalne stranke pa bo predstavila poslanka
               Barbara Žgajner Tavš.</p>
            </sp>
            <sp xml:id="SDZ4-Redna-33-2007-11-23.sp8">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in kolegi, seveda tudi predstavnik
               Ministrstva za visoko šolstvo.</p>
               <p>Jaz se ne bom spuščala v tisto, kar zakon dejansko prinaša, ne bom ponavljala
               vsebine, ki je razvidna tudi iz same obrazložitve zakona. Je pa dejstvo, na katerega
               bi želela opozoriti. Je sicer res, da je zakon v veliki meri povezan s prehodno
               sprejetima zakonom o tujcih in zakonom o zaposlovanju in delu tujcev. Po drugi strani
               je zakon posledica zahteve po večji mobilnosti raziskovalcev, ker je potreba
               globalizacije gospodarstva. Šesti okvirni program Evropske unije. Tudi to smo
               sprejeli kot dejstvo, takrat ko smo se priključili tej veliki Evropski skupnosti.
               Ampak Evropski svet v Lizboni je v ta namen, se pravi, da bomo postali bolj
               konkurenčni na svetovnem nivoju kot Evropska skupnost, v ta namen je Evropski svet v
               Lizboni določil cilj, da do leta 2010 Evropska unija postane najbolj konkurenčno in
               dinamično na znanju temelječe gospodarstvo na svetu. To je Lizbonska strategija. In v
               okviru Lizbonske strategije želim opozoriti na eno dejstvo, pomembno dejstvo, ki ga
               je sprejela Vlada Republike Slovenije v okviru Odbora za reforme. Vse lepo in prav.
               Če Evropska unija zahteva, da bomo uvažali tujo delovno silo, tudi in pohvalno, za
               področje raziskovalnih dejavnosti, zakaj potem na nivoju naše države degradacija
               visoko izobraženih ljudi. Odbor za reforme je v svoj program zapisal, da visoko
               izobraženi ljudje v smislu pridobivanja formalnih kvalifikacij lahko izkoriščajo
               izsiljujejo delodajalce, naj jim zagotovijo njihovi stopnji izobrazbe primerno
               delovno mesto. To je zapisano v Odboru za reforme. Danes se hvalimo, ker sledimo
               Lizbonski strategiji, sprejemamo zakon, po katerem bomo na široko odprli vrata tuji
               delovni sili, visoko izobraženi. Ampak po drugi strani na nivoju naše države
               degradiramo te ljudi. Včeraj, predvčerajšnjim smo sprejemali oziroma mesec dni nazaj,
               leto dni nazaj, zakone, pa še jih bomo, ki dejansko govorijo o tem, da ni pomembno,
               kakšno stopnjo ima slovenski delavec oziroma celo črtali smo iz zakona neke minimalne
               standarde znanja. Veste, to so dvojna merila. Dvojna merila - zakaj? Zato, da bomo
               slovensko delovno silo plačali manj kot nekoga, ki bo prišel iz tujine, iz države
               tretjega sveta, ne vem, Libanona. To je dvojna morala in to je nepošteno. Je sicer
               res, da je ta zakon posledica evropske direktive in ker smo se zavezali Evropski
               uniji, jo moramo implementirati v naš pravni red. Ampak še enkrat opozarjam: ne
               nižati izobrazbene strukture domačih ljudi, Slovenk in Slovencev, dolgoročno je to
               nevarno in škodljivo.</p>
            </sp>
            <sp xml:id="SDZ4-Redna-33-2007-11-23.sp9">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanka Maria Pozsonec bo predstavila stališče narodnih skupnosti.
               Izvolite.</p>
            </sp>
            <sp xml:id="SDZ4-Redna-33-2007-11-23.sp10">

               <speaker>MARIA POZSONEC:</speaker>

               <p>Lep pozdrav vsem prisotnim! Evropski raziskovalni prostor je temelj za prihodnje
               delovanje EU na področju raziskav in razvoja. EU s sprejetim cilje Lizbonske
               strategije bo do leta 2010 potrebovala 700.000 raziskovalcev. Tako bi dosegla cilj z
               barcelonskega evropskega sveta, da se za raziskovanje nameni 3% bruto družbenega
               proizvoda. EU se bo zaradi tega odprla državljanom tretjih držav, ki se jim lahko
               dovoli vstop za namene raziskovanja.</p>
               <p>Rada bi še opozorila, da narodnost tudi potrebuje svoje raziskovalne inštitucije,
               kajti mogoče da samo s pomočjo teh inštitucij lahko upočasnimo, ne da bi preprečili,
               asimilacijo. Hvala.</p>
            </sp>
            <sp xml:id="SDZ4-Redna-33-2007-11-23.sp11">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanski kolega Ivan Jelen bo predstavil stališče Poslanske
               skupine DeSUS. Izvolite.</p>
            </sp>
            <sp xml:id="SDZ4-Redna-33-2007-11-23.sp12">

               <speaker>IVAN JELEN:</speaker>

               <p>Hvala za besedo, gospod podpredsednik. Predstavniki Vlade, spoštovani zbor! Dinamično
               in konkurenčno gospodarstvo ter jasno začrtan cilj ne samo v Lizbonski strategiji,
               temveč vsakega nacionalnega gospodarstva celega sveta se lahko razvije le na temelju
               vrhunskega znanja in raziskovanja. Le-to pa zahteva med drugim tudi večjo mobilnost
               raziskovalcev. Za doseg tega cilja je EU, za katero se izkazuje, da je precej
               nezanimiva za tuje raziskovalce, potrebno vzpostaviti in utrditi takšno raziskovalno
               politiko, ki bo odprla znanstvenoraziskovalni prostor tudi državljanom tretjih držav.
               V ta namen je bila kot eden izmed ukrepov na področju evropske znanstvene
               raziskovalne politike dve leti nazaj sprejeta direktiva Sveta o posebnem postopku za
               dovolitev vstopa državljanom tretjih držav za namene znanstvenega raziskovanja in v
               skladu z njo se dopolnjuje še Zakon o raziskovalni in razvojni dejavnosti, kajti
               delna implementacija direktive se je namreč že izvedla v Zakonu o tujcih in Zakonu o
               zaposlovanju in delu tujcev.</p>
               <p>V poslanski skupini predlagane dopolnitve zakona sprejemamo kot primerne, kljub temu
               da smo šli v nekoliko bolj liberalne variante kot druge države članice, ki imajo
               bodisi predpisano izvedbo posebnega postopka za odobritev sklepanja sporazumov o
               gostovanju raziskovalnih organizacij bodisi da morajo raziskovalne organizacije pred
               sklenitvijo sporazuma preizkusiti kvalifikacije raziskovalca. Naša rešitev ne vsebuje
               dodatnih oteževalnih postopkov, ki bi pomenili oviro tako za raziskovalce kot za
               raziskovalno organizacijo, pač se omogoči direktno zakonsko pooblastilo za sklepanje
               sporazumov vsem tistim organizacijam, ki so vpisane v evidenco o izvajalcih
               raziskovalne in razvojne dejavnosti, za kar je seveda potrebno izpolniti določene
               pogoje, ki jo vodi Javna agencija za raziskovalno dejavnost Republike Slovenije. Nad
               izvajanjem sporazumov o gostovanju, ki jih sklenejo raziskovalne organizacije
               posamičnim raziskovalcem, je pristojno ministrstvo za znanost, ki pa lahko nadzor
               prenese na javno agencijo. Uspešen prehod v družbo znanja je ključen za prehodnost
               Slovenije in cele Evrope zato, da bi se lahko le-ta postavila ob bok svetovnim
               velesilam v znanosti in raziskavah.</p>
               <p>Zato smo v Poslanski skupini DeSUS prepričani, da je mobilnost raziskovalcev in
               znanstvenikov potrebno podpirati ne le v okviru Evropske unije, temveč tudi med njo
               in tretjimi državami. V poslanski skupini DeSUS bomo glede na navedene predlagane
               spremembe in dopolnitve tudi podprli. Hvala.</p>
            </sp>
            <sp xml:id="SDZ4-Redna-33-2007-11-23.sp13">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Jožef Jerovšek pa bo predstavil stališče Poslanske
               skupine SDS.</p>
            </sp>
            <sp xml:id="SDZ4-Redna-33-2007-11-23.sp14">

               <speaker>JOŽEF JEROVŠEK:</speaker>

               <p>Hvala lepa, predsedujoči, spoštovane kolegice in kolegi, predstavniki ministrstva!
               Tudi v Poslanski skupini SDS bomo podprli Predlog zakona o spremembah in dopolnitvah
               zakona o raziskovalni in razvojni dejavnosti, saj gre za uskladitev zakona o
               raziskovalni in razvojni dejavnosti s pravnim redom Evropske unije. Ker gre za takšno
               vsebino zakona, je težko biti izviren in bi se v glavnem verjetno ponavljal, zato bom
               zelo kratek in bom samo izrazil stališče, da se v Poslanski skupini SDS strinjamo s
               tem, da gre za spodbujanje dovolitve vstopa in mobilnosti državljanov tretjih držav
               pri znanstvenem raziskovanju, in da tudi Slovenija, smo veseli, sodeluje pri
               oblikovanju evropskega raziskovalnega prostora, ki bo omogočil konkurenčno in
               dinamično, na znanju temelječe gospodarstvo. Vse drugo je bilo v tej razpravi že
               navedeno, zato tega ne bom ponavljal. Hvala lepa.</p>
            </sp>
            <sp xml:id="SDZ4-Redna-33-2007-11-23.sp15">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam, kolega Jerovšek. Poslanska kolegica Breda Pečan pa bo
               predstavila stališče Poslanske skupine SD. Izvolite.</p>
            </sp>
            <sp xml:id="SDZ4-Redna-33-2007-11-23.sp16">

               <speaker>BREDA PEČAN:</speaker>

               <p>Hvala za besedo, gospod podpredsednik. Dobro jutro in iskrene čestitke k današnjemu
               državnemu prazniku Rudolfa Maistra.</p>
               <p>Najprej, da se vrnem k samemu zakonu. Naša poslana skupina bo zakon podprla; ne samo
               zato, ker nam tako marekuje evropska direktiva, ampak tudi zato, ker je s pomočjo
               raziskovalcev iz Evropske unije in iz tretjih držav, na katere se spremembe tega
               zakona nanašajo, možno še pospešiti raziskave in razvoj v naši državi in je to
               kvečjemu primerjalna prednost, če smo sposobni pridobiti raziskovalce iz tretjih
               držav. Zato bi se ponovno radi pa vendarle obrnili na dejstvo, ki se v ministrstvu,
               ki je predlagalo preko Vlade Republike Slovenje ta zakon, neprestano, lahko rečemo
               skoraj kronično pojavljajo, namreč da popolnoma vsaka sprememba zakona, ki jo to
               ministrstvo predlaga, vsebuje nesorazmerno velik odstotek, v tem primeru lahko celo
               rečemo hudih napak. Videti je, kot da pripravljavci, se pravi uradniki v ministrstvu,
               ki pripravljajo spremembe zakonov v Ministrstvu za visoko šolstvo, znanost in
               tehnologijo, ne preberejo zakonov, ki so jih predhodno vlagali v Državni zbor in ki
               so podlaga za spremembe. Če je dejstvo, da mora naša Zakonodajno-pravna služba
               neprestano ugotavljati napake malomarnosti, ne morem drugače reči kot nesposobnost
               ljudi, ki v tem ministrstvu pripravljajo predloge zakona za Državni zbor, mislim, da
               bi bilo treba, da je sedaj, ko ima to ministrstvo novo ministrico, že čas, da naredi
               med svojimi uslužbenci red. Mislim, da je to nekaj neverjetnega, da je 20% do 25%
               vsakega zakona treba v Državnem zboru popravljati zaradi tega, ker so enostavno
               pripravljavci prezrli takšna dejstva, kot je na primer, da je v osnovnem zakonu
               zapisano, da sezname raziskovalnih organizacij in kvalificiranost organizacije za
               raziskovanje in razvoj izvaja agencija, potem pa v naslednjem zakonu naenkrat
               preskočimo in to za tiste raziskovalne organizacije, ki sklepajo sporazume za
               raziskovalce iz tretjih držav, opravlja naenkrat ministrstvo. Glede tega pa niti v
               odboru ni bilo pripravljenosti, da bi se popravilo, to je, da v 4. členu zakona
               določajo neke nove, lahko rečemo temu, kar administrativne ovire, ki bodo zapletle in
               otežile sklepanje sporazumov med raziskovalci iz tretjih držav in takšnimi
               raziskovalnimi organizacijami, ki so za sklepanje takšnih sporazumov usposobljeni in
               imajo na nek način, lahko rečemo, licenco agencije.</p>
               <p>Tako menim, da lahko v imenu Poslanske skupine Socialnih demokratov ponovno apeliram
               na ministrico, no prej sem vsakokrat apelirala na ministra, zdaj pač na ministrico,
               da vendarle pri naslednjih zakonih poskrbi, da bodo narejeni tako, da ne bo treba v
               Državnem zboru popravljati takih osnovnošolskih napak, saj gre vendar za Ministrstvo
               za visoko šolstvo in ne za šolstvo. Hvala.</p>
            </sp>
            <sp xml:id="SDZ4-Redna-33-2007-11-23.sp17">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanec Ljubo Germič bo predstavil stališče Poslanskega kluba Liberalne
               demokracije Slovenije. Izvolite.</p>
            </sp>
            <sp xml:id="SDZ4-Redna-33-2007-11-23.sp18">

               <speaker>LJUBO GERMIČ:</speaker>

               <p>Hvala lepa, gospod podpredsednik. Spoštovani gospod državni sekretar, kolegice in
               kolegi! Evropska unija in posamezne članice Evropske unije so bile pri opredelitvi
               svoje nadaljnje razvojne poti pred dilemo, katere prednostne točke naj uporabi v
               globalizacijski tekmi zagotavljanja konkurenčnosti. In Evropska unija se je odločila,
               da bo njena prednost poudarek znanju, znanosti, raziskavam in razvoju. Torej,
               Evropska unija ne bo gradila svojega razvoja na račun okolja, na račun zmanjšanja
               socialnih pravic, temveč bo v globalni konkurenčni tekmi ponudila konkurenčnost na
               področju znanja, znanosti. Slovenija je enako kot večina držav in Evropska unija v
               celoti sprejela ta izziv in v svojih strateških dokumentih opredelila znanje kot
               temeljno vrednoto in razvoj slovenske družbe kot družbe, ki bo temeljila na
               znanju.</p>
               <p>Nedavno nazaj smo lahko ugotovili na podelitvi Puhovih in Zoisovih nagrad in
               priznanj, da Slovenija uspešno stopa po teh poti in izkazuje svojo raziskovalno,
               razvojno in znanstveno odličnost. S tega mesta mi dovolite, da še enkrat čestitam
               vsem, ki so letos prejeli te visoke nagrade na področju znanosti.</p>
               <p>Ko je Evropska opredelila svoj cilj, da hoče ustvariti najbolj konkurenčno,
               dinamično, na znanju temelječo družbo, je opredelila med vrsto ukrepov tudi dva
               pomembna cilja. To pomeni, da želi v Evropski uniji, v evropskem raziskovalnem
               prostoru zagotoviti ustrezno število raziskovalcev, torej znanstvenikov, in je
               opredelila številko okrog 700 tisoč. In opredelila je naslednji cilj, ki pa je, da bo
               temu področju namenila 3% družbenega bruto proizvoda.</p>
               <p>Ko se Evropska unija sooča z demografskimi značilnostmi, ugotavlja, da zaradi
               staranja prebivalstva postavlja pod vprašaj doseganje prvega cilja, ustreznega
               števila raziskovalcev znanstvenikov. Zato je dozorelo spoznanje in ugotovitev, da je
               treba postoriti vse in sprejeti tiste ukrepe, ki bodo evropski prostor naredili
               zanimiv, da bodo v ta prostor vstopali tudi raziskovalci in znanstveniki iz tretjega
               sveta. In implementacija te direktive Evropske unije je danes pred nami, ki
               pravzaprav uvaja dokončno implementacijo te direktive v Zakon o raziskovalni in
               razvojni dejavnosti.</p>
               <p>Če bo Slovenija uspešno ustvarjala te pogoje za vključevanje vrhunskih izobraženih
               ljudi na področju ustvarjanja znanstvene in raziskovalne odličnosti, seveda pa ne bo
               pomembno samo to, da bomo to danes sprejeli kot možno v zakone. Zelo pomemben bo
               odnos tudi na drugih področjih, torej, da bomo na drugi področni zakonodaji
               sprejemali takšne ukrepe, ki bodo omogočali raziskovalnim in izobraževalnim
               ustanovam, inštitutom in organizacijam takšne pogoje, da bodo čutili, da lahko
               sokreirajo ta prostor in da imajo dovolj visoko stopnjo avtonomije. Hkrati bo seveda
               potrebno o razpravah okoli proračuna slediti cilju, da bomo v proračunu zagotovili za
               3% DBP potrebna sredstva za dosego tega cilja, kajti brez izpolnitev teh dveh
               kriterijev, seveda EU ne bo dosegla tega tako želenega cilja.</p>
               <p>Zato bomo v Poslanskem klubu Liberalne demokracije Slovenije podprli Predlog sprememb
               in dopolnitev zakona o raziskovalni dejavnosti, ki v osnovi pravzaprav pomeni
               implementacijo direktive, seveda sama vsebina je pa bistveno globlja in želimo si, da
               bomo pri tem uspešni, da bomo v Sloveniji gradili na znanju temelječo družbo in da
               bomo ustvarjali ustrezne prepotrebne pogoje za ustvarjanje raziskovalne odličnosti.
               Hvala lepa.</p>
            </sp>
            <sp xml:id="SDZ4-Redna-33-2007-11-23.sp19">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanski kolega Martin Mikolič bo predstavil stališče Poslanske
               skupine Nova Slovenija. Izvolite.</p>
            </sp>
            <sp xml:id="SDZ4-Redna-33-2007-11-23.sp20">

               <speaker>MARTIN MIKOLIČ:</speaker>

               <p>Lepo pozdravljeni! Spoštovani predsedujoči, državni sekretar, spoštovane kolegice in
               kolegi! Novela zakona o raziskovalni in razvojni dejavnosti se po svoji vsebini
               povezuje z zakoni, akti, ki smo jih v tem mandatu že obravnavali. V prvi vrsti naj
               omenim resolucijo o nacionalnem raziskovalnem in razvojnem programu za obdobje
               2006-2010, ki za eno izmed nalog za uresničitev zastavljenih ciljev določa
               spodbujanje gostovanja tujih profesorjev in raziskovalcev na slovenskih inštitucijah.
               V Poslanski skupini Nove Slovenije menimo, da je povečanje mobilnosti profesorjev in
               raziskovalcev znotraj univerzitetnega prostora in med univerzo, inštituti in
               gospodarstvom ključnega pomena za povečanje kvalitete in ustvarjanje konkurenčne
               družbe. Ob obravnavanju mobilnosti raziskovalcev prepogosto govorimo samo o pretoku
               raziskovalcev znotraj EU, pozabljamo pa na ostale, tretje države, ki so s svojim
               raziskovalnim potencialom vodilne na določenih področjih v svetovnem merilu.</p>
               <p>Predlog zakona, ki ga danes sprejemamo, uvaja rešitev, po kateri imajo vse
               raziskovalne organizacije, ki izpolnjujejo pogoje za izvajanje raziskovalne in
               razvojne dejavnosti, določene s tem zakonom, pooblastilo za sklepanje sporazumov o
               gostovanju raziskovalcev tretjih držav. Ministrstvo za visoko šolstvo, znanost in
               tehnologijo je tudi odgovorno za nadzor nad izvajanjem sporazuma o gostovanju, ki pa
               ga lahko prenese na Javno agencijo za raziskovalno dejavnost Republike Slovenije. S
               to spremembo se implementira del direktive Sveta Evrope o posebnem postopku, da
               dovolitev vstopa državljanom tretjih držav za namene znanstvenega raziskovanja, ki
               sta jo delno prenesla v naš pravni red že zakon o tujcih in zakon o zaposlovanju in
               delu tujcev. Naša naloga je ustvariti razmere za nastanek povezanega, fleksibilnega
               in vsem raziskovalcem dostopnega trga raziskovalne delovne sile. V Poslanski skupini
               Nove Slovenije menimo, da bomo s to spremembo zakona stopili en korak naprej v
               zasledovanju tega cilja. Hvala.</p>
            </sp>
            <sp xml:id="SDZ4-Redna-33-2007-11-23.sp21">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem s tem tudi drugo obravnavo predloga
               zakona. Odločanje o predlogu zakona bomo v skladu s časovnim potekom seje zbora
               opravili danes v okviru glasovanj, pol ure po prekinjeni 15. točki dnevnega reda.</p>
               <p>Državnemu sekretarju se zahvaljujem za udeležbo, s tem pa tudi prekinjam to točko
               dnevnega reda.</p>
               <p>Prehajamo na <title>15. TOČKO DNEVNEGA REDA</title>, to je na <title>TRETJO OBRAVNAVO
                  PREDLOGA ZAKONA O JAVNI AGENCIJI ZA KNJIGO REPUBLIKE SLOVENIJE V OKVIRU REDNEGA
                  POSTOPKA</title>.</p>
               <p>Seznanjam vas, da imamo za to točko predvideni 2 uri in 55 minut razprave. Predlog
               zakona je za tretjo obravnavo pripravila Vlada Republike Slovenije, zato besedo dajem
               ministru za kulturo dr. Vasku Simonitiju.</p>
               <p>Izvolite, prosim.</p>
            </sp>
            <sp xml:id="SDZ4-Redna-33-2007-11-23.sp22">

               <speaker>DR. VASKO SIMONITI:</speaker>

               <p>Spoštovani gospod predsedujoči, spoštovani poslanci in poslanke.</p>
               <p>V zadnjih letih je kulturna politika na področju knjige dobro razvila različne oblike
               državnih podpor knjigi in s tem zagotovila vse realne možnosti za uresničitev želje
               slovenskih literarnih ustvarjalcev in drugih delujočih na področju knjige, da se
               ustanovi agencija za knjigo. Prav tako je potrebno poudariti, da so se proračunska
               sredstva za knjigo od leta 2004 konkretno poviševala in tako omogočala izvedbo
               načrtovanih ukrepov. Predvsem je kulturna politika namenila pozornost ustvarjalcu kot
               bistvenemu subjektu, s tem, da je načrtno povišala avtorske honorarje ter za izvedbo
               drugih podpornih ukrepov, kot so delovne štipendije za ustvarjalnost, načrtna podpora
               prevodov v tuje jezike, načrtne predstavitve slovenske literature na tujih knjižnih
               sejmih, knjižnično nadomestilo in drugo.</p>
               <p>Odločitev za ustanovitev javne agencije na področju knjige, je zato pomemben dogodek,
               s katerim Vlada daje knjigi še dodaten pomen, saj agencija omogoča še večji razvoj,
               tako v vsebinskem kot tudi finančnem pomenu. Na ministrstvu smo vztrajali na tem, da
               je predlog zakona realen in da temelji na skladnosti s sistemskimi zakoni - zakonom o
               javnih agencijah, javnofinančnih zakonih in zakonom o uresničevanju javnega interesa
               za kulturo, saj zgolj to omogoča njegovo celovito izvajanje v praksi.</p>
               <p>Menimo, da je predlog zakona dober in konsistenten, saj temelji na realnem stanju
               področja knjige. Šele na tako razvitem stanju pa je mogoče graditi to področje tudi v
               prihodnosti.</p>
               <p>O osnutku zakona je tekla široka javna razprava, izvedena je bila obravnava na
               Nacionalnem svetu za kulturo, ki je osnutek podprl in podal še nekatere predloge,
               prejeli smo pa kar nekaj pripomb in predlogov društev, založb in posameznikov.
               Ministrstvo za kulturo je v predlog zakona vključilo precej pripomb javnosti.</p>
               <p>Največ razprav je povzročil 6. člen zakona, ki govori o sestavi sveta agencije, in
               ministrstvo je prepričano, da je predlagalo najboljšo možno in optimalno variantno 6.
               člena zakona. Vendar pa se zaveda, da je potrebno doseči tudi soglasje, s ključno
               vejo na področju knjige, to je s pisatelji. Vprašanje, zakaj doseženo soglasje z
               Društvom slovenskih pisateljev sedaj in ne prej, ki se je že pojavilo tudi v medijih,
               je po mnenju ministrstva zavajajoče. Menimo namreč, da mora odgovoren predlagatelj
               zakona izčrpati vse možnosti dialoga in argumentacij, za soglasje pa je pravi čas
               vedno, dokler zakon še ni sprejet. Ministrstvo in Društvo slovenskih pisateljev sta v
               dialogu z novooblikovanim 6. členom zakona dosegla, da je sestava sveta takšna, da še
               vedno vključuje vse ključne subjekte na področju knjige, hkrati pa se tudi natančneje
               opredeljuje odgovornost delovanja javne agencije. Ker je ustanovitev agencije
               pomemben dogodek za področje knjige, je pričakovati, da bo glasovanje zanj kar
               najvišje.</p>
               <p>Predlagani amandma na amandma upošteva vse bistvene pripombe predloga Društva
               slovenskih pisateljev in soglasje z Društvom slovenskih pisateljev, ki predstavlja
               ključno vejo delovanja javne agencije. S predlagano rešitvijo dosežemo, da se v svet
               na predlog najbolj zainteresirane strokovne javnosti umesti ključne veje s področja
               dela javne agencije, torej pisateljev in prevajalcev, predstavnika Slovenske
               akademije znanosti in umetnosti in enega člana univerz, kar zagotavlja sestavo
               uglednih in verodostojnih osebnosti. S predlaganim amandmajem pa se predvsem
               zagotavlja odgovornost za delo javne agencije, za doseganje njenih ciljev in
               odgovornost zainteresirane strokovne javnosti, ki deluje na področju knjige. O
               prihajajočem knjižnem sejmu je to dobra odločitev Državnega zbora, če bo sprejela
               Zakon o agenciji za knjigo in pomeni tudi obet, da bo stanje na področju knjige
               napredovalo, na boljšem vrednotenju ustvarjalcev, torej avtorjev in tudi na področju
               celotne knjižne verige. Hvala lepa.</p>
            </sp>
            <sp xml:id="SDZ4-Redna-33-2007-11-23.sp23">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. O predlogu zakona v celoti dajem besedo predstavnikom poslanskih
               skupin za predstavitev stališč. Poslanka Majda Širca bo predstavila stališče
               Poslanske skupine Zares. Izvolite.</p>
            </sp>
            <sp xml:id="SDZ4-Redna-33-2007-11-23.sp24">

               <speaker>MAJDA ŠIRCA:</speaker>

               <p>Lepo pozdravljeni, spoštovani minister, predstavniki ministrstva, kolegi in kolegice!
               Dobro je, da je prišlo do dogovora med Ministrstvom za kulturo in Društvom slovenski
               pisateljev glede ključnega odprtega vprašanja, s katerim smo se tudi v teh prostorih
               kar mučili. To se pravi, glede sestave upravnega odbora bodoče agencije za knjigo, s
               čimer pomeni, da bodo od sedmih članov in članic štirje referenčne ustanove s
               področja umetnosti in knjige same predlagale svoja imena, svoje člane. Seveda v
               kolikor bo ta amandma sprejet in ni dvoma, da ne bi bil. Vlada bo pri tem imenovala
               tri. To pomeni, da bo imela stroka na področju leposlovja, na področju prevajanja in
               znanstvene in humanistične knjige oziroma literature odločujočo besedo. To je dobro
               in ni dvoma, da v Poslanski skupini Zares bi temu nasprotovali. V bistvu smo se tudi
               sami trudili, da bi kakšno sorodno ali pa tako ali tej varianti podobno inačico
               podprli.</p>
               <p>Poudariti velja, da pri tem sistemskem zakonu vseeno nismo ali pa niso ali pa niste
               uspeli uveljaviti tistega sistemskega zagotovila, da bi se pobrani davek od knjige
               vrnil h knjigi. Če bi bila tako zgovorna, kot je kolega Grims, bi tudi sama sedaj
               nosila tablo, izpisek imen tistih glasov tedanje opozicije, ki so ob glasovanju o
               Resoluciji nacionalnega programa za kulturo dali svoj glas za to rešitev; to se
               pravi, da se davek od davka na knjige vrne v tako imenovani sklad za knjigo. Sedaj
               ste pohodili ta spisek, ta glas, ki ste ga dali nekoč v drugih okoliščinah, ampak to
               je pač odgovor, da obljube, izrečene v všečnih trenutkih, so potem, ko si v drugačnem
               položaju, v drugem kontekstu. In to, da se, recimo, ta mogoče s filozofijo
               integralnega proračuna ne najbolj kompatibilna oblika ni izglasovala, to boste enkrat
               pojasnili, pa ne samo glede vprašanja davka na knjige, ampak tudi tistih analognih
               rešitev, ki ste jih obljubljali, preden ste začeli urejati tudi kulturo, pa jih danes
               ni. Govorim o analogiji pri tako imenovani taksi na kulturno dediščino, ki je bila
               obljubljena, pa je sedaj ni več, in govorim tudi o tistih paradajatvah oziroma tistih
               sredstvih, ki naj bi se zbirala na določenem računu in potem šla v slovensko
               kinematografijo, tako imenovana taksa za film. Ne takse za film, ne takse za kulturno
               dediščino, ne vračanja davka, pobranega s področja literature, ki naj bi šel ponovno
               v literaturo, danes ni več. Dobro, ampak, kot pravim, to boste enkrat morali
               pojasniti, zakaj, ko se soočaš z realnostjo proračuna, ne moreš več zagovarjati
               tistih rešitev, ki si jih nekoč.</p>
               <p>Skratka, vseeno, dobro je, da so se večmesečna pogajanja na temo, kako naj bo
               sestavljen upravni odbor Javne agencije za knjigo, končala tako, kot so se. To se
               pravi, s prisluhom Ministrstva za kulturo in dogovorom z Društvom pisateljev. Dobro
               je tudi, da se je izstopilo, gospod minister, na nek način iz tistega gledanja, kjer
               je samo črno-beli svet, to se pravi, če nekdo nekaj predlaga, ne glede na to, ali je
               to stroka, da se jo pusti, da ni tako imenovana stroka, ampak da se ji prisluhne.
               Skratka, da se vidi, da tudi rešitve, ki so morebiti za vas na drugi strani
               dobronamerne in so lahko na eni strani, to je dobro. Če bi se to dogajalo in če bi
               bil tak prisluh že pred dvema, tremi leti, potem bi mogoče tudi pri zakonu o javni
               RTV ne bilo toliko preslišanih ponudb in bi bilo več posluha za to, da je treba
               depolitizirati javno televizijo in svet oziroma njegove organe sestaviti drugače, kot
               ste jih sestavili, kajti posledice vidimo, da so takšne, kot smo jih napovedovali že
               takrat, ko ste jih dali na mizo.</p>
               <p>Skratka, ob tej priliki, če rečem vzornega prisluha Ministrstva za kulturo,
               priporočam. S podobno razumljivostjo, s podobnimi prisluhi in s podobnim dialogom se
               je Ministrstvo za kulturo lotilo tudi popravka krovnega zakona v kulturi glede
               sestave svetov javnih zavodov, saj je Ustavno sodišče, kot vemo, razveljavilo tisti
               člen, ki ne dovolj jasno opredeljuje, kako naj bi bili sestavljeni sveti javnih
               zavodov. Ni mogoče to mesto, da govorim o tem, ampak govorim, da pri sestavi
               upravnega odbora Javne agencije za knjigo je prišlo do takšne rešitve, da bo stroka v
               zelo pomembnem organu imela odločujočo vlogo, to se pravi, da bodo štiri člani
               imenovani s strani samostojnih inštitucij, tri pa bo imenovala Vlada.</p>
               <p>Skratka, sedaj, ko bo javna agencija danes potrjena oziroma ko bo ustanovljena, jo
               velja pospremiti v življenje s priporočilom, da se pri nadaljnji obravnavi, to se
               pravi, pri pripravi podzakonskih aktov, ki so zelo zelo pomembni, da ne rečemo
               odločujoči za življenje, za življenje te agencije, da se pri pripravi teh
               podzakonskih aktov, ki bodo jasno definirali kompetence ključnega organa pa tudi
               strokovnih komisij, ki bodo na nek način odločale, kako in na kakšen način in komu
               deliti subvencije oziroma denar, podporo za vse dejavnosti na področju literature, da
               bo pri tej pripravi vladalo dovolj tankočutnosti in da bodo te usmeritve čim
               boljše.</p>
               <p>Naj zaključim s tem, gospod minister, večja podpor knjigi se ni zgodila z letom 2004,
               zagotovo ne, kot ste danes dejali, res da je slovenski oziroma prostor, ta prostor,
               kjer živimo, v preteklih stoletjih slovensko besedo sežigal, ampak res pa je tudi, da
               pred letom 2004 pa tudi v prejšnjem sistemu ni bilo nerazumevanja za slovensko
               besedo. Res so bila različna obdobja in jaz obžalujem, da v proračunu, s katerim se
               bomo soočali v prihodnjih dneh, delež za kulturo znotraj BDP-ja ni tako dober, kot je
               bil v prejšnjih letih, ampak vendarle velja reči, vendarle da Slovenija si je -
               enkrat bolj, drugič manj, ampak nikoli brez posluha - prizadevala, da bi slovenska
               beseda živela, da bi bila podprta in da bi se slovenske knjige tiskale in da se ne bi
               nikoli več sežigale.</p>
            </sp>
            <sp xml:id="SDZ4-Redna-33-2007-11-23.sp25">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Bogdan Barovič pa bo predstavil stališče Poslanske skupine
               Slovenske nacionalne stranke. Izvoli.</p>
            </sp>
            <sp xml:id="SDZ4-Redna-33-2007-11-23.sp26">

               <speaker>BOGDAN BAROVIČ:</speaker>

               <p>Gospod predsedujoči, kolegice, kolegi, spoštovani minister s sodelavci. Slovenija je
               tisočletja, kljub nadvladi številnih pokroviteljev, preživela. Preživela je zgolj in
               samo s svojo kulturo, s svojim jezikom, s svojo pisano besedo in svojo ljubeznijo do
               svojega vedenja in znanja.</p>
               <p>Spomnim se, ko sem bil še mlad, v osnovni šoli, kako z veseljem sem prebiral Pod
               svobodnim soncem. Kako rad sem prebiral Cankarjeve Hlapce ali pa kako rad sem
               prebiral lep, za mene arhaičen Prešernov jezik. In je pomembno pri zakonu, o katerem
               danes govorimo, o Javni agenciji za knjigo, pogledati dve vsebini: zakaj bo ta
               agencija oziroma zakon in kaj bo agencija storila. Bo zato, ker bo opravljala
               nekatere naloge, ki jih ministrstvo ne more in prevzela koordinativno in izvajalsko
               vlogo. In zakaj bo? Tudi zato, da bo zagotovila trajnejše pogoje za razvoj področja
               knjige, izvajala bo podporne naloge in zagotavljala trajne pogoje za vrhunsko
               ustvarjalnost na področju leposlovja, pa tudi druge pisane besede. Lepa je slovenska
               beseda, lepo je slovensko skladje, toda res je, da ga je premalo. Res je tudi, da ga
               premalo beremo ali pa ga nočemo brati in agencija bo, tako menimo v Slovenski
               nacionalni stranki, tista, ki bo zagotovila vse našteto. Da bomo Slovenke in Slovenci
               imeli več svojih knjig in da bomo tako preko šolskega sistema kot preko našega dela
               navdušili mlade za branje slovenske besede. In glede na to, da je v tretji obravnavi
               amandma k 6. členu, o katerem je bilo toliko besed, končno prišlo do nekega soglasja
               in da je tista vsebina, ki ga je v ta amandma Slovenska nacionalna stranka vložila v
               drugi obravnavi, ko ni bil pač sprejet, da je večina te vsebina zdaj sprejeta in
               povzeta v tem amandmaju po tretjem branju, bomo v naši Slovenski nacionalni stranki v
               skrbi za slovenstvo in slovenski jezik, slovensko knjigo in tudi ob besedi, veliko
               truda in dela vloženega s strani ministra in Ministrstva za kulturo absolutno
               podprli. Hvala.</p>
            </sp>
            <sp xml:id="SDZ4-Redna-33-2007-11-23.sp27">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanski kolega Ivan Jelen pa bo predstavil stališče poslanske
               skupine DeSUS. Izvolite.</p>
            </sp>
            <sp xml:id="SDZ4-Redna-33-2007-11-23.sp28">

               <speaker>IVAN JELEN:</speaker>

               <p>Še enkrat hvala za besedo, podpredsednik. Poslanke in poslanci, gospod minister! V
               Poslanski skupini DeSUS ta predlog zakona pozdravljamo in ga bomo z veseljem podprli.
               Tudi zato, ker je besedilo predloga usklajeno in ga podpira, ker je bilo razvidno
               tudi iz razprave na matičnem delovnem telesu, tako koalicija kot opozicija, predvsem
               pa strokovna javnost, ki se za oblikovanje takega predloga zakona in posledično tudi
               za njegov sprejem prizadeva že vrsto let. Posebna pozornost je bila že na seji odbora
               namenjena sami formi predlagane Agencije za knjigo. Tudi v naši poslanski skupini smo
               se osredotočili predvsem na vprašanja emancipacije stroke v vodenju in odločitvah
               Agencije. Agencijo naj bi ob direktorju vodil svet, sestavljen iz predstavnikov
               ustanovitelja in predstavnikov strokovne javnosti, ki jih ustanovitelj izbere z
               javnim pozivom. Glede na osnovni smoter predloga zakona, in sicer, da naj bi ta nova
               forma prispevala k večjemu vplivu stroke in s tem večji kakovosti sprejetih
               odločitev, smo poslanci DeSUS-a ocenili, da je bilo prvotno besedilo preohlapno, zato
               smo podprli amandma, ki je povzemal strokovnejše rešitve, predlagane s strani Društva
               slovenskih pisateljev. Sedaj je v tretji obravnavi ponovno vložen amandma k temu
               členu, ki je rezultat kompromisa med predlagateljem in strokovno javnostjo in ki
               ustrezneje formira rešitve glede sestave sveta Agencije za knjigo, zato ga bomo v
               naši poslanski skupini z veseljem podprli.</p>
               <p>Poslanska skupina DeSUS bo, kot že rečeno, predlog amandmaja in celotnega besedila
               zakona podprla, saj ga ocenjujemo kot kvalitetnega. Prepričani pa smo tudi, da
               predstavlja dobro podlago za zagotovitev trajnejšega razvoja vseh slovenskih
               literarnih ustvarjalcev, založnikov in drugih delujočih na področju knjige. Hvala.
            </p>
            </sp>
            <sp xml:id="SDZ4-Redna-33-2007-11-23.sp29">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanka Maria Pozsonec bo predstavila stališče Poslanske skupine Narodne
               skupnosti. Izvolite.</p>
            </sp>
            <sp xml:id="SDZ4-Redna-33-2007-11-23.sp30">

               <speaker>MARIA POZSONEC:</speaker>

               <p>Hvala lepa za besedo. Še enkrat lep pozdrav vsem prisotnim! Zakon določa ustanovitev
               delovanja, organizacijo financiranje in nadzor nad Javno agencijo za knjigo Republike
               Slovenije ter opredeljuje njene naloge. Namen Agencije za knjigo je upravljanje
               strokovnih razvojnih in izvršilnih nalog v zvezi z izvajanjem strateških dokumentov
               in usmeritev na področju knjige. Agencija za knjigo opravlja tudi druge naloge,
               vezane na spodbujanje razvoja na področju knjige, skladno z namenom, določenim v aktu
               o ustanovitvi. Agencija za knjigo bo zagotovila trajnejše pogoje za razvoj s področja
               knjige na način, da se skladno z javnim interesom, ki se veže na knjigo kot takšno,
               omogoči sistematično dolgoročno izvajanje različnih podpornih nalog, ki se nanašajo
               na izboljšanje položaja ustvarjalcev, založnikov knjig ter ki bodo omogočile boljšo
               dostopnost knjige slehernemu državljanu. V ta namen bo Agencija za knjigo izvajala
               podporne naloge, ki bodo skladne z javnim interesom na področju knjige, ki bodo
               upoštevale kompleksnost in notranjo povezanost vseh členov verige knjige, od
               avtorjev, založnikov, knjižnic, knjigarn do bralcev. Ta zakon bo spremenil in
               izboljšal delo in življenje pesnikov, pisateljev in vseh, ki se ukvarjajo s
               knjigami.</p>
               <p>Hvala Ministrstvu za kulturo, da so imeli toliko posluha, da je ta zakon prispel na
               naše klopi.</p>
            </sp>
            <sp xml:id="SDZ4-Redna-33-2007-11-23.sp31">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Poslanec Branko Grims pa bo predstavil stališče Poslanske skupine SDS.</p>
               <p>Izvolite, prosim.</p>
            </sp>
            <sp xml:id="SDZ4-Redna-33-2007-11-23.sp32">

               <speaker>MAG. BRANKO GRIMS:</speaker>

               <p>Spoštovani. Vsem prav lep pozdrav.</p>
               <p>V procesih globalizacije se seveda tudi Slovenija sooča s povsem novimi izzivi,
               spremenjenimi okoliščinami, ki so morda prav za Slovenijo in tudi za njeno kulturo in
               še posebej za knjigo drugačne kot za mnoge druge države. Kajti, postali smo sestavni
               člen Evropske unije, stopili ob bok demokratičnim evropskim narodom in po drugi
               strani procesi globalizacije, ki delujejo mnogo širše, vplivajo na to, da so danes
               pogoji za slovensko knjigo zagotovo manj ugodni, kot so bili v preteklosti. S tega
               vidika je vsak korak, ki je v korist ohranitvi in krepitvi slovenske kulture in še
               posebej slovenske knjige, dobrodošel in pomeni pomembno odločitev za to, da ohranimo
               tisto, kar je temelj, kar je bistvo, kar je jedro vsake narodne skupnosti. To se
               pravi, svojo kulturo, zapisano v danem primeru, ker obravnavamo knjigo, v pisani
               obliki.</p>
               <p>Zakon, ki je danes pred nami, je po oceni Slovenske demokratske stranke zelo dobra
               rešitev, ki omogoča, da se bodo zbirala sredstva ne samo iz proračuna, ampak tudi iz
               drugih virov in da se bo na ta način krepilo materialno bazo, na osnovi katere je
               mogoče tudi v teh spremenjenih, manj ugodnih okoliščinah graditi in krepiti slovensko
               knjigo. Rešitve, ki so ponujene v zakonu, so premišljene, strokovno utemeljene in so
               bile plod dolgotrajnega usklajevanja. Tudi čas od druge do tretje obravnave smo
               izkoristili za to, da smo ponovno stopili skupaj s tistimi, ki bodo uporabniki
               sredstev, ki jim jih bo namenila Agencija, in smo z njimi dosegli konsenz. Plod tega
               konsenza je vloženi amandma, ki ni vložen samo s strani SDS oziroma strank koalicije,
               ampak tudi s strani pomembnega dela opozicije, in za katerega sem prepričan, da je
               lahko, in tudi mora postati, plod najširšega konsenza ob glasovanju in da enako velja
               tudi za zakon.</p>
               <p>V SDS ga bomo seveda soglasno podprli.</p>
            </sp>
            <sp xml:id="SDZ4-Redna-33-2007-11-23.sp33">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Sama Bevka, da predstavi stališče Poslanske
               skupine SD. Izvolite.</p>
            </sp>
            <sp xml:id="SDZ4-Redna-33-2007-11-23.sp34">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Prejšnji mesec so dogajanja v
               kulturi najbolj zaznamovali film, obnova Ljubljanske opere, prva obravnava Zakona o
               varstvu kulturne dediščine in seveda ustanovitev Javne agencije za knjigo.</p>
               <p>Zakon o Javni agenciji za knjigo Republike Slovenije je že na začetku vzbudil velik
               odpor predvsem med slovenskimi pisatelji, čeprav smo na načelni ravni predlog zakona
               podpirali skoraj vsi. Pisatelji so se zbrali celo na protestnem shodu, poslanci smo
               dobili odprto pismo predsednika Društva pisateljev Vlada Žabota, tudi v medijih je
               bila knjiga ena izmed pomembnejših tem in splošni vtis je bil, da vladna koalicija ni
               naklonjena knjigi. Sreča v nesreči je, da smo v drugi obravnavi pustili možnost za
               dopolnitev najbolj spornega 6. člena zakona, ki govori o sestavi sveta Agencije za
               knjigo. Prejšnji teden pa sta Društvo slovenskih pisateljev in Ministrstvo za kulturo
               podpisala dogovor in dosegla konsenz okrog sestave sveta, ki šteje 7 članov. Tako
               ustanovitelj neposredno imenuje 3 člane sveta, po enega pa na predlog
               reprezentativnega Društva pisateljev, Društva književnih prevajalcev, Slovenske
               akademije znanosti in umetnosti ter enega na predlog univerz izmed uglednih
               znanstvenikov ter nosilcev razvoja na področju knjige. Tako oblikovan amandma za
               tretjo obravnavo, ki ga podpira tudi Poslanska skupina Socialnih demokratov, upošteva
               vse bistvene pripombe Društva slovenskih pisateljev. Ustanovitev Javne agencije je
               namreč smiselna samo, če pomeni načrten prenos odločanja s politike na stroko in če
               prizna civilni družbi enakopraven položaj. Na tak način ustanovitelj Agencije ne bo
               sam neposredno izbiral vseh članov sveta, temveč samo tri od sedmih, preostale pa bo
               predlagala najbolj zainteresirana strokovna javnost sama. Javni agenciji za knjigo
               Republike Slovenije smo na ta način zagotovili večjo avtonomijo, njena ustanovitev pa
               je tako dobila svoj smisel in je še dodatno utemeljena. Svet agencije je zelo
               pomemben organ in če gre za javno agencijo, mora biti v svojih odločitvah avtonomen
               in samostojen ter upoštevati strokovne kriterije. Svet bo imel zelo velike
               pristojnosti in bo razpolagal z relativno velikimi sredstvi. Že danes na ravni
               državnega proračuna podatki za leto 2005, in zato v tolarjih, za knjigo namenjamo 2
               milijardi 157 milijonov tolarjev. Agencija bo sedaj združevala sredstva za knjige v
               okviru Ministrstva za kulturo, to je milijardo 883 milijonov tolarjev, in sredstva,
               ki so bila na Javni agenciji za raziskovalno dejavnost v višini 332 milijonov
               tolarjev. Se pravi, skupaj bo samo s proračunskimi sredstvi svet gospodarjev z
               milijardo 715 milijoni tolarjev ali 7 milijonov 175 tisoč evrov. Poleg tega pa bo
               pridobival tudi druge finančne vire za svojo dejavnost.</p>
               <p>V nacionalnem programu za kulturo smo zapisali, da je treba upoštevati dostopnost
               knjige v slovenskem jeziku, spodbujanje izvirne ustvarjalnosti kakor prevodne
               književnosti, s posebnim namenom širiti in poglabljati bralno kulturo. Cilji pa so,
               zvišanje števila prodanih knjig, povečanje dostopnosti do knjige, zviševanje naklade
               knjig in revij ter spodbujanje razvoja knjigarniške mreže in višja raven bralne
               kulture. Mislim, da je tudi čas, da Vlada in Državni zbor čim prej sprejmeta
               nacionalni program za bralno kulturo, ki naj bi bil v osnutku že pripravljen, pa ni
               prave volje, da bi ga poslali v postopek sprejemanja.</p>
               <p>Poslanke in poslanci socialnih demokratov bomo glasovali za ustanovitev Javne
               agencije za knjigo Republike Slovenije, saj bo Agencija dobila nove naloge, ki jih
               Ministrstvo za kulturo ne more opravljati, zagotovljena bo večja udeležba strokovne
               javnosti, povečale pa se bodo tudi možnosti za pridobivanje izvenproračunskih virov
               za knjigo. To so glavni razlogi, da bo Poslanska skupina Socialnih demokratov zakon
               podprla. Hvala lepa.</p>
            </sp>
            <sp xml:id="SDZ4-Redna-33-2007-11-23.sp35">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Jožef Školč pa bo predstavil stališče Poslanskega kluba
               Liberalne demokracije Slovenije. Izvolite.</p>
            </sp>
            <sp xml:id="SDZ4-Redna-33-2007-11-23.sp36">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Gospod minister, spoštovane kolegice, kolegi!
               Sprejem tega Zakona o Javni agenciji za knjigo je zagotovo eden od tistih korakov, ki
               kronajo kar mogoče 15, 17-letne kulturno-politične diskusije o strategiji do knjige
               in o strategiji, podpori tej dejavnosti. Na tej poti je bilo narejeno veliko
               pomembnih korakov in ta zakon pravzaprav vse dobre cilje, ki so v veliki meri
               nastajali tudi s pomočjo slovenskega parlamenta, organizira v zakon, ki ustanavlja
               samostojno agencijo. Javna agencija je zagotovo korak naprej od ideje o skladu in je
               zagotovo tudi korak naprej od tistih zapisanih ciljev, ki jih sicer povzema v
               nacionalnem kulturnem programu. Kako bo ta javna agencija delovala, je v veliki meri
               odvisno od njenih organov, ne samo z zakonom določenih pristojnosti in predvsem tudi
               od sredstev, ki bodo v tej agenciji namenjeni in ne nazadnje predvsem od avtonomije,
               ki jo taka agencija mora imeti. S tem se ne bo začela zlata doba slovenske knjige. O
               tem si sam ne delam nobenih iluzij. Končalo pa se bo, če bo ta agencija zaživela
               tisto obdobje, ko je ministrstvo v dobrem in slabem moralo odgovarjati za
               najrazličnejše poteze, ki so bile povezane s financiranjem knjige in akcij, ki so
               povezane s podporo knjigi. In to se mi zdi, bom rekel pomembno in dobro in tudi ta
               kompromis, ki ga je nazadnje sklenilo ministrstvom z gospodom Žabotom in njegovim
               sodelavcem pod velikim pritiskom, to si ne gre delati utvar, širše javnosti in tudi
               diskusij v parlamentu, je pomemben korak, ki ga pozdravljam in ki ga je naša
               poslanska skupina tudi z veseljem podpisala. Zato se tega dela vsi lahko res veselimo
               in želimo polno samostojnost tej agenciji. Žal je v prejšnjem koraku zmanjkalo moči
               za to, da bi odprli tudi 11. člen. To je tisti člen, ki govori o sredstvih za knjigo.
               V tem trenutku seveda s tem ni še vse zapravljeno in vse končano. Res je, da
               zainteresirana javnost tega ne more iztirjati od ministrstva in Vlade, lahko pa to
               napako - in tu bi vas prosil, če res prisluhnete - odpravi parlament. Jutri bo pač na
               pristojnem odboru, v naslednjih dneh pa v Državnem zboru možnost, da se z ustreznimi
               amandmaji dopolni proračun. Popravki proračuna so mogoči s soglasjem parlamenta
               oziroma s potrebno večino v parlamentu. V naši poslanski skupini smo zato, ker, bom
               rekel, te stvari spremljamo sistematično res že več kot 10 let, tudi tokrat
               pripravili dopolnilo k proračunu, ki v celoti povzema to idejo, da se Agencija za
               knjigo polni na način, da se približno pobrani DDV-ji iz naslova prodaje knjig vrne v
               ta proračun agencije. Društvo pisateljev vam je pisalo o tem, da bi bilo potrebno v
               nekaj letih zagotavljati po 20% dodatnih sredstev glede na ocenjeni pobrani DDV v
               preteklem letu. Mi smo te podatke skrbno zbrali, kontrolirali tudi s pisateljskim
               društvom, preverjali jih pač v statističnih evidencah in vložili amandma, ki bi tej
               agenciji prinesel ven v naslednjem letu milijon 180.00 dodatnih sredstev. To vam
               govorim danes, to vam bomo govorili jutri, v ponedeljek, torek in sredo, zato mislim,
               da ne bo nobenega opravičila, da bi lahko glasovali proti, predvsem če drži vse
               tisto, kar pravite, da bi radi tej knjigi pomagali, da bi radi sklenili poln dogovor
               s civilno družbo. In prepričan sem, da povečanju sredstev, tudi če se o tem javno ne
               bo opredelil, minister za kulturo ne more nasprotovati, vsaj intimno ne. Zato se mi
               zdi, da je poleg tega soglasja, ki smo ga dosegli, da to agencijo ustanovimo, še kako
               pomembno, da tej agenciji tudi zagotovimo potrebna sredstva in v bistvu tisto idejo,
               ki je pa v osnovi le temeljila na tem, da se vsaj toliko denarja, kolikor se ga
               pobere iz naslova pobranih davkov, zagotovi iz proračuna nazaj tej agenciji, da se ta
               sredstva v naslednjih letih zagotovijo. In prvi korak je sprejem proračuna in
               konsekventno odločanje zahteva podporo temu dopolnilu danes, sprejem zakona in
               sprejem ustreznih dopolnil pri proračunu.</p>
               <p>Tako da vsak dober zakon je poln veliko preobratov. Pri tej diskusiji smo bili priče
               res dramatičnim zapletom, obratom in podobnem, ampak če hočemo "happy end", potem to
               ni sprejem zakona, ampak je sprejem proračuna. In plediram za tem, da s proračunom
               podpremo tudi tisto, kar mislimo, da je prav, ko ustanovimo Agencijo za knjigo. Hvala
               lepa.</p>
            </sp>
            <sp xml:id="SDZ4-Redna-33-2007-11-23.sp37">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Preden nadaljujemo s predstavitvijo stališč poslanskih skupin,
               dovolite, da pozdravim mlade gospe in gospode na balkonu, učence 5.a razreda Osnovne
               šole Bled. Dobrodošli v naši hiši!</p>
               <p>Kot rečeno, nadaljujemo s predstavitvijo stališč poslanskih skupin. Poslanka Marjetka
               Uhan bo podala stališče Poslanske skupine Nova Slovenija. Izvolite.</p>
            </sp>
            <sp xml:id="SDZ4-Redna-33-2007-11-23.sp38">

               <speaker>MARJETKA UHAN:</speaker>

               <p>Hvala lepa za besedo, gospod podpredsednik. Minister s sodelavko, poslanke in
               poslanci ter mladi obiskovalci, lep dober dan vam želim! V Novi Sloveniji bomo Zakon
               o Javni agenciji za knjigo podprli. Smo zagovorniki uporabe slovenske besede, ki je
               pomembna tako v slovenskem kot tujem prostoru, v vseh segmentih družbe in na vsakem
               področju. In ker je knjiga temeljna nosilka razvoja jezika, smo prepričani, da je
               ravno knjiga tista, ki ji je treba nameniti več pozornosti. To se lahko pokaže s
               skrbjo države za knjigo in upam si celo reči, da je tudi država tista, ki lahko
               naredi več, da bo slovensko knjigo ohranila. Kajti globalizacijski pritiski s seboj
               prinašajo žal tudi učinke, ki vodijo k vedno večji uporabi literature v tujih
               jezikih, in zdi se, da bo kmalu prevladala tuja literatura in ne nazadnje uporaba
               tujega jezika.</p>
               <p>Javna agencija za knjigo predstavlja pomemben korak v smeri večjega spoštovanja
               slovenskega jezika in do uporabe slovenske knjige. Z novo dodano vrednostjo pri
               razvoju slovenske knjige, ki jo javna agencija vsekakor prinaša, z njeno
               koordinativno in izvajalsko vlogo, učinkovitejšim financiranjem na področju knjige,
               promocijo avtorjev, knjig in branja bo novi zakon vsekakor doprinesel k večji skrbi
               za ohranitev slovenskega jezika, kot tudi k večjemu zavedanju pomena slovenskega
               jezika in slovenske knjige.</p>
               <p>Zato, kot rečeno, bomo v Novi Sloveniji ta zakon podprli. Podprli pa bomo tudi
               amandma koalicije in Poslanskega kluba LDS k 6. členu, ki prinaša nek kompromis med
               Vlado in stroko v korist stroki, in ker so se to dogovorili, bomo v Novi Sloveniji
               tudi ta amandma podprli.</p>
               <p>Hvala lepa.</p>
            </sp>
            <sp xml:id="SDZ4-Redna-33-2007-11-23.sp39">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Sledi še stališče Poslanske skupine Slovenske ljudske stranke. Kolega Marjan Drofenik
               pa bo predstavil stališče.</p>
               <p>Izvolite.</p>
            </sp>
            <sp xml:id="SDZ4-Redna-33-2007-11-23.sp40">

               <speaker>MARJAN DROFENIK:</speaker>

               <p>Hvala lepa. Spoštovani podpredsednik, spoštovani minister, poslanke in poslanci.</p>
               <p>V Slovenski ljudski stranki vedno poudarjamo pomen slovenske kulture in slovenskega
               jezika, katerega razvoj in obstoj v največji meri zagotavlja gotovo slovenska knjiga.
               Zato razumemo, da se Javna agencija za knjigo ustanavlja ravno z namenom, da bo
               zagotovila obstoj in razvoj slovenske knjige in s tem tudi slovenskega jezika.
               Agencija bo opravljala posamezne naloge, ki jih glede na njihovo naravo in vrsto ni
               mogoče izvajati v okviru ministrstev za kulturo ter visoko šolstvo, znanost in
               tehnologijo. S tem bo po našem mnenju uresničena tudi želja literarnih ustvarjalcev
               in založnikov. Lažja in bolj organizirana bo izvedba nacionalnih predstavitev
               slovenskega leposlovja in znanstvene poublicistike v tujini ter povezovanje s
               primerljivimi mednarodnimi organizacijami, vse z namenom, da se zagotovijo novi viri
               financiranja, možnost pridobivanja neproračunskih virov financiranja področja knjige
               in izvajanje drugih nalog.</p>
               <p>V Slovenski ljudski stranki pozdravljamo pozitiven kompromis med Ministrstvom za
               kulturo in Društvom slovenskih pisateljev glede članstva v svetu javne agencije in
               zato bomo podprli usklajen amandma k 6. členu. Prepričani smo, da bo s sprejemom
               zakona narejeno zelo veliko za slovensko knjigo in mogoče tudi nekoliko lažje
               življenje tistih, ki se s slovensko knjigo ukvarjajo kot avtorji, prevajalci ali
               založniki. In to bo ne nazadnje koristno za slovensko knjigo.</p>
               <p>Slovenska ljudska stranka bo zakon z veseljem podprla.</p>
               <p>Hvala lepa.</p>
            </sp>
            <sp xml:id="SDZ4-Redna-33-2007-11-23.sp41">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Končali smo s predstavitvami stališč poslanskih skupin. Prehajamo na razpravo poslank
               in poslancev o predlogu zakona v celoti. Na podlagi seznama prijavljenih ima besedo
               poslanec Jakob Presečnik.</p>
            </sp>
            <sp xml:id="SDZ4-Redna-33-2007-11-23.sp42">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Ne bom ponavljal razlogov, zakaj bom
               podprl ta zakon z velikim veselje, ker je ravnokar moj poslanski kolega že dal
               obrazložitev poslanske skupine. Ampak ne morem, da ne bi se oglasil okoli tega
               amandmaja k 6. členu. Zadnjič je bila razprava dolga, ne vem, dve uri in 50 minut,
               dobil sem magnetogram, od tega 80% na 6. člen oziroma sestavo sveta. Jaz ne vem, kdo
               je sedaj tukaj dvorni norček, ali smo poslanci, ali smo poslanci koalicije, ali je
               ministrstvo, ali je kolega Grims. V glavnem bi lahko bila zadeva, sem trdno
               prepričan, če bi bilo več volje takrat, že prej rešena in bi bilo najbrž prihranjenih
               2 uri in 50 minut diskusije oziroma bi se lahko zredicirala na pozitivnih 30 minut,
               tako je bilo pa negativne diskusije skoraj tri ure, ampak dobro. Zadnjič enkrat smo
               bili pri drugem zakonu obtoženi dvoličnosti zaradi tega, ker smo umaknili amandma, ki
               je bil dober, za katerega še danes trdim, da žal ni bil sprejet, vendar smo ga
               umaknili, ker ga pač nismo mogli uskladiti. In to se mi zdi, da je bila korektna
               poteza, pa sem še na tej seji zopet poslušal kritiko, zakaj smo to naredili, in moram
               reči, da mi je skoraj žal, da nisem bil bolj posiljen, da bi uveljavil amandma. Ne
               gre za ta zakon, gre za nek drug zakon.</p>
               <p>Tukaj pa ocenjujem kot izredno pozitivno potezo, da ste se dogovorili za amandma v
               tretji obravnavi, amandma k 6. členu. Vendar, žal, kot rečeno, zakaj je bila potrebna
               diskusija, ne samo da je bila 2 uri in 50 minut, ampak treba je prebrati vsebino te
               diskusije in potem se ti postavlja vprašanje, ali bi bilo zaradi te dvoličnost bolje
               celo glasovati proti. Ampak ker je pozitiven, bom seveda glasoval "za". Hvala lepa.
            </p>
            </sp>
            <sp xml:id="SDZ4-Redna-33-2007-11-23.sp43">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanko Majdo Potrato. Besedo ima poslanec dr.
               Slavko Gaber. <stage>(Ga ni.)</stage> Besedo ima poslanec Aleš Gulič. <stage>(Ga ni.)</stage> Besedo ima poslanka
               Alenka Jeraj.</p>
            </sp>
            <sp xml:id="SDZ4-Redna-33-2007-11-23.sp44">

               <speaker>ALENKA JERAJ:</speaker>

               <p>Hvala za besedo. Očitno ne bomo prav veliko razpravljali danes o Javni agenciji za
               knjigo oziroma le o amandmaju. Sama, kot sem že prvič povedala, torej na prejšnji
               seji, podpiram zakon in je čas, da te stvari uredimo tako, kot bi morda že lahko bile
               urejene. Tudi sama podpiram amandma k 6. členu. In za razliko od kolega vseeno
               mislim, da je v redu, da smo se o določenih stvareh pogovarjali in tudi prišli do
               zaključkov, ki prinašajo boljšo rešitev in se upoštevajo pripombe in predlogu Društva
               pisateljev.</p>
            </sp>
            <sp xml:id="SDZ4-Redna-33-2007-11-23.sp45">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca dr. Mitja Slavinca. Ga ni. Besedo ima poslaned
               Jožef Školč. Izvolite.</p>
            </sp>
            <sp xml:id="SDZ4-Redna-33-2007-11-23.sp46">

               <speaker>JOŽEF ŠKOLČ:</speaker>

               <p>Hvala lepa. Torej, jaz bi se le na kolega Presečnika naslonil, ko bom začel govoriti,
               in bom rekel, da meni pa ni žal, da smo nekaj ur o tem govorili, ker smo o kakšnih
               pomembnih stvareh včasih še dalj govorili, pa ni nič zaleglo. S tega vidika je, bom
               rekel, ta investirani čas še relativno hitro prinesel nek dogovor. Ampak, kot je bilo
               tukaj že rečeno tudi s strani kolegov iz pozicije, pomembno je, da na koncu te
               razprave lahko vsi neko takšno rešitev podpremo. Zato se meni ne zdi smiselno obujati
               vseh tistih razprav, ki so bile nazaj, pa bi bil lahko tudi primerno zajedljiv in bi
               vas zabaval, sploh glede na to, da velika večina ljudi nima v tem trenutku interesa o
               tem govoriti.</p>
               <p>Tisto, kar se mi zdi pa vseeno pomembno in sem prej že v imenu poslanske skupine
               govoril, je, da sam zakon kot vsi drugi zakoni pomeni samo priložnost in podlago. Ne
               dvomim, da je bilo v ministrstvu narejeno veliko premislekov okoli vsega tega, ampak
               obstaja še druga plat. Za uresničevanje določenih ciljev je potrebno imeti na
               razpolago dovolj sredstev. Sredstva, ki jih Vlada sedaj iz različnih postavk pelje,
               bom rekel, na naslov Agencije za knjigo, pa po moji presoji in vedenju ne bodo
               zadoščala v tem trenutku za vse ambicije, ki jih bodo ljudje, ki bodo to agencijo
               videli, imeli. Poglejte, ker na to agencijo se v tem trenutku ne bodo obračali samo
               literati, to bo v bistvu naslov tudi za širjenje publikacij z znanstvenega področja,
               to bo naslov za promocijo literature in znanstvene literature v svetu in teh sredstev
               bo zagotovo premalo. Če hočemo ta instrument, ki je pomemben, dobro izkoristiti in bo
               posledično prinesel koristi vsej slovenski kulturi v najširšem pomenu te besede,
               potem je potrebno razmišljati, da so določene akcije, ki so povezane z promocijo
               slovenskih znanstvenih in kulturnih dosežkov v svetu, potrebne večjih sredstev, kot
               smo jih do sedaj temu namenjali. In zato vas spet spominjam na tista dopolnila, ki so
               vložena k proračunu, ki tej agenciji omogočajo, da ne bo stopila na svojo pot že v
               začetku z velikimi ambicijami in, po mojem, premajhnimi sredstvi. Sicer se bomo
               znašli čez čas v situaciji, da bo del ljudi lahko nezadovoljen in bo pač obtoževal
               tega ministra ali pa naslednjega ali ministrico, češ, premalo sredstev ste zagotovili
               za te namene. Zato je res pomembno predvsem, da v koaliciji te stvari premislite, če
               bi bil čas, verjemite, da bi ljudje, ki so pritiskali na vas in ki so pritiskali na
               nas, da bi vam z velikim žarom in argumenti razložili smisel povečevanja teh
               sredstev.</p>
               <p>In moj predlog je, da se poskuša to podpreti in teh brezplodnih diskusij, s tem
               končujem, o katerih je govoril kolega Presečnik, potem ne bo več. Če nekdo res
               razmišlja, da ta agencija vse te cilje, ki so visoko nastavljeni, lahko uresniči,
               potem ne more tega od njih pričakovati, ne da bi jim finančno pomagal. In to je
               smisel te moje intervencije in jaz bi rad, ne da se o tem prerekamo, ampak da se
               morebiti že v štartu okoli tega dogovorimo. Imamo idealno priložnost, dobili smo
               rešitev, okoli katere se vsi strinjamo, da je boljša od začetne ponujene, in imamo
               priložnost, da Vladi pokažemo, da je smiselno vložiti v promocijo slovenske kulture
               tudi preko te agencije in v času predsedovanja in kasneje, ko se bo Slovenija borila
               za svoj delež pozornosti, je taka agencija lahko pomemben instrument promocije.
               Zagotovo ne bo promovirala ne LDS, ne SDS, ne SD-ja, niti ne političnih liderjev,
               ampak tiste ume, na katere smo ponosni iz preteklosti, in tiste, ki pač v današnjem
               času lahko stopajo na različne podije in odre v kulturi in znanosti v Evropi in
               svetu. Hvala lepa.</p>
            </sp>
            <sp xml:id="SDZ4-Redna-33-2007-11-23.sp47">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Samo Bevk. Izvolite.</p>
            </sp>
            <sp xml:id="SDZ4-Redna-33-2007-11-23.sp48">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Že prej sem v imenu Poslanske
               skupine Socialnih demokratov izrazil podporo Predlogu zakona o Javni agenciji za
               knjigo Republike Slovenije in povedal stališče poslanske skupine v zvezi s tem. Kadar
               so rešitve dobre, v Državnem zboru ni pretirano velike diskusije oziroma take
               diskusije ne spremljajo negativne razprave. Iz tega razloga se popolnoma strinjam s
               kolegom Presečnikom, da bi lahko te zagate rešili že v drugi obravnavi. Konec koncev
               smo poslanci opozicije v drugi obravnavali predlagali s prvopodpisanim kolegom
               Školčem amandma, ki so ga pravzaprav vsebinsko pripravili v Društvu slovenskih
               pisateljev. No, z enim mesecem zamika se je tudi to vprašanje razrešilo. Konec koncev
               bo Javna agencija za knjigo gospodarila, če gledamo na podatke iz leta 2005, kar z 7
               milijoni 175 tisoč evri, kar ni tako malo sredstev. Čeprav v državnem proračunu imajo
               sredstva za knjigo in revijalni tisk ter druge podobne stvari še dodatna sredstva
               tudi druga ministrstva, tako da je dejansko iz državnega proračuna knjiga
               subvencionirana z nekaj več kot 9 milijoni evrov, to pa niso tako majhna sredstva.
               Nov način financiranja knjige, ki ga omogoča javna agencija, pa bo omogočil tudi to,
               da se bodo pridobivala sredstva tudi iz drugih virov, ne samo iz državnega
               proračuna.</p>
               <p>Kot rečeno, bomo ta zakon podprli. Žal pa nam je, da koalicija ni te rešitve
               upoštevala že v drugem branju, samo prisluhnila bi amandmaju opozicije. Mi s svojimi
               predlogi ne nagajamo koaliciji, ampak poskušamo biti konstruktivni in to pričakujemo
               v bodoče tudi od koalicije. Hvala lepa.</p>
            </sp>
            <sp xml:id="SDZ4-Redna-33-2007-11-23.sp49">

               <speaker>PODPREDSEDNIK SAŠO PEČE:</speaker>

               <p>Hvala lepa. S tem smo zaključili razpravo o predlogu zakona v celoti. Gospa Širca,
               nakazujete mi nekaj, pa ne znam prebrati, kar mi kažete s prsti. Prosim? Čas je
               ostal, ampak verjetno poznate Poslovnik Državnega zbora in veste, da je v proceduri
               še amandma, kjer se boste lahko prijavili k besedi. To je praksa, ki smo jo imeli
               lani, predlani in vsa leta nazaj. Hvala.</p>
               <p>Torej, prehajamo na razpravo o členu in vloženem amandmaju, ki jo bomo opravili na
               podlagi pregleda vloženega amandmaja z dne 22.11.2007.</p>
               <p>V razpravo dajem 6. člen in amandma poslanskih skupin SDS, NSi, SLS, DeSUS in LDS.
               Odpiram postopek za prijave k razpravi o omenjenem amandmaju. Izvolite. Besedo ima
               poslanka Majda Širca in če bo minister ocenil, se bo tudi sam prijavil z dvigom roke.
               Besedo ima poslanka Majda Širca, imate besedo.</p>
            </sp>
            <sp xml:id="SDZ4-Redna-33-2007-11-23.sp50">

               <speaker>MAJDA ŠIRCA:</speaker>

               <p>Amandma, ki ga bomo podprli, je plod, kot smo danes že večkrat slišali, določenih
               pritiskov, usklajevanj in konec koncev, na koncu tudi prisluhov. Prišlo je do
               protesta Društva slovenskih pisateljev, prišlo je do dolgega pogovora ne samo ob
               drugi, ampak tudi prej obravnavi na odboru in v Državnem zboru, da bi agencija
               funkcionirala na način, da bi bila čim bolj avtonomna. Njena avtonomnost je potrebna,
               ne samo zaradi tega, ker bo razpolagala tako rekoč z vsemi sredstvi za literaturo v
               Sloveniji, ampak ker bo sodelovala tudi pri oblikovanju politik na področju
               literature in založništva, ne samo humanistike, ampak tudi znanosti.</p>
               <p>Pritiski, da bi se ta agencija oblikovala na najbolj primeren način, so prihajali
               tudi iz Nacionalnega sveta za kulturo, niso prihajali z vladnega strateškega sveta za
               kulturo in znanost, kajti ta svet je tiho pri vseh vprašanjih; svet, ki svetuje
               premierju na področju kulture in znanosti. Več ali manj vemo, da je, res da izdaja
               lepe publikacije, ampak molči, tudi takrat, ko bi bilo verjetno treba spregovoriti,
               če omenjam vsaj zadnje dogodke, ki smo jim bili priča na proslavi, posvečeni spominu
               na reformacijo in so bile bolj v smislu protireformacije.</p>
               <p>Naj pa vendarle opozorim nekaj in tukaj globoko soglašam z dosedanjimi razpravami, ki
               so se usmerile v proračun in v dejstvo, da v Zakonu o agenciji ni tistega določila,
               ki bi bolj zavezoval stabilno financiranje knjige, to se pravi vračanja davka iz
               knjige knjigi sami. To me skrbi zaradi tega, ker na nek način je povezano tudi s
               proračunom, ki ga sprejemamo tudi za leto 2009, ne samo leto 2008 in po podatkih, ki
               jih imate vsi, ki ste si proračun ogledovali, je vendarle knjižništvo in založništvo
               v letu 2009 indeksirano z 96% indeksom, kar pomeni, da nima tistega, ki bi upošteval,
               kot pri drugih področjih, vsaj inflacijo, kaj šele kaj drugega. To se pravi, da v
               letu 2009 ministru oziroma ministrstvu in Vladi, ki je pripravljala ta proračun, to
               obdobje ni več tako pomembno. Vemo, da sicer so vmes volitve, ampak prihodnost bi
               morala biti začrtana bolj stabilno tudi v času, ko ni toliko računic več Vlade za to,
               kako bo s knjigo ravnala v prihodnje.</p>
               <p>Skratka, pomembno bi bilo, da bi se ozrli bolj v prihodnost tudi v finančnem smislu,
               tudi zaradi tega, ker vemo, da zakon o nekaterih nujnih programih na področju
               kulture, tako imenovani kulturni tolar, ki se deloma dotika tudi politike knjige, bo
               usahnil v letu 2008; se pravi v naslednjem letu, do danes pa pravzaprav še nismo
               slišali, ali ga bo kaj nadomestilo ali ne. In temu zakonu se področje knjižnic, ki
               jih javna agencija ne bo pokrivala, ampak knjiga je povezana z življenjem in utripom
               javnih knjižnic in knjižničarstva na sploh, urejuje na način, ki postaja sedaj
               neznanka. Kako bo, ko bo usahnil kulturni tolar, tudi za področje knjižničarske mreže
               in knjigarn oziroma založništva, ki ima znotraj naslova določeno podporo. Tukaj iz
               proračuna, in minister, z veseljem bom prisluhnila vašim pojasnilom, znotraj
               proračuna za leto 2008 in 2009 ni prepoznati, kaj bo nadomestilo tiste postavke s
               področja tolarja, ko tega naj ne bi bilo več. Jaz upam, da bo še in da boste naredili
               še zadnji napor, da boste podaljšali utrip in življenje tega vira, ki je živel in
               zaživel enkrat bolje, enkrat slabše, je pa pomenil pomemben korektiv za posege v
               nekatere nujne programe. Ampak če smo že pri knjigi oziroma založništvu, naj omenim
               še drugo frapantno in bolečo informacijo oziroma rešitev, ki ni rešitev. Minister, ko
               ste prišli, ne samo na "hearing", ampak ko ste prišli na Vlado, ko ste prihajal v
               Državni zbor in ko ste prihajali pred slovensko javnost, ste zagotovili, da boste
               poskrbeli, da se bo Narodna in univerzitetna knjižnica zgradila. Če gledamo po
               proračunu, vidimo, da sredstev za NUK ni in da so pa stiske ogromne. In tudi, da so
               se tista vprašanja, ki so na nek način postajala gradnjo NUK-a še pod vprašaj,
               sanirana, kot mi je znano, vi pa tej sanaciji in tem načrtom niste prisluhnili. In to
               skrbi, ker konec koncev puščate prihodnje Vlade pred velikimi obveznostmi, predvsem
               pa pred vašo neizpolnjeno obljubo. Hvala.</p>
            </sp>
            <sp xml:id="SDZ4-Redna-33-2007-11-23.sp51">

               <speaker>PODPREDSEDNIK SAŠO PEČE:</speaker>

               <p>Hvala lepa. V razpravo se vključuje tudi poslanec Samo Bevk in kasneje minister. </p>
            </sp>
            <sp xml:id="SDZ4-Redna-33-2007-11-23.sp52">

               <speaker>SAMO BEVK:</speaker>

               <p>Hvala za besedo, gospod podpredsednik. Glede kulturnega tolarja, o katerem je
               govorila kolega Majda Širca, namreč sam sem bil predlagatelj obeh teh dveh zakonov,
               prvi je bil sprejet 1998, drugi zakon pa se bo izpel prihodnje leto. No, sredi
               prejšnjega meseca sem dal pisno poslansko pobudo ministru za kulturo, dr. Vasku
               Simonitiju, o tem smo razpravljali tudi na matičnem Odboru za kulturo. Matični Odbor
               za kulturo je celo sprejel poseben sklep, ki priporoča ministrstvu, da se ta zakon
               podaljša. No, in včeraj sem tudi dobil pisni odgovor ministra dr. Simonitija, ki to
               mojo poslansko pobudo tudi sprejema in pravi, da že pripravljajo podaljšanje in
               nekatere vsebinske popravke tega zakona. Tako da upam, da bomo podaljšali veljavnost
               Zakona o zagotavljanju sredstev za nekatere nujne programe Republike Slovenije v
               kulturi tudi za obdobje od 2009 do 2013 in uresničili vse tiste programe, ki so v
               njem zapisani. Seveda pa jih bomo lahko uresničili samo, če bomo v naslednjih letih
               tudi v državnem proračunu za kulturo zagotovili več sredstev. Hvala lepa.</p>
            </sp>
            <sp xml:id="SDZ4-Redna-33-2007-11-23.sp53">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. In minister bo zaključil razpravo. Izvolite, gospod minister.
            </p>
            </sp>
            <sp xml:id="SDZ4-Redna-33-2007-11-23.sp54">

               <speaker>DR. VASKO SIMONITI:</speaker>

               <p>Hvala lepa, gospod predsedujoči. Torej, vesel sem, da pravzaprav vsi podpirate Zakon
               o Javni agenciji za knjigo. Mislim, da je res dober, dobronameren in da omogoča ter
               daje tiste podlage in možnosti, da bo področje knjige dobilo pravzaprav nov zagon,
               človek bi rekel, tudi večjo avtonomnost v tem smislu, da bodo prizadeti, da tako
               rečem, tisti, ki so najbolj od tega vitalno odvisni, seveda tudi dobili popolno
               izključujočo besedo in da bodo morali znotraj te agencije sprejemati tudi svojo
               odgovornost, v kar pa ne dvomim. Ne bi želel, da bi ob vseh teh pripombah, ki so bile
               izrečene, da bi prišlo do nekakšne grenkobe pravzaprav, ob tem ko hkrati vsi
               podpiramo ali pa podpirate ta zakon, vsaj tako sem razumel, ne bi pa rad, da je slab
               priokus z nekaterimi stvarmi, ki so bile tu izrečene. In bi rad samo neke minimalne
               dopolnitve ali pa odgovore dal na stvari, za katere se mi zdi, da v tem primeru ne
               sodijo v področje tega zakona, ki ga danes sprejemamo, se pa želi nekako izrabiti ta
               prostor in dober namen ob dobrem zakonu, da se tudi druge stvari sugerirajo.</p>
               <p>Tu se je mešalo od zakona o RTV, pa o tem ne bom odgovarjal, govorilo se je o
               sežiganju knjig in tako naprej, kar se mi zdi malo neprimerno. Bom pa verjetno dal
               pobudo, da se da tudi neko tablo na Papirnico Vevče, kjer se je sežigalo knjige v
               nekem drugem času pravzaprav z veliko večjo vehemenco kot pa takrat, ko se govori in
               ideološko izrablja nek čas izpred 500 ali pa 400 leti, kar je v bistvu malo čudno, da
               se zgodovino izrablja za sedanjost in se zgodovini odreka, da bi bila zgodovina,
               ampak je sedanjost, kar je malo škoda. Ampak to samo mimogrede.</p>
               <p>Rekel bi, glavna stvar je bila, da je bilo veliko nekih odporov, da so bili pritiski
               v zvezi s 6. členom. Jaz se ne bi strinjal, seveda so bili tudi polemični toni ali pa
               povišani toni, ampak v zvezi s tem 6. členom je bila temeljna stvar v tem, da se nam
               je zdel ali pa se meni še danes zdi, da je bil naš predlog 6. člena zelo kompetenten,
               v redu, omogočil je tudi to večino 4:3, da poenostavim, šlo je za stvar imenovanja.
               Predlog, ki smo ga na drugi obravnavi imeli, kjer se je govorilo, da bi bil svet
               sestavljen iz šestih članov in da bi bilo razmerje 3:3, pa da ne obnavljam, kako bi
               potem, kdo bi imel vladajoči glas, pa ni bil primeren. In te zdaj, po mojem mnenju ne
               pritiski, ampak ena jasna odprta debata je pripeljala do tega, da je tudi društvo
               pisateljev potem pripravilo nov predlog, katerega smo prediskutirali in ki v ničemer
               pravzaprav ne ogroža, bi človek rekel, tistega, kar smo mi predlagali, ampak da v
               določeni meri dopolnjuje na boljše in zdelo se nam je odlično ali pa dobro in zato
               smo ga seveda tudi podprli v skupno zadovoljstvo, po mojem mnenju čisto vseh. Tako,
               da v tem ne vidim nič slabega, da je ta debata seveda tudi bila.</p>
               <p>Tukaj je bilo rečeno, da bi bilo treba zagotoviti že zdaj več sredstev oziroma da so
               sredstva, ki bodo, ne pomenijo stabilen vir. Ne, jaz trdim, da pomenijo stabilen vir,
               tako kot pomenijo za vsa ostala področja na umetnosti stabilen vir za tista področja,
               katerim se sredstva namenja. Knjiga, kakorkoli želimo govoriti o njeni, da
               poenostavim, v navednicah "svetosti", bi človek rekel, da so danes enako pomembne vse
               zvrsti umetnosti in da je treba dajati tudi drugim umetnostim seveda določeno
               pozornost, finančno, če hočete, iz katere raste potem neka kreativnost. Knjigi pa
               dajemo z agencijo vendarle en poseben poudarek in, kot sem rekel, možnosti in
               podlage, da bo to področje še bolje zaživelo. Mene ali pa na ministrstvu nas je
               zanimalo predvsem tudi ob tem, da se večji poudarek da torej kreativnosti,
               ustvarjalnosti in da dejansko avtorji, tisti, ki dejansko so prizadeti, da tisti
               dobijo eno pravilno nagrajenost in veljavo. Zato smo tudi povečevali v zadnjih dveh
               letih sredstva za avtorske honorarje, vsaj za tiste knjige, ki jih hiša, torej
               ministrstvo je subvencioniralo. Tako upam, da bodo sledili tudi naprej tej zavezi.
               Avtorji, predvsem avtorji so pomembni, tisti, ki so kreativni in ustvarjajo stvari,
               katere občudujemo, lahko pa tudi ne, recimo, saj ni nujno, da smo vedno zadovoljni,
               ampak vendarle, treba je odpirati po mojem mnenju ustvarjalnost.</p>
               <p>Je pa znotraj te knjige tudi tisti spekter, ki se je artikuliral tudi že v preteklih
               letih in daleč od tega, da bi mislil, da je samo to ministrstvo naredilo kaj za
               knjigo. Ne. Bilo je rečeno, ali pa ne rečeno, to je logično, se je napredovalo, tudi
               v prejšnjem mandatu je bila določena pozornost posvečena knjigi, ampak zdaj se je pač
               skoncentrirala vsa tista energija, ki se je kopičila v zadnjih 15-ih, 16- ih letih,
               in je prišlo do agencije za knjigo, ki dejansko, po mojem mnenju omogoča boljšo
               podlago za to. S tem v zvezi, seveda tudi za promocijo. Ravno agencija bo lahko
               naredila več na promociji in bo lahko zagotavljala tudi dodatna sredstva ali
               pridobivala dodatna sredstva za promocijo in s tem še bolj afirmirala slovensko
               knjigo, če hočete, doma in zlasti v tujino.</p>
               <p>Ti mehanizmi pa so bili v preteklih letih, moram reči, kar dobro artikulirani, tudi
               podloženi. Seveda, zdaj pa poslušajte, finančnih sredstev pa ni nikoli dovolj, na
               nobenem področju, če sem čisto odkrit. Torej, povsod bi želeli več. Vendar se knjigi
               zagotavlja, po mojem mnenju, kar dobre podlage in dobre možnosti, da bo kot taka še
               bolje zaživela.</p>
               <p>Kar zadeva proračuna za leto 2009. Vsi tisti, ki ste v politiki dalj časa, veste,
               kako se oblikujejo ti dveletni načrti, so tudi rebalansi in tako naprej, in jaz ne
               verjamem, da bo povsod ta indeks slabši. Je pa ena glavna orientacija in se potem
               skozi debato oblikuje ta proračun in se primerno tudi nagradi. Ampak, še enkrat,
               stabilen vir tudi skozi proračunska sredstva, je tako za knjigo, kot tudi ostala
               umetniška področja. Verjamem pa, da bo Agencija za knjigo izrabila tudi vse možnosti,
               ki jih ima na tem področju.</p>
               <p>Glede kulturnega tolarja se mi zdi, da je bilo korektno od gospoda poslanca Bevka
               sporočeno, kaj Ministrstvo za kulturo pripravlja, in mislim, da tukaj kakšne posebne
               bojazni ne bo. Verjetno pa boste imeli svoje pripombe, želje in tako naprej. Moja
               želja ali želja ministrstva je, da bi predvsem od leta 1998 naprej, kot je bilo
               rečeno, in še enkrat podaljša, niti s prve niti z druge tranše niso vsi projekti
               končani. Dobro bi bilo, da se jih res konča. Ni pa ta kulturni tolar odvisen samo od
               - to sem tudi jaz naivno, ali v nevednosti mislil, da se da hitreje izpeljevati, ker
               je kulturni tolar odvisen tudi od tistih okolij, v katerih se neka stvar izvaja, in
               morajo zagotoviti določena sredstva in tako naprej, in se vedno ne da realizirati.
               Vendar pa realizacija kulturnega tolarja je v zadnjih dveh letih vendarle dosegla
               višjo stopnjo, kot jo je v prejšnjih letih tako, da glede tega kakšne bojazni ni
               bilo. Tu se je mešal še NUK in se izrablja ob tem zakonu, ki ga danes sprejemamo in
               ga vsi razumemo kot nekaj dobrega in pozitivnega, se pač mešajo tudi druge stvari NUK
               in tako naprej. Vemo, točno se ve, kje so pristojnosti, Ministrstvo za kulturo je to
               podpiralo in še podpira, marsikaj se je v teh dveh letih storilo, pa pristojnosti na
               Ministrstvu za znanost in tehnologijo, tukaj ne gre za prelaganje odgovornosti, tukaj
               gre za kompetenčne prostore, bi človek rekel, kjer se to dogaja, mislim pa, da je
               minister za kulturo tudi nekaj naredil na tem, da so se rešili neki prostori,
               zemljišča in tako naprej. Verjamem in upam, da se bo drugo leto NUK začel zidati, ni
               pa to dejansko odvisno od mene, sprejemam pa odgovornost vendarle v tolikšni meri, da
               sem to podpiral, da podpiram in upam, da bo do tega tudi prišlo.</p>
               <p>Torej, še enkrat, vesel sem, ker vsi vendarle ste izrazili, da boste dali podporo
               temu novemu zakonu, ki pomeni dejansko novo kvaliteto, novo možnost na področju
               knjige, ki bo lahko uspešno ali pa uspešneje razvijala svoja hotenja, da tako rečem,
               skozi ljudi in bo ustvarjalnost tudi v večji meri potrjena, knjiga slovenska se bo pa
               tudi po mojem mnenju lahko bolje afirmirala in bila prepoznana v tujini. Zato bi
               prosil, da vendarle ne ostane ob tem zakonu, ki ga vsi podpiramo, v podtonu kakšne
               grenkobe in sugestije in vnašanje v to kakšnih drugih problemov, ki v tem trenutku v
               to ne sodijo. Hvala lepa.</p>
            </sp>
            <sp xml:id="SDZ4-Redna-33-2007-11-23.sp55">

               <speaker>PODPREDSEDNIK SAŠO PEČE:</speaker>

               <p>Hvala lepa. Zaključujem razpravo povezano z 6. členom in končali smo tudi z razpravo
               o vloženih amandmajih, ker je bil vložen samo en amandma. Torej, o amandmaju bomo
               glasovali v skladu s časovnim potekom seje zbora danes v okviru glasovanj čez pol
               ure, to je ob 12.20. Do takrat prekinjam sejo. Ministru se za enkrat zahvaljujem za
               udeležbo.</p>
               <stage>(Seja je bila prekinjena ob 12.50 in se je nadaljevala ob 12.22.)</stage>
            </sp>
            <sp xml:id="SDZ4-Redna-33-2007-11-23.sp56">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, spoštovani poslanci, prosim, da zasedete svoja mesta. Prehajamo
               na zaključek aktualne seje, torej pred nami so samo še glasovanja. Poslanke in
               poslance predhodno prosim, da preverijo delovanje svojih glasovalnih naprav. Torej,
               na levi strani glasovalne kartice mora goreti rumena lučka. Prosim, da to preverite,
               kasnejših reklamacij ne bom upošteval.</p>
               <p>Torej, nadaljujemo s prekinjeno <title>13. točko dnevnega reda,</title> to je s <title>tretjo
                  obravnavo Predloga zakona o spremembah in dopolnitvah zakona o raziskovalni in
                  razvojni dejavnosti v okviru skrajšanega postopka.</title> Ker v drugi obravnavi
               amandmaji k dopolnjenemu predlogu zakona niso bili vloženi, amandmajev v tretji
               obravnavi ni možno vlagati. Zato prehajamo na odločanje o predlogu zakona. S tem vas
               obveščam, da me Zakonodajno-pravna služba oziroma Vlada Republike Slovenije nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen. Lahko preidemo na glasovanje? Glasujemo. Navzočih je 57
               poslank in poslancev, za je glasovalo 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem tudi zaključujem to točko dnevnega reda.</p>
               <p>Mi pa nadaljujemo s prekinjeno <title>15. točko dnevnega reda,</title> to je s <title>tretjo
                  obravnavo Predloga zakona o Javni agenciji za knjigo Republike Slovenije v okviru
                  rednega postopka.</title> Prehajamo na odločanje o vloženem amandmaju, in sicer imamo
               amandma k 6. členu, pod njim so podpisane poslanske skupine SDS, NSi, SLS, DeSUS in
               LDS. Glasujemo. Navzočih je 59 poslank in poslancev, za je glasovalo 59, proti
               nihče.</p>
               <p><stage>(Za je glasovalo 59.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo tudi z glasovanjem o amandmajih.</p>
               <p>Prehajamo na odločanje o predlogu zakona v celoti. Tudi tu vas obveščam, da me
               Zakonodajno-pravna služba oziroma Vlada Republike Slovenije nista opozorili, da bi
               bil zakon neusklajen, zato lahko preidemo na glasovanje. Glasujemo. Navzočih je 61
               poslank in poslancev, za je glasovalo 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem tudi to točko dnevnega reda, zaključujem 33. sejo Državnega zbora
               Republike Slovenije.</p>
               <p>Imejte lep vikend in se vidimo v ponedeljek!</p>
               <stage>(Seja je bila končana 23. novembra 2007 ob 12.25.)</stage>
            </sp>
         </div>
      </body>
   </text>
</TEI>
