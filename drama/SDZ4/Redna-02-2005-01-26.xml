<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-02-2005-01-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|24AC7A8DC6C71CC6C1256F9C0035B721</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=24AC7A8DC6C71CC6C1256F9C0035B721</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-02-2005-01-26.DZ" n="02">
               <name>Redna</name>
               <date when="2005-01-26"/>
            </setting>
         </settingDesc>
         <particDesc>
            <listOrg>
               <org xml:id="Redna-02-2005-01-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">nadaljevanje 2. seje</stage>
            <stage type="date">(26. januar 2005)</stage>
            <stage type="chairman">Sejo je vodil Sašo Peče, podpredsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane kolegice, spoštovani kolegi prosim, če zasedete svoje prostore! Pričenjam
               nadaljevanje 2. seje državnega zbora Republike Slovenije. Obveščen sem, da so
               zadržani in se današnje seje ne morejo udeležiti naslednje poslanke in poslanci:
               Dimitrij Kovačič, gospa Darja Lavtižar Bebler, gospod Branko Marinič do 11. ure,
               gospod Milan Petek, gospod Jakob Presečnik in gospod Matjaž Švagan.</p>
               <p>Prehajamo na <title>7. TOČKO DNEVNEGA REDA - OBRAVNAVA SPREMEMB IN DOPOLNITEV PRAVIL
                  FUNDACIJE ZA FINANCIRANJE INVALIDSKIH IN HUMANITARNIH ORGANIZACIJ V REPUBLIKI
                  SLOVENIJI.</title> Skupni prijavljen čas za razpravo je približno eno uro. Spremembe
               in dopolnitve pravil fundacije je v obravnavo zboru predložila Fundacija za
               financiranje invalidskih in humanitarnih organizacij v Republiki Sloveniji. Besedo
               dajem direktorju fundacije mag. Cvetu Uršiču za dopolnilno obrazložitev. Prosim.</p>
            </sp>
            <sp who="SDZ4:UršičCveto">

               <speaker>MAG. CVETO URŠIČ:</speaker>

               <p>Spoštovani gospod predsedujoči, cenjene gospe poslanke, spoštovani gospodje poslanci!
               Fundacija je bila ustanovljena z namenom, da financira delovanje invalidskih in
               humanitarnih organizacij v Republiki Sloveniji. Tako se sredstva, pridobljena od
               koncesijskih dajatev za prirejanje iger na srečo, namenjajo za dodatno podporo
               oziroma pomoč najbolj ranljivim skupinam prebivalcev, to je invalidom, ljudem s
               kroničnimi boleznimi, ljudem v socialnih in psiho socialnih stiskah in težavah ter
               ljudem, ki so prestopili prag revščine, za njihovo socialno vključevanje, za dvig
               kvalitete njihovega življenja oziroma zato, da imajo enake možnosti na poti skozi
               življenje. Ta sredstva so za te organizacije in te uporabnike praktično edini
               stabilen in trajen vir dohodkov. Fundacija vsa leta svojega delovanja, z vso
               odgovornostjo pa lahko trdim to za zadnje leto njenega delovanja, kar sem direktor
               fundacije, odgovorno izpolnjuje to svoje poslanstvo. To ne pomeni samo, da posluje
               zakonito, temveč, da se sredstva rabijo smotrno in racionalno, da se zagotavlja
               preglednost porabe sredstev pri organizacijah in tako dalje. V ta namen smo na primer
               samo v lanskem letu izpopolnili postopke notranjega nadzora in spremenili obrazce za
               poročanje o uporabi sredstev. Izhajajoč iz kritične analize delovanja fundacije,
               ugotovitve evalvacijske raziskave invalidskih in humanitarnih organizacij ter
               njihovih programov, ki jo je fundacija financirala, ugotovitev revizijskega poročila,
               ki ga je v letu 2003 opravilo v fundaciji računsko sodišče, poudarjam, da je končno
               mnenje računskega sodišča, upoštevajoč odzivno poročilo, ki smo ga na fundaciji
               pripravili, bilo pozitivno ter seveda upoštevajoč določila zakona o invalidskih
               organizacijah in zakona o humanitarnih organizacijah, je fundacija pripravila predlog
               sprememb in dopolnitev pravil o delovanju fundacije in pa pravilnika o merilih in
               pogojih za uporabo sredstev fundacije.</p>
               <p>Dovolite mi, da o tej točki kratko pojasnim predlagane spremembe pravil fundacije.
               Svet fundacije, samo še to za uvod, je ta predlog sprememb in dopolnitev obravnaval
               na svoji 9. seji 18. maja lansko leto in poslal gradiva v oba dokumenta, najprej samo
               poudarjam, pravila, v soglasje državnemu zboru.</p>
               <p>Spremembe in dopolnitve pravil fundacije, so pa naslednje: 1. člen je redakcijske
               narave. Gre za spremembo naslova sedeža fundacije iz Trubarjeve ulice na Stegne v
               Ljubljani. 2. člen je uskladitev z dikcijo obeh zakonov, torej zakona o invalidskih
               in zakona o humanitarnih organizacijah. 3. člen je ravno tako predvsem oziroma samo
               uskladitev z obema zakonoma. 5. člen predloga dopolnitev, bolj jasno določa, kako
               poteka volitev članov komisij oziroma predsednika komisij oziroma njihovih
               namestnikov. Najpomembnejša sta pa 6. člen predloga sprememb in pa 9. člen. 6. člen
               govori o nadzornem odboru v fundaciji. V 6. členu smo zapisali, da imenuje Svet
               fundacije tri člane nadzornega odbora izmed uveljavljenih strokovnjakov, ki jih
               predlaga Vlada Republike Slovenije, nacionalne invalidske organizacije in humanitarne
               organizacije. V ta namen se torej povečuje zunanji nadzor nad poslovanjem fundacije.
               9. člen pa govori o izvajanju notranjega nadzora nad porabo sredstev v invalidskih in
               humanitarnih organizacijah. Z bolj preglednim, z bolj poglobljenim in pa z bolj
               primerljivim nadzorom nad porabo sredstev, kot ga izvajajo tudi drugi, ki namenjajo
               ta sredstva, ali so to proračunska sredstva ali so to sredstva občin ali donacije,
               želimo torej izboljšati oziroma zagotoviti večjo preglednost nad porabo sredstev. 10.
               in 11. člen, se opravičujem, govorita samo še o prehodnih določbah. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, za poročilo. Spremembe in dopolnitve pravil je obravnaval odbor za delo,
               družino in socialne zadeve kot matično delovno telo. Prosim predsednika odbora,
               gospoda Brenčiča, da poda oziroma predstavi poročilo odbora.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. Lepo pozdravljam predstavnike fundacije in
               predstavnike vlade in tudi vas kolegice in kolegi poslanci.</p>
               <p>Odbor za delo, družino, socialne zadeve in invalide je na svoji 1. redni seji dne
               12.1.2005 obravnaval predlog spremembe in dopolnitve pravil fundacije za financiranje
               invalidskih humanitarnih organizacij v Republiki Sloveniji, ki ga je v soglasje
               državnemu zboru predložila fundacija FIHO. Pri delu odbora so sodelovali predstavniki
               predlagatelja, in sicer direktor fundacije mag. Svet Uršič, predsednik sveta
               fundacije gospod Janko Kušar, predstavnice ministrstva za delo, družino in socialne
               zadeve ter tudi nekateri predstavniki invalidskih organizacij. Svet fundacije za
               financiranje invalidskih in humanitarnih organizacij v Republiki Sloveniji je dne
               8.5. sprejel spremembe in dopolnitve pravil FIHA, na katere pa je dne 8.7. na podlagi
               mnenja zakonodajno-pravne službe državnega zbora sprejel ustrezne popravke in
               spremembe. Ustrezno popravljeno besedilo z dodatnimi obrazložitvami je bilo
               posredovano 15.7. lansko leto v izdajo soglasja državnemu zboru. Zakonodajno-pravna
               služba na popravljeno gradivo ni imela pripomb. Odbor je bil seznanjen tudi z mnenjem
               komisije državnega sveta za družbene dejavnosti ter s pripombami društva Vizija in
               pripombami društva za teorijo in kulturo hendikepa.</p>
               <p>Po uvodni predstavitvi predloga sprememb tega akta je bilo v daljši razpravi
               vzpostavljeno stališče, da odbor sicer predlaga državnemu zboru, da da soglasje k
               spremembam in dopolnitvam tega akta, vendar pa se je večina razpravljavcev strinjala,
               da bodo v prihodnje potrebne korenite spremembe na tem področju.</p>
               <p>Da pa bi do teh sprememb lahko prišlo, bo potrebno spremeniti zakon o lastninskem
               preoblikovanju Loterije Slovenije, in posledično temu odlok o ustanovitvi fundacije
               za financiranje invalidskih in humanitarnih organizacij.</p>
               <p>Največ pripomb je bilo na sestavo članov sveta fundacije, saj je od imenovanih 27
               članov kar 25 članov neposrednih koristnikov sredstev FIHA. Zato lahko prihaja do
               konflikta interesov in nezdružljivosti funkcij, saj sedanji način delitve sredstev
               večini vlagateljev ponudb na javni razpis FIHA omogoča, da sami neposredno odločajo o
               delitvi sredstev, so neposredni in posredni uporabniki sredstev in sodelujejo v
               komisijah za ocenjevanje programov in pripravo predlogov za razporeditev teh
               sredstev.</p>
               <p>Vprašljivo je tudi upoštevanje kriterijev za razdeljevanje sredstev fundacije in
               enakopravno obravnavanje upravičencev do teh sredstev. Člani strokovnih komisij bi
               morali biti strokovnjaki s področja, ki so predmet javnega razpisa za razporejanje
               sredstev fundacije, in ne bi smeli biti interesno povezani z uporabniki teh sredstev.
               Prav tako so nekateri razpravljavci opozorili na 36. a člen sprememb in dopolnitev
               pravil, ki sicer zagotavlja nadzor fundacije nad porabo namensko dodeljenih sredstev
               invalidskim in humanitarnim organizacijam za delovanje, za izvajanje programov in
               storitev ter za naložbe financiranja iz sredstev fundacije. Vendar je vprašljiva
               sestava tega odbora. Prav tako pa tudi ureditev izvajanja nadzora, ki ga bo urejal
               pravilnik za izvajanje nadzora, sprejet s strani sveta fundacije.</p>
               <p>Člani odbora so bili soglasni, da je potrebno to področje celovito urediti in
               zagotoviti transparentnost razdeljevanja in porabe sredstev. Strinjali so se tudi, da
               so predlagane spremembe aktov fundacije nujne, čeprav nezadostne, vendar je hkrati
               večina članov odbora tudi menila, da odbor kljub vsemu spremembe aktov fundacije
               predlaga državnemu zboru v soglasje.</p>
               <p>Zato je sprejel sklep, s katerim predlaga državnemu zboru, da da soglasje k
               spremembam in dopolnitvam pravil fundacije za financiranje invalidskih in
               humanitarnih organizacij v Republiki Sloveniji.</p>
               <p>Poleg tega pa je odbor sprejel tudi dodaten sklep, s katerim predlaga vladi, da čim
               prej predloži v obravnavo državnemu zboru predlog sprememb in dopolnitev zakona o
               lastninskem preoblikovanju Loterije Slovenije.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam gospod Brenčič. Glede na to, da se Vlada Republike Slovenije ni prijavila k
               razpravi, prehajamo na predstavitev stališč poslanskih skupin. K besedi vabim
               poslanskega kluba Liberalne demokracije gospoda Germiča.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala, gospod podpredsednik za besedo. Spoštovani člani fundacije, predstavnica
               ministrstva. Spoštovani kolegi in kolegice! Državni zbor na podlagi zakona o
               lastninskem preoblikovanju Loterije Slovenije in na podlagi odloka o ustanovitvi
               fundacije za financiranje invalidskih in humanitarnih organizacij daje soglasje k
               pravilom oziroma spremembah in dopolnitvam pravil fundacije. Priložene spremembe in
               dopolnitve pravil fundacije so posledica sprejetja nove zakonodaje na področju
               zagotavljanja invalidskega varstva in delovanja humanitarnih organizacij. To sta
               predvsem zakona o invalidskih in humanitarnih organizacijah, ki v določenih delih
               zadevata tudi delovanje fundacije FIHO. Predvsem pa so predložene spremembe in
               dopolnitve pravil posledica priporočil oziroma zahtev računskega sodišča, ki je za
               delo fundacije za leto 2001 in 2002 izdalo mnenje s pridržkom. V predlogih sprememb
               in dopolnil pravil fundacije so predlagane rešitve glede na zahteve računskega
               sodišča in se nanašajo predvsem na nezagotavljanje ločevanja funkcij opravljanja in
               nadziranja dela fundacije, kar je tudi že vrsto let podlaga za vrsto kritik na
               poslovanje fundacije s strani nekaterih invalidskih in humanitarnih organizacij.
               Kritike so posledice dejstva, da je svet fundacije, ki pravzaprav vodi vse postopke
               za delitev sredstev fundacije in ga sestavljajo predstavniki invalidskih in
               humanitarnih organizacij, ki so tudi porabniki večine sredstev fundacije. Pri tem ima
               svet tudi odločilno vlogo pri imenovanju nadzornega odbora. Predlog sprememb pravil
               sicer uvaja drugačno možno sestavo nadzornega odbora, glede na predlagatelje,
               katerega pa končno še vedno imenuje svet fundacije. Tudi besedilo 6. člena sprememb
               in dopolnil pravil, ki v pravila vnaša nov 36.a člen, ki fundacijo zavezuje, da preko
               svojih organov in strokovne službe ali pooblaščene strokovne organizacije zagotavlja
               nadzor nad porabo namensko dodeljenih sredstev invalidskim in humanitarnim
               organizacijam, bo dobil pravi pomen šele s sprejemom pravilnika, ki bo natančneje
               uredil izvajanje nadzora. Ta pravilnik pa bo ponovno sprejemal svet fundacije.</p>
               <p>V poslanskem klubu Liberalne demokracije se zavedamo, da predlagane spremembe in
               dopolnitve pomenijo le manjši korak naprej pri delovanju fundacije in pri
               zagotavljanju večje transparentnosti pri delitvi, porabi, nadzoru <gap n="...."/><stage>/Nerazumljivo./</stage>
               fundacije in da še vedno ne rešujejo temeljnega vprašanja, ki je opredeljen v zakon o
               lastninskem preoblikovanju Loterije Slovenije in odloku o ustanovitvi fundacije za
               financiranje invalidskih in humanitarnih organizacij v Republiki Sloveniji. Tako je v
               zakonu opredeljena sestava sveta, ki ga v večini predstavljajo predstavniki
               invalidskih in humanitarnih organizacij, ki so bili sedaj, in pričakovati je, da bodo
               tudi v prihodnje v veliki meri tudi koristniki sredstev fundacije. Zato bomo v
               poslanskem klubu Liberalne demokracije ob podpori predlaganim spremembam in
               dopolnitvam pravil fundacije, za katere menijo, da so potrebne a ne zadostne, podprli
               tudi dodatni sklep odbora za delo, družino in socialne zadeve in invalide, ki
               predlaga vladi, da s spremembami zakona o lastninskem preoblikovanju Loterije
               Slovenije in posledično s spremembami drugih aktov zagotovi pogoje za transparentno
               delitev in porabo sredstev in ki bo odpravil vsak sum o konfliktu interesov in
               nezdružljivosti funkcij opravljanja s sredstvi fundacije in njegovega nadzora. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim predstavnika Združene liste socialnih demokratov, gospoda
               Hana. Izvolite, prosim.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Spoštovani podpredsednik, predstavniki fundacije, vlade, kolegice in kolegi! Ker sta
               ta in naslednja točka vsebinsko tesno povezani, bom v predstavitvi stališča poslanske
               skupine predstavil opredelitev Združene liste socialnih demokratov tako do
               predlaganih sprememb in dopolnitev pravil fundacije za financiranje invalidskih in
               humanitarnih organizacij kot tudi predlaganih sprememb in dopolnitev pravilnika o
               pogojih za uporabo sredstev fundacije.</p>
               <p>Poslanska skupina Združene liste socialnih demokratov je področju invalidov vedno
               namenjala veliko pozornosti in bila nosilka številnih pobud in predlogov, ki so v
               praksi izboljševala položaj invalidnih oseb. Tudi v naslednjem mandatu nameravamo
               ohraniti enako zavzetost do urejanja vprašanje s tega področja.</p>
               <p>Predlagane spremembe in dopolnitve pravil fundacije za financiranje invalidskih in
               humanitarnih organizacij in pravilnika o pogojih za uporabo sredstev fundacije so
               posledica zakonskih določil in ugotovitev računskega sodišča. Ker lahko predlagane
               spremembe in dopolnitve potrdimo le v paketu, jih bomo v poslanski skupini Združene
               liste socialnih demokratov podprli. Čeprav so bili v razpravi na seji matičnega
               delovnega telesa in v pisnih stališčih nekaterih invalidskih organizacij izraženi
               tudi tehtni pomisleki, ki pa si zaslužijo pozornost. V Združeni listi socialnih
               demokratov se zavzemamo za družbo, ki bo invalidom nudila možnosti za ustvarjalno
               izrabo tistih umskih in telesnih zmogljivosti, ki jim jih je življenje ohranilo, tako
               da bodo kot zdravi sami prispevali k lastnemu blagostanju. Tudi trenutna ureditev
               financiranja invalidskih in humanitarnih organizacije se nam zdi napredna, saj prek
               ustreznih organov prepušča skrb za razdelitev sredstev invalidov samim. Zaskrbljujoča
               pa so opozorila, da so določene invalidske organizacije pri zastopanosti v organih in
               razdeljevanju sredstev neupravičeno privilegirane.</p>
               <p>V poslanski skupini Združene liste socialnih demokratov upamo, da bodo predstavniki
               invalidskih organizacij skozi strpen in odprt dialog sami, brez nepotrebnih posegov s
               strani države, našli kompromis, ki bo v največji možni meri zadovoljil vse. Še
               najpomembneje pa je, da bodo sredstva fundacije čim bolj koristno uporabljena v
               korist uporabnikov invalidov.</p>
               <p>Če povzamem, predlagane spremembe in dopolnitve pravil fundacije za financiranje
               invalidskih in humanitarnih organizacij in pravilnika o pogojih za uporabo sredstev
               fundacije pomenijo določen napredek, so pa deleč od tega, da bi bili z njimi vsi
               zadovoljni. Ker državni zbor nima možnosti, da bi z amandmaji ali predlagane
               spremembe in dopolnitve preoblikoval, bomo v poslanski skupini podprli predlagane
               spremembe in dopolnitve takšne, kakršne pač so. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za poročilo. K besedi vabim predstavnika Nove Slovenije, mag. Franca
               Capudra.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Spoštovani predsedujoči, poslanke in poslanci.</p>
               <p>Pravila Fundacije o financiranju invalidskih in humanitarnih organizacij v Republiki
               Sloveniji so bila sprejeta v letu 1998 in prvič dopolnjena v letu 1999. V letu 2002
               je bil sprejet zakon o invalidskih organizacijah in zakon o humanitarnih
               organizacijah, ki naj bi uredil delovanje teh organizacij. Ponovne spremembe pravil
               fundacije so bile v parlament poslane za pridobitev soglasja v lanskem letu, tik pred
               parlamentarnimi volitvami, predvsem zaradi ugotovitev računskega sodišča o delovanju
               fundacije v letu 2001 in 2002.</p>
               <p>Računsko sodišče je v svojem pozitivnem poročilu s pridržkom ugotovilo, da pri delu
               fundacije ni bilo večjih nepravilnosti, ki bi zadevale naravo finančnega poslovanja
               fundacije. V svojem poročilu pa je pripravilo kar nekaj priporočil, kar se tiče
               delovanja in notranje kontrole v fundaciji, predvsem glede neskladnosti istočasnega
               članstva v nadzornem odboru in svetu fundacije.</p>
               <p>Predlog sprememb pravil fundacije upošteva priporočila računskega sodišča glede
               nadzora v sami fundaciji in nadzora, ki ga mora fundacija izvajati nad pridobitniki
               sredstev fundacije. V predlogu sprememb je določeno, da član nadzornega odbora
               imenuje svet fundacije na predlog vlade. V novem 36. a členu pa je opredeljen nadzor,
               ki ga mora fundacija izvajati preko svojih organov in strokovnih služb nad prejemniki
               sredstev fundacije.</p>
               <p>Spremembe pravil fundacije podpira matično delovno telo državnega zbora. K spremembam
               pa je podala pozitivno mnenje tudi zakonodajno-pravna služba.</p>
               <p>V Novi Sloveniji se zavedamo, in takšno je bilo tudi stališče odbora za delo, družino
               in socialne zadeve, in kar je bilo tudi razvidno iz same razprave na tem odboru, da
               je potrebno za celovito rešitev problematike delovanja fundacije FIHO ustrezno
               spremeniti dva osnovna dokumenta, in sicer zakon o lastninskem preoblikovanju
               Loterije Slovenije in odlok o ustanovitvi fundacije FIHO.</p>
               <p>V poslanski skupini upamo, da bodo te spremembe pravil pripomogle k še bolj
               transparentnemu delovanju fundacije in zadovoljstvu vseh uporabnikov sredstev
               fundacije. Seveda bomo v naši poslanski skupini podprli spremembe in dopolnitve
               pravil fundacije za financiranje invalidskih in humanitarnih organizacij v Republiki
               Sloveniji, obenem bomo pa podprli tudi dodaten sklep odbora glede čimprejšnjih
               sprememb zakona o lastninskem preoblikovanju Loterije Slovenije.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, magister Capuder. K besedi, predstavitvi stališča Slovenske ljudske stranke
               vabim gospoda Stanislava Brenčiča.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala za besedo še enkrat. V poslanski skupini Slovenske ljudske stranke smo vsekakor
               močno naklonjeni temu, da se država, ali bolje rečeno, državni proračun na temelju
               zakona o lastninskem preoblikovanju Loterije Slovenije zavestno odpovedal delu javnih
               sredstev v korist fundacije FIHO, preko katere se je na ta način zagotovil za
               financiranje invalidskih humanitarnih in dobrodelnih organizacij zanesljiv in trajen
               vir sredstev, s katerimi naj bi po načelu subsidiarnosti upravljala in razpolagala
               fundacija sama. V ta namen je bil Svet fundacije, katerega sestavo določa 10. člen
               zakona o lastninskem preoblikovanju Loterije Slovenije, dolžan sprejeti najprej akt,
               ki se imenuje Pravila za financiranje invalidskih, humanitarnih organizacij ter na
               tej podlagi tudi izvedbeni akt, to je Pravilnik o merilih in pogojih za uporabo
               sredstev te fundacije, in jih seveda tudi posredovati v državni zbor, ki je izdal
               soglasje k obema aktoma.</p>
               <p>Na podlagi v državnem zboru sprejetega zakona o invalidskih organizacijah in zakona o
               humanitarnih in dobrodelnih organizacijah pa je, če nič drugega, potrebno oba akta
               uskladiti z določbami obeh zakonov. Predmetnost s strani Sveta FIHO predloženih
               sprememb in dopolnitev pravil razrešuje to neskladje in do neke mere tudi upošteva
               opozorila računskega sodišča, ki je finančno poslovanje fundacije pregledalo lansko
               spomlad.</p>
               <p>Poslanska skupina Slovenske ljudske stranke smatra, da je glede na to, da je državni
               zbor sprejel oba zakona in predhodno tudi zakon o lastninskem preoblikovanju Lotarije
               Slovenije ter odlok o ustanovitvi FIHA, dolžan k predloženi vsebini pravilnika dati
               soglasje, zato bomo predlog sklepa, ki ga državnemu zboru posreduje matično delovno
               telo, tudi podprli.</p>
               <p>Ne glede na to, da smo zagovorniki načela subsidiarnosti in samoregulacije na nekem
               področju, pa ostajamo trdno na tem, da je potrebno celovito preurediti sistem
               organizacije in delovanja fundacije FIHO s poudarkom na vzpostavitvi mehanizma
               nevtralnosti tako pri ocenjevanju stanja in delovanja posamezne invalidske
               organizacije ali humanitarne organizacije in dobrodelne organizacije kakor pri
               določanju kriterijev za ocenjevanje in vrednotenje njihovih programov. Še posebno pa
               je potrebno vzpostaviti spremembe v postopkih neposrednega razdeljevanja finančnih
               sredstev, kajti tisti, ki že dalj časa spremljamo večna medsebojna nasprotja in
               sumničenja, ki spremljajo vsakoletno razdeljevanje sredstev ne moremo mimo dejstva,
               da se celotna zgodba vse preveč prepleta z enimi in istimi akterji, to se pravi, si
               oblikujejo in sprejemajo akte fundacije, ocenjujejo in vrednotijo programe, si
               dodeljujejo finančna sredstva in na vrhu tega tudi opravljajo nadzor nad porabo teh
               sredstev.</p>
               <p>Mogoče bi bilo reči, da poenostavljeno gledamo na vso to stanje, vendar pa ne moramo
               mimo dejstva, ki je dovolj korektno zastavljeno v opozorilu računskega sodišča, ko je
               finančno poslovanje fundacije pregledalo. Tovrstno prakso ni mogoče odpraviti
               neposredno s spremembo pravil za financiranje invalidsko-humanitarne organizacije,
               pravilnikom o merilih za uporabo teh sredstev, temveč je potrebno napraviti najprej
               zakon o lastninskem preoblikovanju Loterije Slovenije, ki daje temelj za oblikovanje
               vseh nadaljnjih aktov fundacije, pri čemer pa je potrebno ohraniti avtonomijo
               fundacije, a v delovanju fundacije pa vzpostaviti preglednost in nevtralnost pri
               razdeljevanju sredstev ter učinkovit nadzor nad njihovo porabo. Vse to pa se začne z
               določitvijo sestave sveta fundacije, ki pa jo zakon v 10. členu, zakon o
               preoblikovanju Loterije Slovenije, do sedaj zastavlja tako, kot jo, zato je potrebno
               ta zakon spremeniti.</p>
               <p>Zato tudi v poslanski skupini Slovenske ljudske stranke pričakujemo, da v dobro
               poslanstva fundacije FIHO vlada čim prej pripravi predlog sprememb zakona o
               lastninskem preoblikovanju Loterije Slovenije in ga predloži v obravnavo in sprejem
               državnemu zboru. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Brenčič hvala vam, da ste državni zbor seznanili s stališčem poslanske skupine
               Slovenske ljudske stranke. K besedi vabim predstavnico poslanske skupine Slovenske
               nacionalne stranke Barbaro Žgajner-Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Današnjo razpravo o spremembah in dopolnitvah pravil fundacije
               za financiranje invalidskih in humanitarnih organizacij v Republiki Sloveniji bom
               povzela tudi v povezavi z naslednjo točko, torej tudi s spremembami in dopolnitvami
               pravilnika o merilih in pogojih za uporabo sredstev fundacije za financiranje
               invalidskih in humanitarnih organizacij v Republiki Sloveniji.</p>
               <p>Na razprave, ki se ob tovrstnih, rekla bom, socialnih temah ponavadi odvijajo v tej
               dvorani¸, so večinoma polne leporečja in prekomerne humanosti. Žal pa je delo najbolj
               gorečih, v navednicah seveda, zagovornikov socialnih pravic in enakopravnosti oziroma
               enakosti pogosto le pretiran pluralizem oziroma populizem, ki ga je mogoče pospremiti
               le z grenkim priokusom. Ne bom se dotikala posameznih humanitarnih afer, moram pa
               omeniti, da so isti ljudje sprejeli zakon o davku od dohodkov pravnih oseb, ki
               posredno izničuje poseben status in namen invalidskih podjetij, da so isti ljudje
               nasprotovali noveli zakona Slovenske nacionalne stranke, ki uzakonja, da imajo slepi
               s psom vodnikom pravico do vstopa v vse javne ustanove in prostore. In to kljub temu,
               da gre za majhno spremembo, ki za družbo nima negativnih posledic, za človeka, ki je
               odvisen od tovrstne pomoči oziroma tovrstne zadeve, pa je življenjskega pomena.
               Dvoličnost, dragi gospodje, si lahko ogledate tudi iz magnetogramov septembra leta
               2003. In naj ne pozabim prizadevanj Združene liste socialnih demokratov, da dobesedno
               sesuje amandma Slovenske nacionalne stranke, ki bi invalidom vseh kategorij dopuščal
               možnost izbire, da se vključijo v zaposlitev in s tem seveda aktivno družbeno
               življenje. Toliko tudi o enakopravnosti.</p>
               <p>Tudi krovnega zakona o invalidih še nimamo in ne nazadnje, neobetaven začetek nove
               vlade, ki že na prva poslanska vprašanja in pobude, konkretno kolega Saša Pečeta, ki
               je na vlado podal pobudo za sprejem zakona o duševnem zdravju, ni odgovorila v za to
               določenem roku. Bojim se, da toliko časa, kolikor časa bo vladala takšna neustrezna
               politična volja, bodo tudi področja, kakršno je financiranje invalidskih in
               humanitarnih organizacij neustrezno urejena. Danes smo že slišali, da pri
               obravnavanih točkah gre posledično za spremembe, ki jih narekujeta zakon o
               invalidskih organizacijah in zakon o humanitarnih organizacijah ter ne nazadnje
               revizijsko poročilo računskega sodišča. Skladno z odlokom o ustanovitvi fundacije za
               financiranje invalidskih in humanitarnih organizacij pa mora k omenjenim spremembam
               podati soglasje tudi državni zbor. Dejstvo je, da ker se delijo finančna sredstva,
               ponavadi prihaja do nesoglasij, sploh v primerih, če so le-ta omejena. No, po drugi
               strani pa seveda razlog tiči v nedodelanih zakonskih določilih. Prav tako je vedno
               vprašljiv nadzor nad razdeljevanjem teh sredstev, ki pa tudi z današnjimi popravki ne
               bo popolnoma zadovoljiv in bo zato potrebno v samo področje koreniti poseči. Na sami
               seji matičnega delovnega telesa je bilo s strani različnih predstavnikov invalidskih
               društev slišati številne pripombe, ki se v osnovi niso nanašale na obstoječe
               spremembe tako pravil fundacije za financiranje invalidskih in humanitarnih
               organizacij kot tudi pravilnika o merilih in pogojih za uporabo sredstev fundacije.
               Predstavniki teh organizacij so izpostavili pomanjkljivosti v obeh pravilnikih, ki pa
               jih državni zbor danes žal ne bo obravnaval, ker, kot sem že dejala, niso predmet
               današnjih sprememb, bodo pa seveda še naprej vplivale na nepopolno urejenost na tem
               področju. Iz povedanega lahko torej sklepamo, da je potrebno omenjeno področje krovno
               urediti, tako da danes lahko govorimo le o tako imenovanih lepotnih popravkih, ki pa
               kljub vsemu prinašajo vsaj delne izboljšave pri delitvi sredstev med invalidskimi in
               humanitarnimi organizacijami ter seveda tudi pri nadzoru nad razdeljevanjem tega
               denarja. V predlaganem besedilu se tako spremeni razmerje prejemnikov sredstev med
               invalidskimi in humanitarnimi organizacijami v korist slednjih. Ker me čas preganja,
               naj samo še zaključim. V poslanski skupni Slovenske nacionalne stranke ne bomo
               nasprotovali sklepoma o soglasju državnega zbora k omenjenima aktoma, prav tako pa
               bomo seveda tudi podprli sklep, ki ga je sprejelo matično delovno telo. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za zanimivo stališče. K besedi pa vabim predstavnico Slovenske demokratske
               stranke gospo Alenko Jeraj, izvolite prosim.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Hvala za besedo spoštovani predsedujoči. Predstavniki vlade in fundacije, kolegice in
               kolegi. Spremembe in dopolnitve pravil fundacije za financiranje invalidskih in
               humanitarnih organizacij v Republiki Sloveniji in pravilnik o merilih in pogojih za
               uporabo sredstev fundacije za financiranje invalidskih in humanitarnih organizacij v
               Republiki Sloveniji, o katerih bo tekla razprava v naslednjih dveh točkah, se
               nanašajo predvsem na spremembo meril za dodelitev sredstev, spremembo delitvenega
               razmerja pri delitvi finančnih sredstev v korist humanitarnih organizacij ter
               celovitejši in natančnejši nadzor nad porabo dodeljenih sredstev. Predlagane
               spremembe je fundacija za financiranje invalidskih in humanitarnih organizacij
               pripravila na podlagi priporočil in zahtev računskega sodišča, ki je pri pregledu
               poslovanja omenjene fundacije opozorilo na določene nedorečenosti in podalo
               priporočila. Spremembe in dopolnitve pravil fundacije prinašajo spremembe na
               področju, ki opredeljuje status invalidskih in humanitarnih organizacij, na podlagi
               zakona o invalidskih organizacijah in zakona o humanitarnih organizacijah. Predlagani
               dokument prinaša spremembe tudi pri izvolitvi predsednika komisije fundacije, za
               katerega izvolitev bo potrebna absolutna in ne več relativna večina članov komisije.
               Pomembna je tudi sprememba, ki govori o nadzornem odboru, ki so ga do sedaj
               sestavljali trije člani sveta, po novem pa bo fundacija imela nadzorni odbor treh
               članov, ki jih svet imenuje izmed uveljavljenih strokovnjakov na področju
               invalidskega, socialnega in zdravstvenega varstva na podlagi predlogov vlade
               Republike Slovenije, invalidskih organizacij, ki delujejo na državni ravni in
               humanitarnih organizacij.</p>
               <p>Spreminja se tudi člen, ki govori o sejninah in potnih stroških. Po novem določa, da
               so do sejnin in povračila potnih stroškov poleg članov sveta upravičeni tudi člani
               nadzornega odbora.</p>
               <p>Nov je 36. a člen, ki uvaja celovitejši in natančnejši nadzor nad porabo invalidskim
               in humanitarnim organizacijam dodeljenih sredstev in v primeru upravičenega dvoma
               glede pravilnosti in zakonitosti uporabe teh sredstev omogoča fundaciji, da pri
               pristojnih organih sproži postopek za finančni nadzor. Natančno ureditev izvajanja
               nadzora ureja pravilnik, ki ga sprejme svet fundacije za financiranje invalidskih in
               humanitarnih organizacij v Republiki Sloveniji.</p>
               <p>Ob tem ne smemo pozabiti, da je evropski invalidski forum ob obiskih svojih najvišjih
               predstavnikov v Sloveniji v zadnjih treh letih zelo visoko ocenil delovanje in
               izvajanje posebnih socialnih programov in način njihovega financiranja.</p>
               <p>Ob pogovorih in na, ob tej prilikah, sklicanih tiskovnih konferencah, so poudarjali,
               da je takšna raven invalidskega varstva ne samo primerljiva s članicami EU, ampak
               mnogim lahko tudi za zgled. Torej bi bilo nesmiselno rušiti dobre prakse, ampak raje
               nadgradimo obstoječe in od invalidskih in humanitarnih organizacij ter fundacije
               zahtevajmo že večji izkoristek od vloženih sredstev v te programe, to pa na način, da
               v obstoječe programe vključijo še več uporabnikov, uvedejo racionalizacijo stroškov
               ter hkrati popestrijo svojo ponudbo z načini, ki bodo za posamezne vrste invalidnosti
               in bolezni najustreznejši.</p>
               <p>V prihodnosti bi bilo dobro še bolj natančno nadzorovati porabo sredstev, kar
               spremembe in dopolnitve pravil in pravilnika tudi prinašajo, z analizami, poročili in
               s preverjanji izvajanja na terenu. Posebni socialni programi so namenjeni
               uporabnikom, zato bo njihovo mnenje v prihodnje odločujoče. Invalidske in humanitarne
               organizacije so izvajalke teh programov, končni cilj pa so uporabniki. Več pozornosti
               bi v prihodnje veljalo nameniti tudi izvajanju in doseženim rezultatom na terenu, to
               je pri uporabnikih širom države.</p>
               <p>Poslanska skupina Slovenske demokratske stranke predlog sprememb in dopolnitev pravil
               fundacije za financiranje invalidskih in humanitarnih organizacij v Republiki
               Sloveniji podpira.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi za to stališče poslanske skupine. Glede na to, da smo zaključili oziroma
               izčrpali dnevni red predstavnikov poslanskih skupin, sledi razprava poslank in
               poslancev.</p>
               <p>Na seznamu je prva prijavljena gospa Cveta Zalokar Oražem. Izvolite, prosim.</p>
            </sp>
            <sp who="SDZ4:ZalokarOražemCveta">

               <speaker>CVETKA ZALOKAR ORAŽEM:</speaker>

               <p>Hvala lepa. Spoštovani kolegi in kolegice! Pred nami so spremembe in dopolnitve dveh
               aktov, ki pomembno vplivata na razdelitev treh milijard slovenskih tolarjev. S tem,
               ko se je država oziroma v njenem imenu državni zbor pred leti zavestno odpovedal
               proračunskemu viru dohodka v korist invalidskim in humanitarnim organizacijam oziroma
               programom, ki jih te organizacije izvajajo, je dejansko prevzel tudi odgovornost da
               bo nadzoroval njihovo smotrno in pošteno delitev ter porabo. V vsem tem času sem bila
               kot poslanka večkrat soočena s stališči različnih posameznikov in posameznic ter
               organizacij, tako tistih, ki prejemajo sredstva, kot tistih, ki jim to ni uspelo, da
               so si bile enotne v tem, da se sredstva fundacije ne delijo pošteno, saj neopravičeno
               udejanjajo monopolni položaj nekaterih organizacij, in da so razmerja med
               invalidskimi in humanitarnimi organizacijami glede na prejeta sredstva nepravična, da
               je predvsem pri invalidskih organizacijah premalo sredstev, le nekaj nad 50% je
               namenjenih socialnim programom in preveč investicijam. Sporna je sestava organov, ki
               odločajo o razdelitvi sredstev, saj ni odpravljen konflikt interesov. To dejansko
               postavlja vse invalidske ter humanitarne organizacije, ki nimajo svojih predstavnikov
               v svetu FIHO, lahko pa kandidirajo na sredstva, v očitno neenakopraven položaj, saj
               za razliko od tistih, ki so zastopane v svetu FIHO, ne morejo sodelovati pri
               določanju meril in pogojev za uporabo sredstev ter pri razporejanju sredstev. Poleg
               tega veljavna ureditev producira situacijo, v kateri imajo dogovori o razporejanju
               sredstev med člani sveta prednost pred delitvijo sredstev na podlagi programov, saj
               mnogi od prejemnikov sredstev tudi odločajo o njihovi razporeditvi.</p>
               <p>Vse te trditve je v revizijskem poročilu o pravilnosti poslovanja fundacije FIHO v
               letih 2001 in 2002 v letu 2004 potrdilo tudi računsko sodišče, ki je ugotovilo, da
               FIHO ni objektivno ocenjevala programov invalidskih in humanitarnih organizacij in je
               dodeljevala sredstva društvom, ne da bi prej dovolj podrobno preučila stroške
               njihovega delovanja in potrebe upravičencev do teh sredstev. Nadalje, da je FIHO
               dodeljevala dodatna sredstva, ne da bi oblikovala ustrezne kriterije, da FIHO ni
               zagotavljala ustreznega pregleda na dodeljevanje in porabo sredstev, saj ni
               evidentirala in izkazovala financiranja po posameznih namenih ter da FIHO ni
               zagotavljala ločevanja funkcij opravljanja in nadziranja, kar povečuje tveganje pri
               njenem poslovanju.</p>
               <p>Ker so bile pri revidiranju poslovanja ugotovljene te nepravilnosti, je morala FIHO v
               roku 70-ih dni po prejemu tega poročila predložiti odzivno poročilo, popravljalni
               ukrepi so se morali nanašati na izdelavo novih meril fundacije za ocenjevanje
               programov in dodeljevanje sredstev, s katerimi bodo natančneje opredeljeni programi
               in stroški, ki bremenijo socialne programe sofinanciranja, delovanja organizacij in
               njihovih naložb ter določeni standardi za vrednotenje programov in zagotavljanje
               enakih pogojev, dopolnitev pravilnika o merilih in pogojih za uporabo sredstev FIHO,
               ureditev knjigovodskih evidenc, začetek postopkov za spremembo članstva v organih
               fundacije, ki bo zagotavljala uresničevanje načela nezdružljivosti funkcij.</p>
               <p>Predlog sprememb in dopolnitev aktov o soglasju, h katerim se mora danes izreči
               državni zbor, naj bi bil torej korak k odpravi teh pomanjkljivosti in nepravilnosti.
               Naj najprej poudarim, da me veseli, da sprememba prinaša tudi spremenjeno razmerje
               med sredstvi, ki so namenjeni invalidskim in humanitarnim organizacijam, in sicer iz
               razmerja 25:75 na razmerje 35 za humanitarne in 65 za invalidske organizacije, kar je
               zagotovo korak naprej in ga pozdravljam. Žal pa moramo ugotoviti, da so vse ostale
               spremembe in dopolnitve, ki jih je tako rekoč terjalo računsko sodišče, bolj ali manj
               kozmetične narave in ostajajo na povsem načelnih in splošnih dikcijah. Te pa še vedno
               omogočajo široki diapazon interpretacije in manipulacije ter ne odpravljajo konflikta
               interesov, ne uvajajo zadostne metodologije razdeljevanja finančnih sredstev in ne
               nazadnje kršijo tudi načela inštituta javnega razpisa. Če sem nekoliko konkretnejša:
               predlagane spremembe in dopolnitve ne konkretizirajo meril ter pogojev za
               dodeljevanje sredstev, temveč jih puščajo preveč ohlapne, dvoumne in nejasne.
               Smiselno bi bilo, recimo, uporabiti že izdelano metodologijo, ki jo za svoje razpise
               uporablja ministrstvo za delo, družino, socialne zadeve ali pa ki jo uporabljajo
               občine, na primer Mestna občina Ljubljana, kar bi bilo lažje tudi za prijavitelje,
               saj bi na istih obrazcih izpolnjevali programe za različne financerje. Metodologija
               ministrstva je po moji oceni dobra in bi bila tudi učinkovita in bistveno jasnejša,
               kot je trenutno stanje. Pri tem je tudi pomembna tako imenovana uporabniška ura, ki
               zelo jasno pove ter vrednoti učinkovitost ter smotrnost posameznega programa oziroma
               določi, koliko ur programske pomoči imajo uporabniki dejansko od programa ali bolje,
               koliko ur programske pomoči letno nek program dejansko nudi in zagotavlja. Predlagane
               spremembe in dopolnitve ne uvajajo evalvacij, ki so pomemben indikator izboljšav na
               eni ter nepravilnosti na drugi strani. Jasno bi moralo biti tudi opredeljeno, da
               člani komisij, ki odločajo o razdelitvi sredstev, ne smejo biti zaposleni ali v
               vodstvu organizacij, ki sredstva prejemajo, kakor se to dogaja sedaj, kar jasno kaže
               na konflikt interesov. Ravno tako bi moralo biti jasno zapisano, da morajo biti člani
               nadzornega odbora fundacije strokovnjaki s področja socialnega varstva, zdravstva ali
               financ, ne pa člani organizacij - prejemnic finančnih sredstev iz fundacije oziroma
               ne smejo v okviru organizacij prejemnic opravljati nobene funkcije. Jasno bi moralo
               biti tudi opredeljeno razmerje med financiranjem oziroma sofinanciranjem posebnih
               socialnih programov in storitev ter delovanjem organizacij. Pri tem naj dodam, da je
               25% sredstev za naložbe v osnovna sredstva in njihovo vzdrževanje zelo velik delež in
               bi se moral zmanjšati na največ 10 do 15%, saj menim, da je naložba v človeka
               pomembnejša od naložb v zidove in strehe. Predlagane spremembe in dopolnitve v kar
               največjem delu žal niso takšne, da bi prinesle tudi dejanske spremembe, da bi
               zadostno in primerno odgovorile na očitke računskega sodišča. Očitno je, da danes ne
               bomo zaključili tega poglavja. Upam, da je temu tako, ne glede na izid glasovanja o
               soglasju k tema dvema aktoma in da bo potrebno v ta dva pomembna dokumenta v
               prihodnosti tudi nekoliko bolj resno in vsebinsko poglobljeno poseči. Pri tem pa se
               bo potrebno, tako kot je bilo to izpostavljeno in ugotovljeno tudi na odboru, tako
               rekoč soglasno tudi podprto, vrniti na izhodišče, to je k zakonu o lastninskem
               preoblikovanju Loterije Slovenije in spremeniti razmerja v svetu FIHO, ki so danes
               povsem neustrezna z vidika konfliktov interesov in nezdružljivosti funkcij, na kar je
               bilo tudi jasno opozorjeno s strani računskega sodišča. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam poslanka Oražmova. K besedi pa vabim predlagatelja. <stage>(Ne.)</stage> Potem opozarjam,
               da nam je ostal predviden čas za to točko, in sicer 14 minut. Na podlagi poslovnika
               sprašujem, če je interes med poslankami in poslanci, da se tudi tisti, ki niso bili
               do sedaj prijavljeni, prijavijo za razpravo k tej točki. Ker ne vidim interesa in
               želje, se opravičujem, gospod Štebe imate 5 minut, to pa je tudi edina razprava.
               Hvala.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Jaz kot član odbora bi vseeno opozoril na
               ugotovitve, ki so bile tudi podane na seji odbora, in sicer da poleg vseh teh
               sprememb, ki bi morale biti narejene v vsebinskem smislu, da bo treba poseči tudi v
               samo zakonodajo o humanitarnih in invalidskih organizacijah, pa tudi nekako
               ugotoviti, kaj sodi med invalidskimi organizacijami, med invalidi, kaj sodi pod
               humanitarnost in kaj pod zdravstvo oziroma zdravje ter nekako zadeve urediti in jih
               zakonsko opredeliti tako, da bodo bolj transparentne in da nekako ne bo teh
               neustreznosti, ki so danes prisotne. Jaz računam, da bo vlada, ki je pravzaprav
               podedovala to neurejeno stanje iz preteklih let, iz preteklega desetletja, k temu
               pristopila celovito in uredila, po mojem mnenju, stvari tako, da bomo imeli morebiti
               samo humanitarne organizacije, tisto v zvezi z invalidi, kar sodi pod posebno skrb,
               pa prenesli na področje zdravstva. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. S tem zaključujem razpravo. O predlogu sklepa o soglasju k spremembam in
               dopolnitvam pravil fundacije za financiranje invalidskih in humanitarnih organizacij
               v Republiki Sloveniji bomo v skladu s časovnim potekom seje odločali danes v okviru
               glasovanja, pol ure po končani 8. točki dnevnega reda oziroma najkasneje ob času,
               določenim za glasovanje. S tem prekinjamo to točko dnevnega reda.</p>
               <p>Prehajamo na <title>8. TOČKO - OBRAVNAVA SPREMEMB IN DOPOLNITEV PRAVILNIKA O MERILIH IN
                  POGOJIH ZA UPORABO SREDSTEV FUNDACIJE ZA FINANCIRANJE INVALIDSKIH IN HUMANITARNIH
                  ORGANIZACIJ V REPUBLIKI SLOVENIJI.</title> Ob tem vas seznanjam, da je skupni čas
               razprave, predviden za to točko, 55 minut. Spremembe in dopolnitve pravilnika je v
               obravnavo državnemu zboru predložila fundacija za financiranje invalidskih in
               humanitarnih organizacij v Republiki Sloveniji. Dajem besedo direktorju fundacije
               mag. Cvetu Uršiču za dopolnilno obrazložitev. Izvolite, prosim.</p>
            </sp>
            <sp who="SDZ4:UršičCveto">

               <speaker>MAG. CVETO URŠIČ:</speaker>

               <p>Spoštovani gospod predsedujoči, cenjene gospe poslanke in gospodje poslanci.
               Fundacija v letu 2005 financira 79 invalidskih in humanitarnih organizacij, od tega
               21 invalidskih in 55 humanitarnih organizacij. Število organizacij, ki kandidirajo za
               sredstva in tudi izpolnjujejo pogoje za njihovo pridobitev, iz leta v leto narašča.
               Ob tem želim še poudariti, da se praktično vsaj polovica prebivalcev oziroma
               državljanov Slovenije vsaj enkrat v življenju sreča s katero od teh organizacij in so
               ali smo koristniki njihovih programov in storitev. Naj naštejem samo nekatere
               organizacije, ki se financirajo iz sredstev fundacije. To so klasične dobrodelne
               organizacije, kot so na primer Karitas, Rdeči križ ali pa EHO podpornica, to so
               invalidske organizacije, v katere so vključeni ljudje z različni vrstami
               invalidnosti, to so različna društva, ki nudijo programe in storitve ljudem z
               izkušnjo duševne bolezni, to so različna društva, ki izvajajo programe za pomoč
               odvisnikom, to so različna društva kroničnih bolnikov, od bolnikov po operaciji srca,
               s pljučnim rakom in tako naprej. Vemo, da te organizacije izvajajo programe in
               storitve, ki pomembno vplivajo na socialno varnost in kvaliteto življenja vseh
               uporabnikov, ne samo članov organizacij. Zato je povsem jasno, kaj pomenijo sredstva
               fundacije za uporabnike teh storitev oziroma programov. Poudarjam to, kar sem že
               uvodoma povedal, sredstev, ki jih dobivajo uporabniki oziroma programov, ki jih
               zagotavljajo društva oziroma organizacije, ki se financirajo s strani fundacije, ni
               moč nadomestiti s sredstvi iz drugih virov. Zato se v fundaciji zelo zavedamo
               odgovornosti, ki jo je pred nas postavila država, s tem ko financiramo te
               organizacije. Zelo se zavedamo odgovornosti in v celoti podpiramo ureditev, ki
               zagotavlja avtonomijo fundacije. Obenem pa zelo podpiramo tudi ureditev, ki zahteva
               oziroma zagotavlja preglednost pridobivanja sredstev in porabe sredstev. Podpiramo
               ureditev, ki zagotavlja taka merila in take kriterije, ki so primerljivi s kriteriji
               drugih organizacij ali ki financirajo tovrstne organizacije, oziroma programe: ali so
               to ministrstva, ali so to občine, ali so to posamezni donatorji.</p>
               <p>Tako smo tudi pripravili predlog sprememb, dopolnitev pravilnika o merilih in pogojih
               za uporabo sredstev fundacije. Izpostavil bi najprej 1. člen sprememb in dopolnitev,
               v katerem je drugače urejeno razmerje med sredstvi, ki jih pridobijo invalidske in pa
               humanitarne organizacije. Novo delitveno razmerje je 65% v korist invalidskih in 35 v
               korist humanitarnih organizacij.</p>
               <p>V 2. členu urejamo mesečno delitev sredstev. Organizacije naj bi praviloma dobile
               sredstva vsak mesec.</p>
               <p>Pomemben je še 6. člen, ki zagotavlja, ki določa merila za delitev sredstev. Ta
               merila, kot lahko vidite, smo razdelili v več skupin: skupna, splošna merila, torej
               merila, ki zagotavljajo racionalnost, smotrnost, učinkovitost, ekonomičnost,
               vzajemnost in pa solidarnost pri delitvi sredstev. Nato so skupna merila in
               nadaljujemo s posebnimi merili za invalidske organizacije, za financiranje posebnih
               socialnih programov, posebna merila za financiranje socialnih programov humanitarnih
               organizacij in na koncu smo še posebej razdelali merila za financiranje delovanja teh
               organizacij in posebna merila za financiranje naložb.</p>
               <p>Pomemben je še 11. člen v predlogu, ki govori o notranjem nadzoru. Vztrajamo pri tem,
               da mora biti omogočen vedno in povsod nadzor nad porabo sredstev, ki jih zagotavlja
               fundacija. Če so ta sredstva uporabljena nenamensko, potem se mora tudi ustaviti
               financiranje, kot je določeno v drugem odstavku tega člena.</p>
               <p>To so temeljne spremembe. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, gospod Uršič. Spremembe in dopolnitve pravilnika pa je obravnaval odbor za
               delo, družino in socialne zadeve in invalide, kot matično delovno telo. Zato ponovno
               prosim predsednika odbora, Stanislava Brenčiča, da poda poročilo.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Tudi ta akt, to je pravilnik o merilih in pogojih za uporabo sredstev
               fundacije za financiranje invalidskih in humanitarnih organizacij, je odbor
               obravnaval podobno kot predhodni dokument na isti seji, to je na 1. redni seji. Težko
               je kaj posebnega iz tega poročila predstaviti, glede na to, da je praktično bila
               predmetnost tega pravilnika tako v razpravi kot v podaji sklepov utopljena v razpravo
               ob predhodni točki.</p>
               <p>Zato naj rečem samo to, da se je odbor podobno kot pri pravilniku, ki smo ga
               obravnavali malo prej, tudi tu odločil, da predlaga državnemu zboru, da da soglasje k
               strani sveta fundacije predloženemu pravilniku o merilih in pogojih za uporabo
               sredstev fundacije. In ravno tako kot pri prejšnji točki smo tudi, ko smo obravnavali
               ta dokument, predlagali vladi, da čim prej pripravi predlog sprememb zakona o
               lastninskem preoblikovanju Loterije Slovenije. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, gospod Brenčič. Enako kot pri prejšnji točki vlada ni prijavljena k
               razpravi, je pa prisotna ob obravnavi. Če boste ocenili, da potrebujete besedo, vam
               jo bom kot predsedujoči seveda tudi dal.</p>
               <p>Sedaj prehajamo na predstavitev stališč poslanskih skupin. Prvi na vrsti je
               predstavnik Nove Slovenije, mag. Franc Capuder, izvolite.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Sredstva fundacije, ki jih pridobijo invalidske in humanitarne organizacije, so
               namenjene temu, da te organizacije po svojih programih zagotavljajo okolje in pogoje,
               v katerih živijo invalidi ter so namenjena za doseganje plemenitih človekoljubnih
               ciljev na področjih socialnega in zdravstvenega varstva, ki jih izvajajo humanitarne
               organizacije v obliki programov in storitev v neposredno korist posameznikov.</p>
               <p>Kot je bilo danes že večkrat omenjeno, je računsko sodišče v svojem poročilu o
               delovanju fundacije za leto 2001 in 2002 zahtevalo, da se zbirajo nova merila
               fundacije za ocenjevanje programov in dodeljevanje sredstev invalidskim in
               humanitarnim organizacijam ter se izvede dopolnitev pravilnika, s katerimi bodo jasno
               določeni postopki dodeljevanja dodatnih sredstev in bo zagotovljena preglednost
               odločitev tudi z vidika namenskosti uporabe sredstev fundacije FIHO. V obdobju po
               ustanovitvi fundacije za financiranje invalidskih in humanitarnih organizacij v
               Republiki Sloveniji je opazen trend naraščanja števila humanitarnih organizacij, tudi
               zaredi tega, ker so se začeli bolniki z raznovrstnimi boleznimi organizirati v svoja
               društva, za kar imajo navsezadnje osnovo tudi v zakonu o humanitarnih
               organizacijah.</p>
               <p>Vsa ta dejstva so pripeljala svet fundacije do tega, da je svet sprejel spremembe in
               dopolnitve pravilnika o merilih in pogojih za uporabo sredstev fundacije in jih
               poslal v državni zbor v potrditev. Glede na razpravo v matičnem odboru predstavniki
               invalidskih in humanitarnih organizacij v svetu fundacije soglasno podpirajo delitev
               sredstev fundacije v razmerju 65% za invalidske in 35% za humanitarno organizacije.
               Čeprav je bilo v sami razpravi na odboru opozorjeno tudi na to, da naj procent
               delitve ne bi bil fiksen, ampak bi lahko variral. Ključen v spremembah in dopolnitvah
               pravilnika je nadalje 6. člen, ki govori o merilih za delitev sredstev, in 11. člen
               sprememb in dopolnitev, kjer je jasno zapisano, da so invalidske in humanitarne
               organizacije dolžne fundaciji pri opravljanju nadzora zagotoviti vpogled v celotno
               dokumentacijo o izvajanju programov in storitev ter razpolaganja s pridobljenimi
               sredstvi fundacije.</p>
               <p>Na matičnem odboru smo brez glasu proti podprli predlagane spremembe in dopolnitev in
               tudi v poslanski skupini Nove Slovenije bomo podprli spremembe in dopolnitve
               pravilnika o merilih in pogojih za uporabo sredstev fundacije za financiranje
               invalidskih in humanitarnih organizacij v Republiki Sloveniji. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, mag. Capuder. K osrednji govornici pa vabim predstavnika Slovenske ljudske
               stranke gospoda Stanislava Brenčiča. Izvolite.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Naša poslanska skupina bo podobno kot pri pravilih tudi pri pravilniku
               podprla predlog sklepa, ki ga je matično delovno telo predložilo plenumu in s tem
               dalo soglasje k pravilniku.</p>
               <p>Želel bi pa povedati samo to, da je poslanstvo fundacije za financiranje invalidskih
               in humanitarnih ter dobrodelnih organizacij za celotno invalidsko varstvo, za sistem
               tega invalidskega varstva pri nas silno pomembno in dobra rešitev. Brez takega
               pristopa praktično naši invalidi in to področje ne bi moglo biti niti tako ustrezno
               organizirano kot je, in tudi ne bi moglo biti dokaj uspešen sogovornik državnim
               organom. Zato želim to povedati, da dobivamo tokratni sklic, tokratni državni zbor in
               tokratna vlada sorazmerno dobro doto iz minulega mandata tako po vprašanju zakonskega
               urejanja tega področja kot tudi pri pristopanju k posameznim vrednotenjem tega
               področja kot celote. Edino, kar nam ostaja, je to, da nadaljujemo tam, kar nam je
               ostalo, in da vse akte fundacije uredimo tako, da odpravimo to večno mučenje znotraj
               sistema invalidskega varstva, ki je vzpostavljeno in zaradi česar je tudi tekla
               sorazmerno pristna razprava na odboru in tudi pri podaji sodišč tukaj in razpravah
               poslancev. Še enkrat pa povem, nismo dobili slabo doto s tega področja kot državni
               zbor in tudi ne kot vlada. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa vam, gospod Brenčič. K besedi vabim predstavnico Slovenske demokratske
               stranke, gospo Alenko Jeraj.</p>
            </sp>
            <sp who="SDZ4:JerajAlenka">

               <speaker>ALENKA JERAJ:</speaker>

               <p>Spoštovani predsedujoči, predstavniki vlade in fundacije, kolegice in kolegi.
               Spremembe in dopolnitve pravilnika o merilih in pogojih za uporabo sredstev Fundacije
               za financiranje invalidskih in humanitarnih organizacij prinašajo spremembo
               delitvenega razmerja pri delitvi finančnih sredstev v korist humanitarnih organizacij
               in pa celovitejši in natančnejši nadzor nad porabo dodeljenih sredstev. Predlagane
               spremembe je na podlagi priporočil računskega sodišča predlagala fundacija za
               financiranje invalidskih in humanitarnih organizacij. Spremembe in dopolnitve
               prinašajo spremembo delitvenega razmerja v korist humanitarnih organizacij. Do sedaj
               je, kot vemo, veljala razdelitev 75% sredstev za invalidske organizacije in 25 za
               humanitarne. Glede na povečanje števila humanitarnih organizacij se razmerje povečuje
               v korist humanitarnih, ki bodo tako upravičene do 35% sredstev, invalidske pa do
               65%.</p>
               <p>Znesek sredstev za humanitarne organizacije se potem razdeli med splošne dobrodelne
               organizacije, organizacije za kronične bolnike in organizacije za samopomoč v
               razmerju, ki ga vsako leto določi svet na predlog komisije za ocenjevanje in pripravo
               predlogov za razporeditev sredstev.</p>
               <p>Z novo ureditvijo bodo spremenjeni tudi upravičenci za pridobivanje sredstev FIHO
               glede na spremenjeno zakonodajo, ki ločeno obravnava humanitarne in invalidske
               organizacije, saj je vsaka kategorija obravnavana v posebnem zakonu, torej ločeno v
               zakonu o invalidskih organizacijah in zakonu o humanitarnih organizacijah.</p>
               <p>Nova ureditev prinaša spremenjena merila za dodelitev sredstev in določa prednost pri
               izbiri financiranja dejavnosti. Podrobno ureja tudi ugotavljanje namenske porabe
               odobrenih sredstev, kar je še posebej pomembno, ter sankcije za nenamensko porabo
               sredstev. Organizacije morajo omogočiti vpogled v dokumentacijo, dajati potrebne
               podatke in pojasnila. Če organizacija ne omogoči nadzora, vpogleda v dokumentacijo,
               se ji ukine izplačevanje odobrenih sredstev za tekoče leto. V primeru, da so namenska
               sredstva uporabljena za drug namen, kot je bilo odobreno, je potrebno poprejšnje
               soglasje sveta.</p>
               <p>Kot je že bilo danes omenjeno, je nujno, da vlada Republike Slovenije čim prej
               pripravi in predloži državnemu zboru v obravnavo in sprejem predlog sprememb in
               dopolnitev zakona o lastninskem preoblikovanju Loterije Slovenije, kar je bil tudi
               sklep matičnega odbora. Z današnjim sprejemom sprememb in dopolnitev, ki so nujne in
               skladne z omenjenimi priporočili računskega sodišča, problematike financiranja
               invalidskih in humanitarnih organizacij v celoti ali pa vsaj nedokončno verjetno ne
               urejamo, in se bomo v prihodnje o tem še pogovarjali. Potreben bo celovit pristop k
               reševanju te občutljive tematike, saj se število društev povečuje, pojavljajo se novi
               programi, spremembe in dopolnitve pravilnika pa so kljub temu pogoj, da se spremembe
               pri razdelitvi sredstev tudi zgodijo. Čas bo seveda pokazal, ali so bile rešitve
               ustrezne in dokončne, ali pa jih bo potrebno še dopolnjevati.</p>
               <p>Poslanska skupina Slovenske demokratske stranke predlog sprememb in dopolnitev
               pravilnika o merilih in pogojih za uporabo sredstev fundacije za financiranje
               invalidskih in humanitarnih organizacij v Republiki Sloveniji podpira.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa za stališče. K besedi pa vabim predstavnika poslanskega kluba Liberalne
               demokracije, Ljuba Germiča. Izvolite.</p>
            </sp>
            <sp who="SDZ4:GermičLjubo">

               <speaker>LJUBO GERMIČ:</speaker>

               <p>Hvala lepa. Vsebina predloženih sprememb in dopolnil, meril in pogojev za uporabo
               sredstev Fundacije za financiranje invalidskih in humanitarnih organizacij je tesno
               povezana s spremembami in dopolnitvami pravil fundacije, kot je bilo danes že
               velikokrat rečeno, in so posledica sprejetih zakonov na področju invalidskih in
               humanitarnih organizacij ter zahtev računskega sodišča. Tako se na podlagi zahtev
               računskega sodišča spremembe nanašajo na predložena nova merila fundacije za
               ocenjevanje programov in dodeljevanje sredstev fundacije, s katerimi se opredeljujejo
               programi in stroški, ki bremenijo socialne programe. Nadalje se uvajajo spremembe na
               področju nadzora, kjer so s predlogom sprememb organizacije dolžne fundaciji pri
               opravljanju nadzora zagotoviti vpogled v celotno dokumentacijo o izvajanju programov
               in porabi sredstev. S spremembami se določijo postopki za dodeljevanje dodatnih
               sredstev in zagotavlja večjo preglednost odločitev z vidika namenske uporabe
               dodeljenih sredstev fundacije invalidskih in humanitarnih organizacij.</p>
               <p>Seveda pa se tudi pri uvajanju sprememb pravilnika o merilih in pogojih za uporabo
               sredstev fundacij srečamo z izvirnim problemom, ki bi moral rešiti vprašanja
               postopkov za spremembo članstva v organih fundacije in ki bi zagotavljal
               uresničevanje načela nezdružljivosti funkcij. Ta vprašanja pa bodo lahko rešena le s
               spremembami zakona o lastninskem preoblikovanju Loterije Slovenija in posledično
               odloka o ustanovitvi fundacije za financiranje invalidskih in humanitarnih
               organizacij. Ena izmed pomembnih sprememb in dopolnitev pravilnika o merilih je
               opredeljena v 1. členu sprememb in dopolnil, ki na novo postavlja razmerje med
               deležem sredstev, namenjenim invalidskim in humanitarnim organizacijam. Kljub temu da
               je bila odločitev sprejeta s konsenzom v svetu fundacije, je po našem mnenju ostro
               postavljena meja lahko ovira za glede na aktualne dogodke prožne in potrebne
               odločitve.</p>
               <p>V poslanskem klubu bomo predlagane spremembe, kljub temu da menimo, da sicer
               izboljšujejo zatečeno stanje, a so še vedno nezadostne, podprli, hkrati pa, kot smo
               že utemeljili pri prejšnji točki, podprli tudi dodaten sklep odbora. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za predstavitev stališča poslanskega kluba Liberalne demokracije. Prehajamo
               na razpravo poslank in poslancev. Na mojem seznamu prijavljenih sta dve poslanki, in
               sicer k besedi vabim gospo Cveto Zalokar Oražem, ki je ni, tudi druga poslanka se je
               odpovedala. Sprašujem predlagatelja materije, če še želi spregovoriti? Izvolite,
               prosim.</p>
            </sp>
            <sp who="SDZ4:KušarJanko">

               <speaker>JANKO KUŠAR:</speaker>

               <p>Spoštovani predsedujoči, spoštovane poslanke, dragi poslanci. Dovolite mi, da se v
               imenu sveta Fundacije za financiranje invalidskih in humanitarnih organizacij vam
               zahvalim za pripravljenost, da boste podprli predlagane spremembe pravil in
               pravilnika naše fundacije. Iz vaše razprave je bilo mogoče razbrati, da ocenjujete,
               da je fundacija v preteklost kljub nekaterim pomanjkljivostim, o katerih ste
               govorili, zagotovo opravila pomembno delo. S tistimi, ki se srečujemo v naši
               fundaciji, so družbeno zelo občutljiva skupina in to je bilo danes tudi ugotovljeno,
               zato seveda smo si vseskozi prizadevali, da bi bili čim manj krivični do posameznih
               organizacij, ki so kandidirala za sredstva, tudi ob spremenjenih. Verjemite,
               kakršnihkoli spremembah, ki jih bomo v bodoče opravili oziroma ki bodo predlagane s
               spremembo zakona, ne bo mogoče vedno vsem zadovoljiti v njihovih zahtevah, vedno bodo
               ostale še organizacije, ki ne bodo zadovoljne. Računamo oziroma letos je bilo
               milijarda in pol zahtevkov več, kot je sredstev na razpolago. Lahko se pa zgodi glede
               na evropsko direktivo - upajmo, da ne -, da bo na področju sprememb Loterije
               Slovenije prišlo do določenih sprememb, kjer bodo imeli možnost tudi tujci nastopati
               na tem terenu. Upajmo, da ne. V primeru, da bi to nastopilo, bo seveda sredstev glede
               na koncesijsko dajatev, bistveno manj in delo fundacije bo vedno težje. Število
               organizacij se je s sprejetim zakonom o humanitarnih organizacij iz leto v leto
               povečuje.</p>
               <p>Skratka, ko se bo ministrstvo in kasneje, ko boste dobili predlog za eventualne
               spremembe zakona o Loteriji Slovenije in kasneje odloka - strpno in odgovorno
               poskušajmo obravnavati to tematiko, ker gre za izredno občutljive skupine. Delo ni
               lahko in verjemite, da kritike, ki so bile danes ali pa bi rekel jaz jih bolj jemljem
               kot priporočila in pripombe in predlog, kako najprej, niso preproste in ni stvari
               tako preprosto včasih tudi ne pred odločitvijo sprejemati, kot je to na svetu
               fundacije. Še enkrat hvala za pripravljenost, da bomo lahko tudi s tem, kot ste
               povedali, minimalnim spremembah naprej delovati. V nadaljevanju želimo seveda dobro
               sodelovanje pri pripravi sprememb tega zakona. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, gospod Kušar, za dodatna pojasnila. Ker je bil pod 8. točko predviden čas
               55-ih minut za razpravo, smo ga porabili 31, sprašujem poslanske in poslanke, če je
               še kakšna težnja, želja po razpravi. Glede na to, da ne vidim interesa, s tem tudi
               zaključujem razpravo. O predlogu sklepa o soglasju k spremembam in dopolnitvam
               pravilnikom o merilih in pogojih za uporabo sredstev Fundacije za financiranje
               invalidskih in humanitarnih organizacij v Republiki Sloveniji bomo v skladu z
               časovnim potekom seje odločali danes v okviru glasovanja ob 11.45 uri. Hvala za
               enkrat.</p>
               <stage type="time">(Seja je bila prekinjena ob 11.12 uri in se je nadaljevala ob 11.45 uri.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolegice, kolegi prosim, če zasedete svoj prostor. Spoštovane kolegice, kolegi
               prosim, če se umirite in zasedete svoja mesta. Prehajamo na glasovanje zbora o
               predlogih odločitev. Kolega Pavel Rupar, se, prosim usedete in omogočite, da državni
               zbor normalno nadaljuje s svojim delom? Hvala.</p>
               <p>Nadaljujem s prekinjeno <title>7. točko dnevnega reda - obravnava sprememb in dopolnitev
                  pravil Fundacije za financiranje invalidskih in humanitarnih organizacij v
                  Republiki Sloveniji.</title> Prehajamo na odločanje o predlogu sklepa. Državni zbor
               Republike Slovenije daje soglasje k spremembam in dopolnitvam pravil Fundacije za
               financiranje invalidskih in humanitarnih organizacij v Republiki Sloveniji z dne
               18.5.2004 in 8.7.2004, kakor izhaja iz celovitega besedila z dne 15.7.2004. Želi kdo
               obrazložiti glas? Ne vidim interesa, zato bomo prešli na glasovanje. Glasujemo.
               Navzočih je 70 poslank in poslancev, za je glasovalo 69 poslancev, proti nobeden.</p>
               <p><stage>(Za je glasovalo 69.)</stage> <stage>(Proti nobeden.)</stage></p>
               <p>Ugotavljam, da je državni zbor predlagani sklep sprejel.</p>
               <p>Nadaljujemo s prekinjeno <title>8. točko dnevnega reda - z obravnavo sprememb in
                  dopolnitev pravilnika o merilih in pogojih za uporabo sredstev Fundacije za
                  financiranje invalidskih in humanitarnih organizacij v Republiki Sloveniji.</title>
               Prehajamo na odločanje o predlogu sklepa. Državni zbor Republike Slovenije daje
               soglasje k spremembam in dopolnitvam pravilnika o merilih in pogojih za uporabo
               sredstev Fundacije za financiranje invalidskih in humanitarnih organizacij v
               Republiki Sloveniji z dne 18.5.2004 in 8.7.2004, kakor izhaja iz celovitega besedila
               z dne 15.7.2004. Želi kdo obrazložiti svoj glas? Ne. Potemtakem preidemo na
               glasovanje. Glasujemo. Navzočih je 74 poslank in poslancev, za je glasovalo 73
               poslancev, noben proti.</p>
               <p><stage>(Za je glasovalo 73.)</stage> <stage>(Proti noben.)</stage></p>
               <p>Ugotavljam, da je zbor predlagani sklep sprejel. S tem zaključujemo to točko dnevnega
               reda.</p>
               <p>Prehajamo na nadaljevanje <title>2. točke dnevnega reda - tretja obravnava predloga
                  zakona o spremembi zakona o prepovedi proizvodnje in prometa z azbestnimi izdelki
                  ter o zagotovitvi sredstev za prestrukturiranje azbestne proizvodnje v neazbestno.</title> Državni zbor je včeraj, to je 25.1., opravil drugo obravnavano predloga zakona.
               Ker k dopolnjenem predlogu zakona niso bili vloženi amandmaji v skladu z 139. členom
               poslovnika, prehajamo na odločanje o zakonu. Na podlagi petega odstavka 140. člena
               vas obveščam, da me je zakonodajno-pravna služba in pa vlada nista opozorili, da bi
               bil zakon neusklajen. Želi kdo obrazložiti svoj glas? Gospod Bevk. Prosim.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>V imenu poslanske skupine. Hvala za besedo, gospod podpredsednik. Spoštovani zbor.
               Poslanska skupina Združene liste socialnih demokratov bo podprla spremembo azbestnega
               zakona, ki sva ga v parlamentarno proceduro vložila s kolegico Bredo Pečan.
               Poudarjam, da je bil tudi osnovni zakon iz leta 1996 rezultat poslanske pobude.</p>
               <p>Ker se je veljavnost zakonov iztekla leta 2004, sva s kolegico povzela zakon, ki smo
               ga štirje poslanci prejšnje vladne koalicije s prvopodpisanim poslancem Ivanom
               Božičem vložili že novembra leta 2003. Prejšnja vlada kakor tudi sedanja sta zakonu,
               ki bi podaljšal njegov veljavnost do leta 2008 in za njegovo uresničevanje zagotovil
               4 milijarde tolarjev, nasprotovali. Vendar je že prejšnja vlada imenovala posebno
               medresorsko delovno skupino, ki je junija 2004 pripravila smernice in izhodišča za
               pripravo novega zakona, ki bo celovito uredil azbestno problematiko v Sloveniji. Ta
               izhodišča je v svojem mnenju v celoti povzela tudi sedanja vlada in obljubila
               pripravo novega zakona najkasneje do drugega kvartala 2005. Na odboru za gospodarstvo
               smo v drugi obravnavi dosegli minimalni kompromis in veljavnost zakona podaljšali do
               konca letošnjega leta. Zakonska praznina je bila s tem odpravljena. S podaljšanjem
               zakona pa bo še nadalje omogočen dokup zavarovalne dobe in izplačevanja poravnav
               oziroma odškodnin obolelim zaradi azbesta, za kar so sredstva v višini 692 milijonov
               tolarjev na računu za leto 2005 že rezervirana. Vlada in državni zbor pa bosta
               pridobila dovolj časa, da pripravita in sprejmeta celovito zakonsko v zvezi z
               azbestno problematiko.</p>
               <p>Vlada pa s pripravo tega zakona ne sme odlašati. Azbestu je bilo namreč
               izpostavljenih kar okoli 23.000 delavcev. Zaradi zelo dolge latentne dobe do izbruha
               ene izmed azbestnih bolezni pa strokovnjaki napovedujejo, da bo vrh obolevnosti v
               Sloveniji pričakovati okoli leta 2025. Poleg tega pa so bili škodljivim vplivom
               azbestnega prahu izpostavljeni tudi prebivalci na ogroženih območjih, zato bo
               potrebno podrobneje opredeliti tudi zagotavljanje zdravstvene in socialne varnosti za
               to skupino ljudi, kar omogoča že prva novela zakona iz leta 1998.</p>
               <p>Poslanska skupina Združene liste socialnih demokratov bo torej tretjo novelo
               azbestnega zakona podprla. Prav tako pa bomo podprli, ob seveda dobro pripravljenih
               rešitvah, tudi nov vladni predlog. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi, obrazložitvi glasu vabim gospoda Bojana Ruglja. Izvolite,
               prosim.</p>
            </sp>
            <sp who="SDZ4:RugeljBojan">

               <speaker>BOJAN RUGELJ:</speaker>

               <p>Hvala za besedo. Lep pozdrav vsem! Sam bom podprl ta predlog za podaljšanje zakona iz
               dveh razlogov. Prvič bomo s tem zagotovili sredstva predvsem tistim azbestnim
               bolnikom, katerega izpoved enega sem tudi prebral, drugič pa bomo dali možnost vladi,
               da pripravi resnično dober nov zakon, ki naj bi zajemal tudi odpravo teh azbestnih
               izdelkov, ki so sedaj v uporabi, kot na primer strehe na šolah, na vrtcih, kjer so
               naši otroci in pa tudi na primer marsikje imajo še v uporabi azbestne cevi, za katere
               tudi še ne vemo, kako so lahko dolgoročno škodljive.</p>
               <p>Zato bi izkoristil priložnost in dal apel vsem skupaj, da bi v tem novem zakonu
               nekako bila zagotovljena ta sredstva za zamenjavo teh izdelkov.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. V skladu z dogovorom na kolegiju sem dolžan tudi drugič vprašati, kdo želi
               prijaviti obrazložitev glasu. Glede na to, da vidim samo dve roki, kolega Soka in
               kolega Petka, imata samo še onadva pravico obrazložiti svoj glas. Gospod Sok,
               izvolite, prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala za besedo, spoštovani predsedujoči. Kolegice poslanke in poslanci! Rad bi
               obrazložil stališče poslanske skupine Nove Slovenije, če ravno smo ga že včeraj tukaj
               v državnem zboru tudi povedali, predvsem iz razloga, ker smo včeraj obravnavali
               politično izredno pomemben zakon o romski skupnosti. RTV Slovenija je poroča o
               stališčih vseh poslanskih skupin, o nekaterih celo dvakrat, medtem ko stališča Nove
               Slovenije kot edine parlamentarne stranke v vseh televizijskih poročilih ni bilo
               mogoče zaznati. To seveda ni po naši oceni naključje, ampak bolj pravilo kot izjema.
               To se nam je dogajalo tudi, ko smo bili tri, štiri leta v opoziciji.</p>
               <p>Torej, ta zakon bomo podprli, čeprav se nam kot takšen zdi nepotreben. Namreč,
               sredstva za leto 2005 so v proračunu že zagotovljena, predvsem naj bi bila namenjena
               za socialno kadrovske probleme in pa za izplačilo odškodnin za poklicno bolezen v
               zvezi z azbestom.</p>
               <p>V tem državnem zboru zelo pogosto zaključimo neko razpravo z neko ugotovitvijo, češ
               da naj vlada pripravi celovito rešitev, ne vem, za vse tiste, ki so kadarkoli prišli
               v stik z azbestom. Bojimo se, da to zaradi omejene možnosti ne bo možno, pač pa bo
               potrebno poskrbeti predvsem za tiste, ki so neposredno prihajali v stik s tem
               sredstvom, z azbestom. Če bo vlada razpolagala z dodatnimi finančnimi možnostmi, pa
               je v prvi vrsti potrebno poskrbeti, nekdo je pred menoj že povedal, za zamenjavo
               azbestnih vodovodnih cevi. Teh cevi je v Sloveniji še veliko. Nimamo sicer podatkov,
               kako te azbestne cevi vplivajo oziroma kako se azbestna vlakna sproščajo v vodo in če
               se sploh sproščajo v pitno vodo, ko pa prihaja do poškodb teh, v zemljo položenih
               cevi, pa vsekakor prihaja do tega, da se azbest najde v pitni vodi.</p>
               <p>Stroške za zamenjavo tega bi, v kolikor bi to izračunali najbrž šli v izredno visoke
               vrtoglave številke in vprašanje je, če bo ta država na kratek rok zmogla toliko
               sredstev, da bi to omogočila in to izboljšala. Vsekakor se bomo zavzeli za to, da pa
               se z zakonom še naprej pomaga tistim, ki so neposredno utrpeli škodo pri proizvodnji
               azbesta. Mi bomo ta zakon, ki je danes dan v razpravo, podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Sok. K zadnji obrazložitvi glasu je gospod Miro Petek. Izvolite.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala za besedo, gospod podpredsednik. Glasoval bom za predlog zakona o spremembi
               azbestnega zakona. Podpiram ta zakon, ker je vse skupaj le neka majhna satisfakcija
               za vse tisto, kar so in kaj še bodo ti ljudje izgubili.</p>
               <p>Rad bi opozoril na drug, po mojem precej podoben, primer, ki pa v javnosti ni toliko
               prisoten, morda ravno zaradi tega, ker ne gre za takšne številke, glede teh
               razsežnosti pa bi po nekaterih ocenah lahko tudi primerjali z azbestom. Pred več kot
               desetletjem so v jami mežiškega rudnika svinca in cinka, ki je v lasti države, še
               vedno v lasti te države, in je Republika Slovenija namenila znatna sredstva za
               zapiranje, odkrili velikansko prisotnost radona in njegovih kratkoživih potomcev.
               Menda so prisotnost tega radioaktivnega plina odkrili že pred več desetletji, vendar
               je takrat vodstvo rudnika Mežica to zadevo prekrivalo. Sevanje radona je bilo daleč
               nad dovoljenimi mejami, na koti 300 so knapi prejemali nekajkrat višje doze, kot
               denimo v rudniku urana Žirovski vrh. Takrat je zdravstveni inšpektorat izdal odločbo
               o pregledih rudarjev in za nekatere so sprejeli omejitve pri delovnem območju
               kemijskih in fizikalnih genotoksikov, za nekatere je veljala prepoved dela, nekateri
               so morali krožiti. Zdravniki so ugotavljali kromosomske aderacije, kakršnih dotlej v
               slovenskem prostoru niso poznali. Takrat je bilo knapov le še kakšnih 150, v
               najlepših letih pa je bilo v mežiškem rudniku zaposlenih tudi do 1000 knapov. Glas
               knapov se takrat ni slišal. Primer se je pometal pod preprogo in seveda knapi niso
               dobili nikakršnih odškodnin ali dodatno zdravstveno skrb.</p>
               <p>Država kot lastnica rudnika svinca in cinka v zapiranju pa že nekaj let mežiškim
               knapom dolguje več kot 130 milijonov tolarjev zaradi manj izplačanih osebnih
               dohodkov.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi za to obrazložitev glasu. S tem ko smo izčrpali, prehajamo na
               glasovanje.</p>
               <p>Proceduralno, izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>V skladu z 72. členom poslovnika zahtevam pravico do obrazložitve glasu, ker menim,
               da ne predsedujoči, ne vodstvo državnega zbora nima pravice spreminjati poslovnika,
               ne da bi ga dala v spremembo prej na državni zbor, na glasovanje.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Vašega proceduralnega predloga ne bom upošteval. Lahko vam povem, da je 17.1.2005
               vodstvo državnega zbora se poenotilo okoli vodenja. Prvič in pa zadnjič vam bom to
               obrazložil: dvakrat sem pozval, da se obrazloži glas. V prvem sta se prijavila dva
               poslanca in v drugem dva poslanca. Svetujem vam, da se z vašim predlogom oziroma
               proceduralnim predlogom obrnete na komisijo za poslovnik.</p>
               <p>Prehajamo na glasovanje. Glasujemo. Prekinjam glasovanje. Gospod Cvikl, proceduralni
               predlog.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči! Z vsem dolžnim spoštovanjem do dogovorov vodstva državnega
               zbora. Te zadeve niso opredeljene poslovniško. Vodstvo državnega zbora je na zaprtih,
               tajnih sejah, na katerih poslanski klub LDS ni želel sodelovati, ker na takih zadevah
               ni mogoče sodelovati, določilo spremembe poslovnika. Mislim, da je bilo večkrat
               povedano, da poslanci in poslanke imajo pravico obrazložiti glas<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Cvikl, oprostite da vas prekinjam. To ni proceduralni predlog.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Poglejte, jaz samo opozarjam<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Odgovor je enak, kot je bil odgovor pri kolegici, ki je o isti zadevi spraševala
               predhodno. Svoje odločitve ne bom spreminjal. V tem trenutku bomo prešli na
               glasovanje. Vas pa prosim, če se usedete in glasujete.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, to je v redu, vendar predlagam, da najprej o tem odloči komisija
               za poslovnik, potem pa naj predsedujoči posluje drugače, kot je določeno v
               poslovniku. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Vašo pritožbo sem vzel na znanje, sedaj pa prehajamo na glasovanje.</p>
               <p>Glasujemo. Navzočih je 76 poslank in poslancev. Za je glasovalo 76 poslank in
               poslancev, nihče ni glasoval proti. <stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujemo to točko dnevnega reda.</p>
               <p>Prehajamo na <title>9. TOČKO DNEVNEG REDA,</title> to je na <title>OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O OBVEZNIH ZAVAROVANJIH V PROMETU</title> po
                  <title>NUJNEM POSTOPKU.</title>
               </p>
               <p>Predlog zakona je v obravnavo državnemu zboru predložila vlada Republike Slovenije.
               Glede na to, da predlagateljev, vlade, ni, jim tudi ne morem dati besedo. Predlog <gap n="..."/>
               se opravičujem. Drugič bi prosil predstavnike vlade, da zasedejo svoje mesto ob
               začetku obravnave točke. Predstavnike vlade sprašujem, ali želijo uvodno besedo.</p>
            </sp>
            <sp who="SDZ4:ŠpiletičBogomir">

               <speaker>BOGOMIR ŠPILETIČ:</speaker>

               <p>Spoštovani podpredsednik! Jaz se opravičujem za to polminutno zamudo, sprejmem vaše
               opozorilo, tako da v bodoče računajte na to, da bomo pravočasno v dvorani.</p>
               <p>Spoštovane poslanke, spoštovani poslanci! Pred vami je predlog zakona o spremembah in
               dopolnitvah zakona o obveznih zavarovanjih v prometu, ki ga je ministrstvo za finance
               pripravilo in predložilo v obravnavo vladi Republike Slovenije po opravljenem
               usklajevanju tako z ministrstvom za pravosodje, službo vlade za zakonodajo, agencijo
               za zavarovalni nadzor in slovenskim zavarovalnim združenjem. Vlada Republike
               Slovenije je predlog zakona sprejela 6. januarja 2005 in ga posredovala v sprejem
               državnemu zboru Republike Slovenije po hitrem postopku. Nujni postopek zahteva
               vsebina zakona, ki pomeni dokončno uskladitev z drugo direktivo o zavarovanju
               avtomobilske odgovornosti. Pred obravnavo predloga zakona na odboru za finance in
               monetarno politiko je bilo opravljeno tudi usklajevanje z zakonodajno-pravno službo
               državnega zbora, rezultat katerega sta dva predlagana amandmaja odbora, s katerima se
               strinja tudi vlada.</p>
               <p>Predlog zakona predvideva dve rešitvi. In sicer, prvič, zvišanje minimalnih
               zavarovalnih vsot za osebno in premoženjsko škodo iz naslova zavarovanja avtomobilske
               odgovornosti, in sicer tako, da bodo le-te skladne z zahtevami iz omenjene druge
               direktive. Minimalne zavarovalne vsote, ki pomenijo minimum, ki je zagotovljen
               oškodovancu, in mejo jamstva zavarovalnice, so bile nazadnje povišanje s prejšnjo
               novelo zakona v letu 2002. Zaradi spremembe razmerja med tolarjem in evrom le-te
               kasneje zneskom, določenim v direktivi, niso več sledile, po drugi strani pa jih s
               predpisom ministrstva za finance ni bilo možno zvišati, saj še ni bila dosežena 10%
               sprememba v razmerju tolarja proti evru, kot to predvideva zakon iz leta 2002. S
               predlogom zakona se lahko minimalne zavarovalne vsote zvišujejo, hkrati pa se določa
               tudi način tekočega spreminjanja le-teh, tako da bodo te vsote v vsakem trenutku
               skladne s tistimi, ki jih zahteva direktiva.</p>
               <p>Ministrstvo za finance se je tekom priprave predloga zakona glede vprašanja vpliva
               povišanih minimalnih vsot na premije posvetovalno s slovenskim zavarovalnim
               združenjem, ki je pojasnilo, da v tem trenutku zavarovalnice zaradi zvišanja
               zavarovalnih vsot ne načrtujejo zvišanja premij.</p>
               <p>Druga sprememba, ki jo prinaša predlog zakona, pa je določitev organov, ki izvajajo
               nadzor nad posameznimi določbami zakona in odločajo kot prekrškovni organi o
               prekrških za kršitve tega zakona. S tem se izpolnjuje pogoj iz zakona o prekrških, ki
               zahteva jasno določitev prekrškovnih organov.</p>
               <p>Spoštovani, bistveni razlog za sprejem zakona je uskladitev z direktivami Evropske
               unije, zato prosimo, da predlagani zakon podprete. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Predstavniku vlade, gospodu Špiletiču, se zahvaljujem za uvodno predstavitev. Predlog
               zakona pa je v državnozborski proceduri obravnaval odbor za finance in monetarno
               politiko kot matično delovno telo. Prosim predsednika odbora Bojana Starmana, da
               predstavi stališče odbora.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Spoštovani. Hvala lepa za besedo, gospod podpredsednik. Odbor za finance in monetarno
               politiko je na 5. nuni seji dne 19.1.2005 kot matično delovno telo obravnaval predlog
               zakona o spremembah in dopolnitvah zakona obveznih zavarovanih v prometu, ki ga je
               državnemu zboru Republike Slovenije v obravnavo in sprejem predložila vlada Republike
               Slovenije s predlogom, da se predloženi zakon obravnava in sprejme po nujnem
               postopku. Kolegij predsednika državnega zbora je dne 14.1.2005 odločil, da se predlog
               zakona obravnava po nujnem postopku. Odboru je bilo posredovano mnenje
               zakonodajno-pravne službe, ki je predloženi zakon proučila z vidika skladnosti z
               ustavo in pravnim sistemom ter zakonodajo tehničnega vidika in podala pripombe k
               določbam 1., 2., 3. in 4. člena predloženega zakona. Odbor je ob sprejemanju svojih
               amandmajev, navedenih v nadaljevanju tega poročila, delno upošteval pripombe
               zakonodajno-pravne službe k 2. in 4. členu.</p>
               <p>Seji odbora so prisostvovali predstavniki ministrstva za finance ter
               zakonodajno-pravne službe. V uvodni dopolnitvi obrazložitev člena je predstavnik
               vlade opozoril na bistvene rešite predloga zakona in ob tem poudaril nujnost
               njegovega sprejetja zaradi uskladitve minimalnih zavarovalnih vsot z zahtevami
               direktive 84/5 Evropske skupnosti. Pri pripravi zakonskega predloga je ministrstvo
               sodelovalo tudi z zavarovalnicami, kot je bilo že prej omenjeno, ki so podale pismeno
               mnenje, da se zaradi tega ne bodo povečale zavarovalne premije. Potem je potekala
               dolga razprava. Bistvo in vsebina razprave je bila v tem: prvič, ali je nujno
               upoštevati direktivo Evropske unije in s tem našim zakonom prilagoditi minimalne
               zavarovalne vsote. Moram povedati, da je bilo povedano, da bi moral biti ta zakon
               usklajen do maja lanskega leta, da smo od Evropske unije prejeli pripombo oziroma
               opozorila jeseni lanskega leta, zato smatramo, je potekala razprava in mnenje
               nekaterih razpravljalcev je bilo, da mogoče ne bi bilo potrebno usklajevati in da
               kršimo oziroma ne sledimo direktivam Evropske unije, ker naj bi se zavedlo s tem, ko
               se bodo spremenile minimalne zavarovalne vsote. Poudariti moram, da praktično v
               evropski zakonodaji in tudi v naši uporabljajo minimalne zavarovalne vsote, ki so
               praktično maksimalne zavarovalne vsote in bi se kdo zavedel s temi zadevami. Vendar
               je zaenkrat to tako, da bi sprejetju in povišanju teh minimalnih zavarovalnih vsot za
               približno 10% lahko sledilo tudi povečanje zavarovalnih premij, kar bi na nek način
               lahko povzročilo povečanje inflacije in neizpolnjevanje konvergenčnih kriterijev
               vstopa v EU iz tega razloga.</p>
               <p>Ocenili smo in na koncu izglasovali oba amandmaja in tudi spremembe zakona, ki jih
               predlagamo v nadaljnjo obravnavo in sprejem državnemu zboru, da je vseeno verjetno in
               možna potencialna škoda, da ne sprejemamo tega zakona oziroma dopolnitve, uskladitve
               z evropsko direktivo večja, kakor pa bi bile posledice na inflacijo. Še posebno pa
               zato, ker so zavarovalnice zatrdile, da zaradi tega ne bo prišlo do povečanje
               zavarovalnih premij. Tako smo sprejeli amandmaje in spremembe vseh členov zakona in
               jih predlagamo državnemu zboru v obravnavo in sprejem. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za predstavljeno poročilo. Sledi predstavitev stališč poslanskih skupin.
               Prvo predstavitev bo imela poslanska skupina Slovenske ljudske stranke. Gospod Josip
               Bajc, izvolite.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Hvala, gospod podpredsednik. Spoštovani predstavniki vlade, kolegice in kolegi. S
               sprejetjem sprememb in dopolnitev zakona o obveznem zavarovanju v prometu
               zagotavljamo, da bodo minimalne zavarovalne vsote za osebne in premoženjske škode iz
               naslova zavarovanja avtomobilske odgovornosti; določili bomo način spremljanja
               minimalnih zavarovanih vsot za zavarovanje avtomobilske odgovornosti zaradi sprememb
               v razmerju tolarja do evra in določili subjekte, ki imajo nadzor nad izvajanjem
               posameznih odločb, izhajajočih iz zakona o spremembah in dopolnitvah o obveznem
               zavarovanju pa tudi uskladili našo zakonodajo z določbami evropske direktive, kar bi
               sicer lahko storili že prej oziroma bi morali storiti pred 1. majem leta 2004.</p>
               <p>S sprejetjem obravnavanega zakona bo s seznama neusklajenih področij med slovensko
               zakonodajo in evropskimi predpisi odpravljeno še eno neusklajeno področje. Vprašanje
               primernosti časa, ko naj bi obravnavani zakon bil sprejet in glede na njegove
               eventualne posledice na inflacijo pri Slovenski ljudski stranki smatramo, da če bo do
               posledic prišlo bo to prišlo danes ali jutri. Ne glede na morebitne posledice pa pri
               Slovenski ljudski stranki podpiramo sprejetje sprememb obravnavanega zakona in
               pričakujemo, da sprejetje zakona ne bo pomenilo avtomatičen dvig premij obveznega
               avtomobilskega zavarovanja, ki bi, kot pravijo nekateri, vplivalo na inflacijo in s
               tem tudi na oteženo možnost uvedbe evra z letom 2007. Glede na zagotovilo
               zavarovalnih hiš, da to avtomatsko ne pomeni, smatramo, da je izpolnjen tudi ta
               pogoj, da zaradi tega ni potrebno, da pride do dviga inflacije.</p>
               <p>Poslanci Slovenske ljudske stranke bomo predlagani predlog zakona o spremembah in
               dopolnitvah zakona o obveznem zavarovanju v prometu, skupaj s sprejetimi amandmaji na
               odboru za finance in monetarno politiko, podprli. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Sledi predstavitev stališča poslanske skupine Slovenske nacionalne stranke.
               Gospa Barbara Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa, predsedujoči. Novela zakona o obveznih zavarovanjih v prometu je po oceni
               Slovenske nacionalne stranke tako v času kakor v obliki, v kateri se danes sprejema,
               neustrezna. Gre namreč za zakon v sklopu prikritih zakonov, ki ne nosi direktnih
               finančnih posledic, ampak so le te indirektne. Breme res ne bodo nosili oziroma ne bo
               nosil državni proračun, ampak posredno uporabniki oziroma plačniki zavarovalniških
               storitev. Zvišanje obveznega zavarovanja je pravzaprav logična posledica dviga
               zavarovalnih vsot in bo imelo posledico tudi na zvišanje inflacije. Dviganje
               inflacije pa seveda onemogoča prizadevanja za uvedbo evra leta 2007.</p>
               <p>No, po drugi strani v Slovenski nacionalni stranki izražamo ogorčenje nad ravnanjem
               vlade Republike Slovenije oziroma njenim nesprejemljivim odnosom, saj slednja ni
               hotela ali pa morda ni znala zagotoviti oziroma podati zagotovila o novih bremenih za
               državljanke in državljane.</p>
               <p>Tehtna razprava se je razvila na kolegiju državnega zbora, kjer je Slovenska
               nacionalna stranka hotela od vlade Republike Slovenije oziroma generalne sekretarke
               vlade dobiti jasen odgovor, ali bodo višje zavarovalne vsote pomenile tudi dvig
               premij obveznega zavarovanja. Vlada je 14. januarja na vprašanje Slovenske nacionalne
               stranke zagotovila, da zakon ne bo imel za posledico dviga premij avtomobilskih
               zavarovanj. Pet dni kasneje ista vlada oziroma predstavniki pristojnega ministrstva,
               ki so tudi danes z nami, na matičnem delovnem telesu tega zagotovila ne morejo
               podati. Popolnoma drugačno stališče pa je bilo ponovno s strani vlade zavzeto tudi na
               naslednjem kolegiju.</p>
               <p>Ocenjujemo, da gre za dvoličnost oziroma nesprejemljivo in nedopustno spreminjanje
               odločitev vlade iz dneva v dan. Vse to pa daje dodaten <q>"prav"</q> nacionalni stranki, ki
               je nasprotovala obravnavi zakona po skrajšanem oziroma nujnem postopku.</p>
               <p>V imenu Slovenske nacionalne stranke poudarjam, v vednost vladi in tudi državnemu
               zboru, da se zakoni, ki imajo finančne posledice za državljanke in državljane, ne
               morejo oziroma ne bi smeli sprejemati po skrajšanih postopkih. Zaradi tega Slovenska
               nacionalna stranka tovrstnih zakonov ne namerava, oziroma ne bo podpirala niti v
               bodoče.</p>
               <p>Zakona, kot že rečeno, ne bomo podprli.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za podano stališče. Naslednja predstavitev sledi s strani predstavnika DeSUS-a.
               Gospod Vili Rezman, izvolite, prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Rad bi opozoril, da je razprava o prometnem zakonu tekla na dveh ravneh:
               ena raven je operativna in druga je bila raven, ki jo mi pač razumemo kot načelno
               raven. O obeh smo razpravljali in o obeh želimo izreči svoje stališče v okviru naše
               poslanske skupine.</p>
               <p>Prvič naj uvodoma povem, da mi bomo podprli ta zakon in nimamo pri tem nobenih
               pomislekov. In drugič naj povem, da je naše načelno stališče, da ne sprejemamo
               ponudbe, da bi evropsko in drugo regulativo, če se jo le da, izigrali, jo odmaknili
               oziroma ne upoštevali tega, kar iz regulative samo po sebi izhaja. To se nam ne zdi
               smotrno: ne v tem primeru in ne v tistih, ki bodo zagotovo po tej logiki še sledili.
               Ampak vsemu se ne bo dalo izogniti. Preveč ponavlja, kar je bilo že rečenega.</p>
               <p>Naj navedem samo nekaj dejstev, ki smo jih slišali tudi s strani vlade. To, da
               približno dve desetletji že ta direktiva velja - torej ni nobena novost, ne gre za
               nikakršno sprejemanje na vrat na nos; to, da je bil eden izmed rokov 1. maj v
               preteklem letu pa smo bili opominjeni tudi že v preteklem letu in da pravzaprav vse
               to, o čemer govorimo, je že sedaj iztožljivo in torej ne gre za nič posebej bistveno
               novega. Tisti, ki bi želel to iztožiti, bi na osnovi direktive lahko to tudi storil.
               Ni pa nobenega razloga, da bi mi to, kar velja in s čimer ljudje niso seznanjeni,
               morebiti skrivali pred njimi.</p>
               <p>Da nismo usklajeni, je torej povsem jasno, to je povedal predlagatelj, povedal je
               razloge, povedal je tudi to, kakšne želi posledice oziroma katerim ciljem sledi in
               dal je posebno utemeljitev, za katero pa tudi jaz sodim, da ni bila najbolj posrečena
               in da bi lahko bila drugače zapisana in da je morebiti s tem zapisom, da ni ne za
               proračun ne za nikogar drugega nobenih posledic, pravzaprav zbudil potrebo po
               plemiki.</p>
               <p>Vlada oziroma predlagatelj nas je tudi opozoril na nekatere morebitne posledice, ki
               bi se zgodile, če ne bomo podprli tega predloga zakona. Zagotovo je res, da pretirano
               odstopanje od tega, kar moramo slediti, ni dopustno. Gotovo je tudi, da so nekatere
               posledice lahko tudi negativne, če tega ne sprejmemo, in to so poudarjali tudi tisti,
               ki so kasneje v razpravi na odboru za finance opozarjali, naj vendar izkoristimo
               možnost za odlog oziroma za to, da se umaknemo tej časovni presiji. Torej, že takrat
               so govorili o tem, da je možno pričakovati tudi tožbe, da je možno pričakovati ne
               zgolj opomine, ampak bolj sankcionirane ukrepe s strani EU. Mi smo direktive dolžni
               izvajati in opozorjeno je bilo, da pač komisija najbrž takšen postopek zoper nas, če
               temu ne bomo sledili, tudi bo sprožila.</p>
               <p>Vladna zagotovila so sicer bila, da ni nobenih posledic za proračun in da ni nobenih
               posledic tudi za nikogar drugega, kar je samo po sebi nekoliko nelogično, ker če ne
               bi nekih posledic oziroma sprememb pričakovali, ne bi predlagali nobenih predlogov.
               Potem bi pač obdržali stanje takšno, kakršno je, zato gre naše opozorilo pač v tej
               smeri, da je verjetno dobro, če se bodo v bodoče predlagelji potrudili in nakazali
               tudi te možnosti posledic, ki niso takšne, da bi jih lahko eksplicitno naštevali,
               tudi če so dobre. Saj ni treba vedno naštevati samo negativnih posledic. In ta zakon
               morebiti prinaša za zavarovance kakšne dobre posledice, vsaj tako ga je razumeti.</p>
               <p>Pomisleki, ki so bili tudi na odboru izraženi, so šli v smislu, tudi sam sem pri tem
               sodeloval in bil v dvomih, ali se bodo premije res dvignile ali ne, ali je zagotovilo
               slovenskega združenja zavarovalcev ustrezno ali ne - pa ga sploh nismo videli, do
               danes ga jaz nisem uspel pridobiti.</p>
               <p>Ampak najmanj, kar je, bi pa radi rekli to, da ne podpiramo tistih apelov, tistih
               vabil, ki nas vabijo, da bi odlagali odločitve, ki nas vabijo, da bi pravzaprav se
               pustili iztožiti, ki nas vabijo, da celo poiščemo zaveznike v Evropi, tako da bomo
               eden drugega izigravali in ne sprejemali tiste regulative, ki jo naša EU za nas
               predpisuje.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Naslednje stališče prihaja iz vrst poslanske skupine Slovenske
               demokratske stranke, gospod Bojan Starman.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Poslanci iz Slovenske demokratske stranke
               bomo podprli predlagane spremembe in dopolnilne amandmaje in spremembe členov
               zakona.</p>
               <p>Da se ne bi ponavljal, mislim, da če smo vstopili v Evropsko unijo, smo sprejeli
               evropski pravi red, se ga je treba tudi držati in mi smo v naši stranki se odločili
               za to, da bomo pozitivno glasovali, da je potencialna možna škoda neizpolnjevanja in
               neprilagajanja evropski zakonodaji in direktivam večja kakor pa ob primeru, da je
               riziko ob tem, da se lahko pride do eventualnega povečanja zavarovalnih premij.
               Zagotovila so, da se ne bodo, slišali smo že, da so na nek način po teh direktivah te
               premije že iztožljive, zato tega ne bi ponavljal, strinjam se v celoti s svojim
               predhodnikom, in še enkrat poudarjam, da bomo poslanci naše stranke podprli te
               spremembe. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za podano stališče. Sledi stališče poslanskega kluba Liberalne demokracije.
               Dr. Lahovnik, izvolite.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa, spoštovani gospod podpredsednik. Spoštovane poslanke, poslanci. V
               poslanskem klubu Liberalne demokracije Slovenije omenjenega predloga spremembe
               zakonov o obveznih zavarovanjih v prometu seveda ne bomo podprli. Spet se soočamo z
               dejstvom, da je ta nova vlada prinesla v državni zbor nek zakon, ki ga je vložila po
               nujnem postopku. In kako je to utemeljila? To je utemeljila s tem, da prihajajo neke
               pripombe iz Bruslja. Po poslovniku to seveda nikakor ne zadostuje. Spet se soočamo s
               tem, da so rekli: ni nikakršnih finančnih posledic. Kdor je pozorno prebral ta zakon,
               hitro opazi, da se seveda zavarovalne vsote dvignejo s 450.000 evrov na 500.000
               evrov, s 110 milijonov tolarjev na 122 milijonov tolarjev. In kdor le malo pozna
               logiko aktuarstva ve, da če se na eni strani dvignejo zavarovalne vsote, se bodo slej
               ko prej dvignile tudi premije za obvezno zavarovanje v prometu. In ta vlada pravi, da
               ni nikakršnih finančnih posledic ne za proračun, ne za javne zavode - kaj tem ni
               potrebno po novem zavarovati, odkar imamo novo vlado - ne za davkoplačevalce, za
               državljane, ki jim tudi po novem ni potrebno obvezno zavarovati avtomobilov. Skratka,
               problematična je že ta argumentacija <q>"ni nikakršnih finančnih posledic"</q>.</p>
               <p>Druga stvar, ki je zanimiva je, da je ta nova vlada javno povedala, da je eden
               ključnih projektov te vlade tudi uvedba evra, ki ga načrtujemo uvesti do leta 2007.
               Če bo prišlo - in mi verjamemo, da bo prišlo - do dviga premij za obvezno zavarovanje
               v prometu, bo to seveda imelo nek vpliv na inflacijo. Tudi vlada ni utemeljila, niti
               poskušali niso izračunati, kakšen bi bil ta potencialni vpliv. In kamenček na
               kamenček se seveda ti učinki nalagajo in se ogroža ena ključnih prioritet Slovenije -
               uvedba evra. Mislim, da je to skrajno problematično. Seveda sama trditev, to, kar je
               danes povedal tukaj državni sekretar, češ da imamo neko zagotovilo, da zavarovalnice
               ne načrtujejo dviga premij - trenutno je rekel, trenutno. Kaj je trenutno? Danes,
               jutri, čez mesec ali dva? Čez mesec ali dva se bo zgodilo in bodo seveda te premije
               dvignili, kar bodo utemeljeno pojasnili s tem, da aktuarski izračun kaže, da če se
               zavarovalne vsote dvignejo, se seveda morajo povečati tudi premije. Zato je naša
               pripomba v tem, da je prav, da si vedno nalijemo čistega vina. Da če so neke finančne
               posledice, potem je prav, da vlada to jasno predstavi. Da če obstaja razlog za nujen
               postopek, naj vlada vloži določeno spremembo zakona po nujnem postopku, ne pa kar
               povprek! Če pridejo neke pripombe iz Bruslja.</p>
               <p>Seveda je jasno, da Slovenija te smernice, to direktivo mora udejaniti tudi v svojem
               pravnem redu. Nikakor ne drži, da so te pravice avtomatično iztožljive. Šele takrat
               tudi te maksimalne oziroma minimalne zavarovalne vsote, ko to spremenimo v slovenskem
               pravnem redu, je to tudi iztožljivo. Seveda pa obstaja alternativa, da se te
               spremembe uvedejo v letu 2007, ko Slovenija ne bo več v evropskem sistemu menjalnih
               tečajev, ko vsi upamo, da bomo uvedli evro in bo problematika potencialnega dviga teh
               obveznih zavarovanj v prometu in vpliva tega dviga na inflacijo bistveno manj
               pereča.</p>
               <p>Kot sem dejal, v poslanskem klubu, poslanski skupini Liberalne demokracije Slovenije
               teh sprememb seveda ne moremo podpreti. Še enkrat ponavljam, mislimo, da ni bilo
               razloga za nujni postopek. Mislimo, da bodo nastale finančne posledice. Mislimo da
               takšni, <q>"na horuk"</q> vloženi zakoni, predlogi sprememb zakonov v državni zbor ogrožajo
               ključno prioriteto Slovenije, uvedbo evra. In menimo ne nazadnje, da bodo nastopile
               posledice, ki se bodo poznale na žepih davkoplačevalcev. Zato bomo seveda omenjenemu
               predlogu nasprotovali.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, doktor Lahovnik. K besedi vabim predstavnika Združene liste socialnih
               demokratov, gospoda Ferija Horvata. Izvolite.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo, predsedujoči. Spoštovane kolegice in kolegi, spoštovani državni
               sekretar s sodelavkama!</p>
               <p>Tudi poslanke in poslanci Združene liste ne bomo podprli predloga zakona. Ne zato,
               ker bi nasprotovali usklajevanju z direktivami, ko je to nujno, in takrat, ko je
               nujno, ampak predvsem zaradi tega, ker ne bi radi, da vlada predvsem plačnike
               zavarovalnih premij oziroma zavarovance in tudi nas poslanke in poslance pelje <q>"žejne
               prek vode."</q> Gre predvsem za vprašanje vpliva sprejetja tega zakona na dvig premij in
               posredno na vpliv na inflacijo.</p>
               <p>In naj bom v argumentaciji tega stališča tudi čim bolj konkreten. Prvič.
               Predlagatelj, vlada, v uvodu pod točko 6 trdi, da predlog zakona nima drugih
               posledic, da nima posledic za proračun, to je jasno, ampak da nima drugih posledic.
               Zagotovila za to niti v besedilu zakona, niti v sprejetih amandmajih, niti v danih
               odgovorih na matičnem delovnem telesu in tudi v današnjem uvodu odgovora na to
               vprašanje ni.</p>
               <p>Drugo, zakonodajno-pravna služba je v svojem mnenju k 3. členu, ki ni bil upoštevan
               pri pripravi in sprejemu amandmajev, ki določa nove, dvajset in več odstotkov višje
               zavarovalne vsote, opozorila na potrebo po natančnejši predstavitvi zavarovalnih vsot
               in njihov vpliv na višino zavarovalnih premij oziroma posledic, ki jih bo imel
               sprejetje zakona. Prepričljivega odgovora na ta opozorila nismo dobili do danes.
               Tretjič. Na številna vprašanja poslanec na seji odbora, kar je bilo že omenjeno,
               odbora za finance, glede možnega vpliva na dvig zavarovalnih premij nismo dobili.</p>
               <p>Četrtič. Vlada sicer ocenjuje, da zaradi sprejetega zakona ne bo prišlo do dviga
               zavarovalnih premij, pri tem se sklicuje na pisno zagotovilo slovenskega
               zavarovalniškega združenja, ki pa po ugotovitvi na seji - in kot je znano - nima
               pravne zaveze za kasnejše ravnanja zavarovalnic. Zagotavljanje vlade se zdi prav
               naivno ali zavajajoče. Namreč, ko pravi, citiram, <q>"da bo v okviru svojih pristojnosti
               storila vse in da bo ukrepala v smeri ohranitve sedanjih zneskov zavarovalnih
               premij."</q> Ne da je to samo ohlapno in neprepričljivo, ampak dejansko zavajajoče, saj
               zavarovalnice samostojno oblikujejo zavarovalne premije.</p>
               <p>Ker je ne samo možno, ampak zelo verjetno, da bo sprejetje zakona vplival na
               povečanje zavarovalnih premij, kar bi vplivalo tudi na rast inflacije, predloga
               zakona, posebno še po nujnem postopku, ne moremo podpreti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, gospod Horvat. Smo pred zadnjo predstavitvijo stališč poslanskih skupin. K
               besedi vabim predstavnika Nove Slovenije gospoda Martina Mikoliča. Izvolite.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Spoštovani podpredsednik, predstavniki vlade, kolegice in kolegi. Poslanska skupina
               Nova Slovenija bo podprla predlog vlade, spremembe in dopolnitvi zakona o obveznih
               zavarovanjih v prometu, ki se nanaša na minimalne zavarovalne vsote, ki jih mora
               zavarovalnica izplačati odškodovalcev iz naslova obveznega zavarovanja avtomobilske
               odgovornosti za osebno in premoženjsko škodo.</p>
               <p>Te vsote so bile usklajene leta 2002 z ustrezno evropsko smernico. Z vstopom v EU smo
               se zavezali, da bomo upoštevali in spoštovali direktive, ki nam jih evropska
               zakonodaja nalaga, in sicer gre v konkretnem primeru za uskladitev razmerja tolarja
               proti evru glede na direktive evropske skupnost, ki so navedene v 1. členu sprememb
               in dopolnitev. 15. januarja 2002 je tečaj tolarja za evro znašal 221,9 in 15.
               januarja v letošnjem letu 239,8 - se je torej nominalna vrednost povečala za 8%. S
               predlagano rešitvijo dopolnitve zakona se zvišujejo minimalne zavarovalne vsote za
               osebno in premoženjsko škodo iz naslova avtomobilske odgovornosti. Prav tako se
               določa način spreminjanja minimalnih zavarovalnih vsot zavarovanja avtomobilske
               odgovornosti zaradi sprememb razmerja tolarja proti evru in določajo se subjekti, ki
               imajo nadzor nad izvajanjem posameznih določb obveznih zavarovanj v prometu.</p>
               <p>V poslanski skupini Nova Slovenija smatramo, da je predlog nekaterih opozicijskih
               strank na odboru za finance in monetarno politiko, da bi se naj te spremembe
               prolongirale na leto 2006 oziroma 2007 do vstopa Slovenije v evropsko monetarno unijo
               oziroma ob prevzemu evra, kajti nesprejetje novih nominalnih zavarovalnih vsot bi
               lahko imele prav gotovo določene negativne posledice za državo, nesprejemljiv. Zelo
               problematično je namreč, glede na to, da smo s strani EU prejeli opomin, ker ustrezne
               uskladitve nismo opravili že z njenim članstvom EU, razvijati neko teorijo glede
               dejanske nujnosti sprejetja predloženega zakona, in sicer v smislu, da zadevo
               ustrezno predstavimo evropskim tehnokratom, tako je bilo namreč rečeno, in jih
               opozorimo na prioriteto naše države na področju prevzema evra, seveda, v upanju, da
               bo o tem vprašanju EU odločala šele takrat, ko bo Slovenija že stopila v evropsko
               monetarno unijo oziroma ko bo prevzela evro in bi tudi inflacijski kriterij ne bil
               več problematičen. Ali pa sklicevanje na to, da bodo nekatere nove članice EU ravnale
               podobno.</p>
               <p>Prev gotovo pa bomo v poslanski skupini Nova Slovenija, tako kot tudi do sedaj, v
               prihodnje kritični pri sprejemanju zakonov, ki bi morda pomenili dodatno obremenitev
               davkoplačevalcev oziroma državljank in državljanov. V konkretnem primeru je slovensko
               zavarovalno združenje dalo pisno zagotovilo, da zavarovalnice ne bodo zvišale premij,
               in upamo, da bo tudi držalo.</p>
               <p>Pri pripravi zakonodajnega predloga je ministrstvo namreč sodelovalo tudi z
               zavarovalnicami in zato, predvsem pa zaradi zagotovila slovenskega zavarovalniškega
               združenja, vlada ocenjuje, da zaradi sprejetja predloženega zakona ne bo prišlo do
               povečanja zavarovalnih premij. Je pa prav gotovo zelo bistveno tudi to, kar je bilo s
               strani predstavnika vlade na odboru tudi povedano, da tudi v primeru, če razmerje med
               tolarjem in evrom ne uskladimo, je oškodovanec upravičen do vsote glede na direktivo
               in jo seveda, če je z zakonodajo seznanjen, lahko tudi sodno izterja.</p>
               <p>Zaradi usklajevanja z evropsko zakonodajo bo poslanska skupina Nova Slovenija vladni
               predlog seveda z obema amandmajema tudi podprla. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za predstavitev stališča poslanske skupine Nove Slovenije. S tem smo
               končali s predstavitvijo stališč poslanskih skupin, zato prehajamo na <title>drugo
                  obravnavo predloga zakona</title>. Ker k dopolnjenemu predlogu zakona ni bilo
               vloženih amandmajev, v tretji obravnavi amandmajev ni možno vlagati, zato prehajamo
               na odločanje o zakonu. Ob tem vas obveščam, da me zakonodajno-pravna služba oziroma
               vlada nista obvestili, da bi bil zakon neusklajen. Želi kdo obrazložiti svoj glas.
               Najprej bom povprašal po stališčih poslanskih skupin? V imenu poslanske skupine? K
               predstavitvi stališča vabim kolega Baroviča v imenu poslanske skupine.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod predsedujoči. Kolegice in kolegi! Samo to bi rad poudaril še
               enkrat, kar smo poudarili, kar je kolegica Barbara Žgajner Tavš poudarila.
               Upoštevajmo načelo, da noben zakon, ki ima finančne posledice za državljanke in
               državljane Republike Slovenije, ne sprejemamo več in da jih tudi ne bomo po hitrem
               postopku. Upoštevajte to, prosim. Še enkrat, v imenu poslanske skupine, ravno zaradi
               tega bo poslanska skupina Slovenske nacionalne stranke nasprotovala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Kolega Pavliha v imenu Liberalne demokracije.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>V imenu Liberalne demokracije bi mag. Cvikl, jaz bi pa individualno, če lahko, gospod
               podpredsednik.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Izvolite kolega Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa. V imenu poslanskega kluba LDS bomo seveda povedali, da bomo temu zakonu
               nasprotovali. Bilo je že povedanih kar nekaj očitkov. V razpravi smo pričakovali, da
               se bodo predstavniki vlade seveda oglasili, pojasnili razloge, vendar nismo slišali.
               Treba je preprosto povedati slovenskim državljanom in državljankam, da bo v povprečju
               obvezna premija povišala iz 57.000 tolarjev na 62.000 tolarjev in da bo v dveh letih,
               ko ne bi bilo treba tega povečati, šlo iz žepov slovenskih državljanov in državljank
               12 milijard tolarjev v žepe zavarovalnic. To je petina davčnih olajšav, ki smo jih z
               veliko muko sprejeli s spremembami zakona o dohodnini. Zato seveda menimo, da je
               veliko razlogov, da temu zakonu nasprotujemo. Vlada Republike Slovenije zavaja
               državni zbor, ko pravi, da ni posledic. Dvakrat je to zavajanje bilo izvedeno, danes
               nismo o tem slišali nobenega ugovora. Hkrati pa seveda Vlada Republike Slovenije
               zavaja tudi vas poslanke in poslance v vladajoči koaliciji, ker pravi, da bodo
               nastale nepopravljive posledice za Slovenijo. Nobenih nepopravljivih posledic ni.
               Samo gospod državni sekretar pa njegove dve sodelavke morajo iti v Bruselj in se tam
               pogovarjati v tako imenovanem prekrškovnem postopku, ker je potrebno argumentirati,
               da je za Slovenijo najpomembneje prevzeti evro. In ko bomo prevzeli evro, takrat
               seveda bo enota vrednosti v Sloveniji postala evro in takrat bo pomenilo, da
               zavarovalne vsote niso določene v tolarjih, ampak so določene v evrih. Samo tri
               države so popolnoma usklajene s to direktivo. Ministrstvo za finance mi je včeraj
               pojasnilo, da niso niti preverjali, kaj dela drugih devet držav, ki so postale
               članice 1. maja 2004. Zato seveda pravim, da vlada zavaja poslanke in poslance
               vladajoče koalicije, ker vam pravi, da ni nobenih posledic. Ampak, gospe in gospodje,
               vsak od državljanov in državljank, milijon petdeset tisoč vozil imamo v Sloveniji, bo
               zaradi tega v nekaj tednih, mesecih trpel nekaj posledic, ker bodo zavarovalnice
               preprosto to naredile. V Sloveniji ni omejevanja premij, v Sloveniji veljajo
               aktuarski izračuni in zaradi tega bodo zavarovalnice preprosto to naredile. To se je
               lahko tudi v časopisu prebralo. Gospod Kaluža je rekel: <q>"Ja, to mogoče ne bomo ravno
               tako naredili, ampak to gotovo ni edini razlog zakaj bomo premije povečali."</q> Zato
               predlagam, da zakon zavrnemo, da pošljemo predstavnike ministrstva v Bruselj na
               pogovarjanje za okroglo mizo, ne pa da v to okroglo dvorano pridejo in zahtevajo po
               nujnem postopku sprejeti zakon, ki nima nobenih nepopravljivih posledic, če ne bo
               sprejet. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam za podajo obrazložitve glasu poslanske skupine. Sedaj sprašujem, kdo izmed
               poslank in poslancev se prijavlja k obrazložitvi glasu. Prosim, če dvignete roko, da
               si lahko vse zapišem. Prosim lahko še enkrat dvignete roke. Sekundo prosim, če
               počakate. Gospod Školč, izvolite, proceduralno.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Gospod podpredsednik in tudi gospod predsednik državnega zbora, ki sedi tukaj in v
               katerega imenu vi izvajate postopek, ki nima podlage v zakonu. Prosim, če prekličete
               to zbiranje prijav za obrazložitev glasu, ker za to ni podlage v našem poslovniku.
               Zdi se mi, da tudi za obrazložitev glasu se včasih človek odloči, ko posluša
               obrazložitve, ki nimajo, bom rekel, ustreznih elementov za to, da se nekdo odloča za
               ali proti. To, bom rekel, zožanje pravice poslancev, da povejo svoje mnenje na to, da
               se prijavijo v začetku, lahko a priori pomeni, če boste vztrajali pri tem, samo to,
               da bom jaz nagovoril veliko število ljudi, da bodo vsakič vsi dvignili roke in bodo s
               tem pokazali, da je vaš dogovor absurden. Če ne boste tega preklicali, bom prosil vse
               svoje kolege, da v naslednjem trenutku dvignejo roko in se potem poljubno odločajo za
               ali proti. Hočem vam samo povedati, da ni potrebno, da delate tisto, za kar nimate
               podlage v poslovniku, niti ne v kakšni zakonodaji, ampak v nekih dogovorih, ki ne
               morejo iti čez demokratično sprejeta pravila. Teh pravil mi nismo sprejemali tukaj,
               zato jih ne morete izvajati nad nami.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Školč, hvala za vaše razmišljanje. Jaz sem povedal, kakšna je oziroma kakšna
               bo praksa glede obrazložitve poslanskih stališč oziroma glasov. Dokler bo to ostalo
               enotno stališče, posledica dogovora, toliko časa ga bom jaz kot predsedujoči tudi
               izvajal.</p>
               <p>Nadaljujemo z obrazložitvijo glasov. Po spisku je prvi prijavljen gospod Pavliha.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>Hvala za besedo, gospod podpredsednik. Sam bom glasoval proti predlogom sprememb, in
               sicer zaradi več strokovnih razlogov.</p>
               <p>Prve opiram na svoje izkušnje, kot dobrih deset let delavec v pozavarovalnici Sava,
               član uprave, direktor jedrskega pula in drugič kot profesor zavarovalnega prava.
               Lahko vam povem, da je vsakemu pripravniku in vsakemu študentu popolnoma jasno, da če
               tako dramatično povišamo zavarovalno vsoto, da mora takšno povišanje nujno vplivati
               na bistveno višjo zavarovalno premijo. Zavarovalna premija, ker gre za obvezno
               zavarovanje, pa vpliva tudi na inflacijo. Če vas lahko opozorim, da imamo v Sloveniji
               približno 30 obveznih zavarovalnih vrst, pomeni to posledično, da bo teh 30
               zavarovalnih vrst vplivalo na cene, cene pa seveda veste, da nas potem lahko samo
               oddaljijo od sprejema evra. Zato bom glasoval proti.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Naslednji je na vrsti gospod Battelli.</p>
            </sp>
            <sp who="SDZ4:BattelliRoberto">

               <speaker>ROBERTO BATTELLI:</speaker>

               <p>Hvala lepa. Veste, najbolj preprosto povedano, to friziranje se nadaljuje, eno tako
               miksanje zavesti in tudi zavajanje v bistvu. Mi preprosto nismo člani Evropske unije
               še, niti seveda monetarne unije. To je dejstvo, ki bi ga bilo treba jasno povedati
               ljudem. Ne moremo se delati Evropejce, dokler imamo osebne dohodke, ki so za vsako
               kategorijo pravzaprav četrtina dohodkov v klasičnih demokracijah ali državah Evropske
               unije, ki so nas sprejele v svojo združbo. Dajmo se tega zavedati.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Naslednji na seznamu je kolega Petan.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo. Jaz bom podprl ta predlog vlade, in sicer imam več razmislekov, več
               vzrokov.</p>
               <p>Prvi je ta, ker se ne strinjam z določenimi stališči, da če bomo to sprejeli, da bodo
               potem zavarovalnice nujno morale povečati premije, poudarek je na nujno morale. Nisem
               tudi prepričan, da zavarovalnice morajo pokasirati te milijarde, kajti če bi bilo to
               res tako, potem se pa moram vprašati, koliko zavajanja je pa bilo do sedaj, če je to
               zavajanje, kar sedaj tu poslušamo. Koliko zavajanja je pa moralo biti do sedaj, da
               lahko zavarovalnica Triglav v dveh letih in pol za dvakrat poveča svojo vrednost, za
               250 milijonov evrov. Koliko zavajanja smo imeli do sedaj? Če gre tu za tako minimalne
               milijarde napram tem pri Triglavu, potem je to tako majhno zavajanje, da skoraj
               omembe ni vredno. Zaradi tega bom podprl ta predlog. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z obrazložitvami glasu. Gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala. Tudi sam bom podprl. V torek bomo sprejeli evropsko ustavo, ki nas bo seveda
               še bolj kot do sedaj zavezala, da spoštujemo evropske direktive. Pri tej obrazložitvi
               vsekakor bolj verjamem sedanji vladi, kot pa bivši vladi, ki skoraj v celoti sedaj
               sedi v opoziciji v tem državnem zboru.</p>
               <p>Če sem prav razumel, gre za nekaj, kar bi morali pravzaprav vi opraviti že do maja
               lani, pa tega niste opravili. Tako smo se znašli sedaj pri tem, da smo dobili najprej
               opomin s strani EU, v naslednji rundi bomo vsekakor dobili kazen in verjetno bi
               nekateri, ki pač kot opozicija že po tej funkciji morate temu nasprotovati,
               pravzaprav želeli to videti.</p>
               <p>V tem trenutku pač razpolagamo s pisno izjavo zavarovalnic, ki pravijo, da premij ne
               bodo povišale. Mi temu verjamemo in bomo pač v nadaljevanju videli, ali bo temu res
               tako ali ne. Sicer pa v obrazložitvi tudi piše, da so te najnižje premije že sedaj
               iztožljive. Tudi če ne povečamo teh zavarovalnih vsot, so te zadeve iztožljive, že
               sedaj pa se naša sodišča otepajo z velikim številom sodnih zaostankov. Mogoče vam
               tudi gre za to, da se pojavi poleg vseh teh nedokončanih sodnih postopkov še tisoč
               ali pa več tisoč novi.</p>
               <p>Jaz predlagam, da to podpremo in odstranimo te nepotrebne postopke, ki jih verjetno
               kot opozicija pravzaprav želite videti. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, kolega Sok. K obrazložitvi glasu se je prijavil kolega Sajovic. Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa. Eden od najpogostejših očitkov v tej okrogli dvorani v preteklem času je
               bil, da v Sloveniji hitimo, da uvajamo neke nadstandarde in podobno. Mislim, da v
               Evropi smo in da takrat, ko bodo naši državljani imeli tudi evropske plače, potem
               bomo pa lahko šli s temi zadevami naprej. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Zadnji na seznamu je kolega Rezman, prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Nekateri bodo v vsakem primeru zadovoljni. Če se ne bo zvišala premija, bomo
               zadovoljni vsi. Nekateri bodo zadovoljni tudi, če se bodo premije zvišale, ker ni bil
               njihov namen, tako odkritosrčen, kot se sedaj govori, pač pa že, sicer zelo modro,
               tenkočitno, vnovčujejo obdavčujejo politični kapital za volilne rezultate. Takrat jim
               najbrž tega ne bo več tako mar kot sedaj. Ker če bi jim bilo, bi to že bilo
               opravljeno. Korenine inflacije niso nujne zgolj v prihodnosti. Jaz mislim, da bi se
               morali zazreti tudi v to kar je že storjeno, in nič se ne prične šele z novim
               obdobjem, ko nova oblast nastopi. Tisto, kar je bilo poprej narejeno, seveda ne gre
               zgolj v pozabo, vsaj pri nekaterih ne.</p>
               <p>Kar zadeva dramatiziranja v zvezi s tem, da bo sedaj eventualno, jaz ne zanikam, tudi
               za tisto govornico sem govoril, da mislim, da je možno, da se bodo takšne posledice
               pojavile, bodisi negativne, bodisi pozitivne.</p>
               <p>Kar zadeva te možnosti, da se bo inflacija dvignila in da ne bomo sprejeli evra, tudi
               te teoretične možnosti še obstajajo. Vendar sem prepričan v to, da ne zaradi tega, o
               čemer danes govorimo, zaradi tega dviga obvezne zavarovalne vsote, ampak so pač
               razlogi najbrž kje drugje.</p>
               <p>Takšna argumentacija, ki sem jo danes slišal, je po moji sodbi nekoliko
               zdramatizirana. Jaz se pa kljub temu zahvaljujem vsem tistim, ki ste me skušali
               obvarovati pred tem, da bi bil pretirano zaveden. Glasoval bom za.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za obrazložitev glasu. V skladu z dogovorom, sprejetim 17.1. tega leta, odpiram
               še en krog prijavljenih za obrazložitev glasu. Izvolite. Jaz prosim, če lahko še
               enkrat dvignite roke. Gospod Rop imate besedo.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p>Najlepša hvala, gospod podpredsednik. Jaz mislim, da smo ob tej točki odprli nekaj
               pomembnih tem. Ena od teh je način delovanja Slovenije znotraj EU. Države znotraj EU
               vedno upoštevajo dva interesa. Na eni strani interes EU, na drugi strani pa lasten
               interes, interes države, interes državljank in državljanov. Pri tej točki smo soočeni
               z enim od takšnih problemov, ki je tipičen in je vsakdanji. Jaz sem trdno prepričan,
               da mora vlada, ko se odloča o tem, s kakšno dinamiko, kdaj na, kateri točki sprejema
               posamezne direktive EU, upošteva tudi interese državljank in državljanov. V tem
               primeru ni prav nobenega dvoma, se vlada ni ozirala na državljanke in državljane,
               ampak preprosto želi čim prej prevzeti eno od direktiv EU. Takih tem bo še zelo
               veliko v bodoče. In če bomo vedno prvi pri prevzemanju vsake direktive, bomo seveda
               zanemarjali interes lastnih državljank in državljanov. Jaz sem prepričan, da je
               prejšnja vlada storila prav. Prav nobene potrebe ni bilo, da bi takoj povzemali to
               direktivo, jo tako uveljavljali in dvigovali obvezno zavarovanje. Želim pa opozoriti,
               da tisti, ki danes pravite, da ne bo nobenih posledic, s tem prevzemate tudi
               odgovornost. Možno je, da ne bo posledic, če se ne bodo dvignile premije. Če pa se
               bodo, potem pa tisti, ki danes sprejemate to ureditev, ki je ni potrebno sprejeti, ki
               bi jo lahko kasneje sprejemali, tudi prevzemate to odgovornost, zlasti minister za
               finance, ki se zavzema za takšno rešitev. Imamo dva ukrepa na finančnem področju, ki
               sta bila doslej sprejeta: razbremenitev tistih, ki so najbogatejši v Sloveniji, in
               dodatna obdavčitev slovenskih državljanov. Slovenske državljanke in državljani bodo
               plačali zaradi te rešitve, ki jo danes predlagate 12 milijard. In zelo hitro bomo
               videli, če je<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Rop, prosim, če končate.</p>
            </sp>
            <sp who="SDZ4:RopAnton">

               <speaker>MAG. ANTON ROP:</speaker>

               <p><gap n="..."/> seveda to res. Zato seveda apeliram na vas, da pri tej rešitvi upoštevate tudi
               interese lastne države, državljank in državljanov in ne podprete te rešitve, in tudi
               sam je ne bom podprl.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Najlepša hvala. Nadaljujemo. Na seznamu je prijavljen doktor Lahovnik.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Cene se oblikujejo prosto. In glede na aktuarske izračune, smo jasno
               utemeljili, zakaj obstaja velika verjetnost, da se bodo premije za obvezno
               zavarovanje v prometu povečale. Ker se povečajo zavarovalne vsote, se slej ko prej
               morajo povečati tudi te premije. In vse, kar bi pričakovali od te vlade, je, da
               pripravi vsaj scenarije. Kakšno je verjetno povečanje premij za obvezno avtomobilsko
               zavarovanje in kakšen je vpliv tega povečanja na inflacijo. Ne pa, da pride v državni
               zbor, vloži nek zakon po nujnem postopku, ker so slišali za neke pripombe iz Bruslja
               in potem rečejo, da ni nobenih finančnih posledic. To je očitek, da je takšen pristop
               neresen.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Naslednji na seznamu je kolega Cvikl. Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Jaz bom seveda glasoval proti zakonu, še z dodatnim argumentom, ker seveda očitno
               nismo uspeli nekatere poslanke in poslance prepričati, da naj delajo v dobro
               državljanov in državljank.</p>
               <p>Gospa generalna sekretarka mi je po zaključku ponedeljkove seje povedala, da je bil
               minister za finance na seji vlade eksplicitno vprašan, ali bodo finančne posledice.
               Odgovor je bil ne. Zato je tudi ona z ogorčenjem bila seznanjena z informacijo, da
               bodo posledice in je rekla, da bo o tem seznanila predsednika vlade. Mi smo
               predlagali, naj vlada sama pride z dodatnimi argumenti. Danes imamo tukaj
               predstavnike ministrstva za finance, niti minister za finance ni ocenil, da je treba
               sem priti. In nobenih reakcij. Poslanke in poslanci, vi pritiskate na tipke, vi ste
               zavedeni! Učinki bodo, učinki bodo negativni, zato glasujte proti zakonu. Sam bom
               seveda glasoval proti zakonu, ker je preveč negativnih učinkov in premalo domišljeno
               delovanje vlade predvsem v odnosu do Evropske unije. Mi imamo v tej državni upravi
               nekaj 100 uradnikov , ki so se sposobni pogovarjati z Evropsko unijo. Kolikor mi je
               bilo poznano, na faks, ki je prišel iz Bruslja, ni bilo nobenega povratnega obiska v
               Bruslju, nobenih razgovorov, ki so navadno v tako imenovanem prekrškovnem postopku.
               Nič. Na vrat na nos se je priletelo v državni zbor in zahtevalo po nujnem postopku,
               kot da imamo vojno, kot da imamo ne vem kakšno situacijo, sprejeti spremembo
               zakona.</p>
               <p>Zato menim, da velja zakon zavrniti in se v toku naslednjih mesecev po zaključenih
               pogovorih, predvsem pa nikakor ne prej, kot pred 1. januarjem 2007, če bo seveda res
               še namera vlade evro sprejeti, ponovno vrniti k temu zakonu. Zato bom glasoval
               proti.</p>
               <p>Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Naslednji na seznamu je gospod Školč. Izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Jaz bom seveda glasoval proti. To minuto pa izkoriščam zato in sem se
               javil k besedi zato, da demonstriram to, da je potrebno v tem zboru zaščiti pravico,
               da poslanec govori, kadar hoče in kar hoče. To je potrebno narediti zaradi tega, ker
               vodstvo državnega zbora po eni strani ni sposobno preprečiti uvrstitve na dnevni
               red<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Školč, jaz vas bom v tem trenutku prekinil, ker izkoriščate pomen obrazložitve
               glasu. Državni zbor bo delal s svojim rednim tempom in v skladu z dogovorom, kot smo
               ga imeli, zato prosim, da končate s svojim govorom, drugače vam bom moral izklopiti
               mikrofon.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Gospod Peče, do sedaj mi ni nihče preprečil, da bi s svojimi argumenti obrazložil
               svoj glas in jaz prosim, da mi začete šteti od začetka, da lahko povem svoje razloge,
               zakaj hočem obrazložiti glas, sicer bom to naredil drugič. Nimate nobene pravice, da
               posegate v to argumentacijo, sploh glede na to, da ste sam kot poslanec v stanju
               govorite o vsem drugem, samo o tistem ne, kar je na dnevnem redu.</p>
               <p>Dvignil sem roko zato, da ščitim svojo in pravico drugih poslanec, da govorijo v tem
               parlamentu.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi se je prijavil gospod Battelli.</p>
            </sp>
            <sp who="SDZ4:BattelliRoberto">

               <speaker>ROBERTO BATTELLI:</speaker>

               <p>Hvala lepa. Jaz sem bil prisoten na tistem sestanku, ko smo se dogovorili o teh
               krogih za obrazložitve glasu itd. Vendarle je ena zadeva jasna, da pač je to nekako
               polovična rešitev, kot jih je ogromno. Tako kot recimo vsak drugi zakon, ki smo ga
               sprejeli doslej v vseh teh letih, vsebuje tudi lastno nasprotje. Dokler se toliko
               denarja zavrti v tej državi, potem se da vse tako delati, pravne varnosti je pa bolj
               malo.</p>
               <p>Kakorkoli že, je jasno, da glede na to, kar piše v poslovniku, je tak način samo
               poskus urejanja določene problematike, ki pa ne more biti absolutna. Absolutna zgodba
               je ta, da vsakdo pred glasovanjem, se opravičujem sedaj vladi, ki čaka na odločitev
               itd., ker to so naše interne zgodbe, ampak kakorkoli že, to je en tak poskus
               discipliniranja neke materije, ki je pa popolnoma jasna, da je v poslovniku: vsakdo,
               vsak trenutek pred glasovanjem lahko obrazloži, kako bo glasoval. Zato prosim, da
               tako obrazložitev, ker to je po poslovniku, če se ne motim, daste na glasovanje, da
               je to nek način, kako se disciplinira ta zgodba, ni pa je možno interpretirati v
               absolutnem smislu, kar pomeni, če se nekdo prijavi za obrazložitev glasu, mu je treba
               dati to pravico. Kakorkoli že.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala, gospod Battelli. Vašega proceduralnega predloga ne bom dal na glasovanje,
               nadaljevali bomo s prakso, ki je bila že sprejeta, kot sem že povedal, 17.1.
               Naslednji po seznamu je gospod Gulič. Izvolite.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovane kolegice, spoštovani kolegi, cenjeni predsedujoči. Glasoval bom proti
               predvsem zaradi tega, ker so bile argumentacije za to, da bi glasoval za, zelo
               prazne, semantično pravzaprav tako prazne, da bi jih lahko označili tudi kako
               drugače. Gre za čiste račune in dobre prijatelje seveda. Očitno je tukaj bilo
               marsikaj prikritega, kar se je moralo razkrivati kasneje. Predstavniki vlade seveda
               tega niso ne potrdili, ne zanikali. In kadar sem pod takšnim dvomom, potem glasujem
               proti.</p>
               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Zadnji na seznamu je kolega Pavel Rupar. Izvolite.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala lepa, gospod predsedujoči. Jaz bom zakon podprl. Vse ostale besede svete
               trojice tu v prvi vrsti so pa tako prazna demagogija, da me je groza. Demagogija v
               smislu ustrahovanja ljudi. Čisto preprosto. Povejte mi, ali se v letih vaše vladavine
               premije zavarovanj niso dvigale.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Pavel Rupar, jaz vas moram tu opozoriti, ne morete spraševati v obrazložitvi
               glasu, ker ni mogoče na to odgovarjati. Prosim, če se držite poslovnika. Ne
               polemizirajte z drugimi.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Ali se to ni dogajalo? Vprašanje je čisto preprosto. Vsem. Kdo pozna tako vlado, ki
               bi predlagala sprejem takih zakonov, ki bi ogrozili temeljni cilj, to je sprejem
               evra? Take vlade ni. Je ni na levi, ne na desni. <gap n="..."/><stage>/Hrup v ozadju./</stage><gap n="..."/> Prosim naj me
               sveta trojica ne moti.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Mir v dvorani! <gap n="..."/><stage>/Glas v ozadju./</stage><gap n="..."/></p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Vem gospa, saj vas ne štejem v sveto trojico. <gap n="..."/><stage>/Smeh./</stage><gap n="..."/> Poglejte, dvig premij je
               neobvezen. Ta sprejem zakona ne vpliva na dvig premij. Če boste ukazali svojim
               podložnikom tipa Jožeta Leniča, da dvignejo premije, jih bodo gladko dvignile. Ne
               glede, ali sprejmemo ta zakon ali ne. Če bi bile finančne posledice, verjemite, da je
               vlada toliko pametna, da bi jih opredelila in opozorila nanje. Toliko jih pa ni.
               Finančne posledice lahko nastanejo zaradi lumparij pri oceni lastništva oziroma
               kapitala v zavarovalnicah. To je lahko posledica za dvig premij. In tistih 15
               milijard, kolikor je nastalo škode, ki ni popravljiva, bo izredno težko nadoknaditi
               drugače kot pa z dvigom premij. Da ne govorim o tajnih pogodbah bivšega predsednika
               vlade, recimo pri prodaji Geoplina s Petrolom. Koliko bo to vplivalo na dvig
               inflacije in vsega, ne na premije, na inflacijo pa definitivno, ker nekdo bo te
               lumparije moral plačati. In to so dejstva, ki lahko na to vplivajo. Vse ostalo,
               gospodje, je pa čista demagogija in ustrahovanje tega ljudstva. Joj, nova vlada je,
               sedaj se pa pazite, kaj boste naredili. Jaz vem, vaš cilj je preprosto nesprejeti
               take zakone in poslati predstavnike v Bruselj na zagovor. To je največja neumnost.
               Oprostite.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Pavel, prosim če končate.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>In ni je vlade, da bi to<gap n="..."/> Bi pa res prosil, gospod predsednik, in vse, ki boste
               predsedovali<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Pavel Rupar, prosim, zaključite.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Dajte, lepo prosim, umirite žogico v poraženih strankah. Resnično, če ne, bo tu
               anarhija. Čista anarhija.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospod Pavel Rupar, prosim vas, če prekinete. Hvala!</p>
               <p>Glasujemo o zakonu. Gospa Pečanova, če bo vaš proceduralni predlog usmerjen v dilemo,
               okoli katere smo se že opredeljevali, bo to zadnjič, da vam dam proceduralno.
               Izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Proceduralno sprašujem, ali je v poslovniku karkoli zapisano okrog tega, da lahko
               predsedujoči v državnem zboru enemu od poslancev prekine ali želi prekiniti besedo,
               dva, enega pri azbestnem zakonu, drugega pa tukaj, pa obrazložitev glasu dovoli, da
               govori o vsem drugem, samo ne o obrazložitvi glasu. Zakaj tema dvema gospodoma niste
               prekinili nujne razlage?</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Vaše vprašanje naslovite na poslovniško komisijo ali pa preko glavne pisarne na mene
               kot poslanca. Prehajamo na glasovanje. Izvolite gospa Širca. Proceduralno?</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Obrazložitev glasu imam.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Prosim, da upoštevate pravila, ki smo si jih določili, zato vam tega ne morem
               dovoliti.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Na dogovoru, za katerega ste rekli, da je bilo soglasno sprejeto to določilo, da
               lahko samo po dveh krogih nabirate seznam obrazložitev glasu, tega soglasja ni bilo,
               zato imam pravico do obrazložitve glasu kot se je delalo do sedaj, od kar je sprejet
               ta poslovnik.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Širca, prosim vas, če ste toliko korektni, spoštujete dogovor <gap n="..."/></p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p><gap n="..."/> ne morem spoštovati soglasno <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p><gap n="..."/> ki smo ga dosegli glede poenotenja <gap n="..."/></p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p><gap n="..."/> sprejetega dogovora, ker soglasja ni bilo<gap n="...."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p><gap n="..."/> vodenja seje.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p><gap n="..."/> nekateri smo bili proti<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Po drugi strani moram povedati, da ta isti dogovor <gap n="..."/></p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p><gap n="..."/> privatnemu dogovarjanju <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p><gap n="..."/> se veže izključno na to, da se nobenemu ne omejuje pravica obrazložitve glasu.
            </p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Meni se omejuje ta trenutek, gospod predsedujoči.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gre izključno samo za to, da poskušamo zaradi lažjega vodenja sej dobiti seznam
               tistih, ki se prijavljajo prvič in pa drugič in da je to v interesu lažjega vodenja
               sej državnega zbora, boljšega pregleda. Zato vas prosim, če to upoštevate.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Zlorabljanje poslovnika <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Tako kot smo odgovorili na ostale <gap n="..."/></p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p><gap n="..."/> se opravičujem, če vam padam v besedo <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p><gap n="..."/> podobne in pa sorodne teme smo vam povedali, da vam bomo odgovorili. Prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Skratka, ne smem obrazložiti svojega glasu?</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Širca, hvala. Prehajamo na glasovanje. Navzočih je 78 poslank in poslancev, za
               je glasovalo 47 poslank in poslancev, proti je glasovalo 31 poslank in poslancev.</p>
               <p><stage>(Za je glasovalo 47.)</stage> <stage>(Proti 31.)</stage></p>
               <p>Ugotavljam, da je zakon sprejet. S tem zaključujemo to točko dnevnega reda.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke, spoštovani poslanci!</p>
               <p>Prehajamo na <title>10. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI.</title> Bi lepo prosil, če se lahko umirite v dvorani. Hvala lepa. Še enkrat. Prehajamo
               na <title>10. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI OKVIRNE
                  KONVENCIJE SVETOVNE ZDRAVSTVENE ORGANIZACIJE ZA NADZOR NAD TOBAKOM.</title> Predlog
               zakona je v obravnavo zboru predložila Vlada Republike Slovenije. Želi predstavnik
               vlade besedo? <stage>(Ne.)</stage> Hvala lepa. Jaz moram še enkrat opozoriti. Tukaj je zasedanje
               državnega zbora. Predlog zakona je obravnaval odbor za zunanjo politiko in zboru
               pisno poročal. Ker matično delovno telo v okviru druge obravnave ni sprejelo nobenega
               amandmaja, razprave o členih in amandmajih ni.</p>
               <p>Zato prehajamo na <title>tretjo obravnavo,</title> to je na odločanje o predlogu zakona.
               Želi kdo obrazložiti glas? <stage>(Ne.)</stage> Torej lahko glasujemo. Po opravljenem glasovanju
               ugotavljam, da je za glasovalo 48 poslancev, od 48 navzočih, nihče ni bil proti.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>S tem zaključujem to točko dnevnega reda.</p>
               <p>Hvala lepa predstavnikom vlade.</p>
               <p>Prehajamo na <title>11. TOČKO DNEVNEGA REDA</title>, to je na <title>POTRDITEV URADNIH
                  PREČIŠČENIH BESEDIL ZAKONOV.</title>
               </p>
               <p>Uradna prečiščena besedila je pripravila zakonodajno-pravna služba zbora in jih zbor
               potrdi brez razprave. Zboru predlagam, da odločanje o vseh potrditvah uradnih
               prečiščenih besedil zakonov opravi z enim glasovanjem. Ali kdo temu predlogu
               nasprotuje? Ugotavljam, da ne. Prehajamo na odločanje o naslednjem sklepu predloga
               sklepa: Potrdijo se uradna prečiščena besedila. Na vabilu za dnevni red so zapisana
               po vrsti. Kakšno vprašanje bi bilo? Proceduralno? Izvolite.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Prav neverjetno je, da že vse v naprej veste, kaj bo kdo spraševal oziroma kaj želi
               kdo povedati, če pa že to ne, potem pa na nek način ne želite dati besede. Jaz
               mislim, da tak dogovor kot je tukaj <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, gospod Anderlič <gap n="..."/></p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p><gap n="..."/> proceduralni ugovor imam.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/> samo to bi rad povedal <gap n="..."/></p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p><gap n="..."/> imam proceduralni ugovor glede na izpeljavo te točke.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Samo to bi rad povedal <gap n="..."/></p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p><gap n="..."/> izpeljava te točke na način, kot ste jo zastavili, po poslovniku ni mogoča. Jaz
               želim glasovati o desetih, ne želim pa o 11. točki, govorim kot hipotezo, govorim kot
               princip. Če sem vseskozi nasprotoval sprejemu kateregakoli zakona, imam pravico
               glasovati tudi proti prečiščenemu uradnemu besedilu. In to možnost mi morate dati. Ne
               more drugače biti. Ne moremo sprejemati 11 ali koliko, 17 zakonov, ali celo več. Žal
               se je nabralo v tem primeru veliko število zakonov, in bo treba nekaj več glasovanj.
               Ampak taka so pravila.</p>
               <p>In dogovor, da bomo v paketu glasovali o 37 zakonih, pa tudi če pri uradnih
               prečiščenih besedilih, je v nasprotju s poslovnikom, je konec koncev v nasprotju s
               temeljno proceduro v državnem zboru. Kot pa veste, je procedura mati demokracije.
               Karkoli boste naredili, je pač v rokah večine, ampak jaz odločno nasprotujem. Najmanj
               kar je, naj poslovniška komisija pove, kaj si o tem misli. Tudi to ni taka točka, ki
               bi jo bilo za vsako ceno treba danes sprejeti. Če pa imate kakršenkoli drugačen
               predlog, ga je pa treba utemeljiti. Ampak na način, kot je to zastavljeno, ni mogoče
               sprejemati uradnih prečiščenih besedil.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Anderlič. Verjetno je do nesporazuma med nama prišlo, ker sem jaz
               zelo jasno vprašal, ko sem prebral prva dva odstavka, ali temu predlogu kdo
               nasprotuje. Morda ste malo zakasnelo reagirali. To je bilo vse. Ampak jaz sem čakal.
               In ko sem čakal, sem rekel ne, ko ni bilo nobenega. Potem sem vas pa lepo vprašal, če
               imate, sem verjetno mislil, da imate kakšno drugo vprašanje oziroma proceduralno. Se
               strinjam s pripombo, da je bilo to narejeno zato, ker je bila tudi v prejšnjem
               mandatu praksa, da se toliko število zakonov, ne vem točno koliko, sprejme v enem
               paketu. <gap n="..."/><stage>/Glas v ozadju./</stage><gap n="..."/> In konec koncev na kolegiju predsednika državnega
               zbora so bili prisotni tudi zastopniki poslanskih skupin, ki so se s tem predlogom
               strinjali.</p>
               <p>Izvolite.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Takega predloga ni mogoče dati na dnevni red in se o njem dogovoriti, če je v
               nasprotju s poslovnikom. Ne more se nekaj dogovoriti, kar je v nasprotju, pa tudi če
               se vsi strinjajo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Anderlič. Sprejemam vašo opombo. Sprašujem, ali glasujemo o
               vsakem<gap n="..."/> <gap n="..."/><stage>/Glas v ozadju./</stage><gap n="..."/> Glasujemo o vsakem predlogu posebej.</p>
               <p>Od vseh teh popravljenih prečiščenih besedil zakonov od 1 do 39 bomo glasovali o
               vsakem posebej.</p>
               <p>Prvi. Popravek uradnega prečiščenega besedila zakona o graditvi objektov.</p>
               <p>Glasujemo. Kdo je za? Po glasovanju ugotavljam, da je bilo navzočih 63 poslancev. Za
               je glasovalo 61, proti 1.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Hvala lepa. Drugič. Popravek uradnega prečiščenega besedila zakona o policiji.
               Glasujemo. Glasovanje je končano. Ugotavljam od navzočih 61 poslancev, da je za
               glasovalo 60, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Tretjič. Zakon o splošnem upravnem postopku. Glasujemo. Glasovanje je končano.
               Ugotavljam, da od navzočih 61 poslancev je za glasovalo 60, 1 proti.</p>
               <p><stage>(Za je glasovalo 60.)</stage> <stage>(Proti 1.)</stage></p>
               <p>Četrtič. Zakon o sodiščih. Glasujemo. Glasovanje je končano. Od navzočih 62 poslancev
               je za glasovalo 61, 1 proti.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Petič. Zakon o osnovni šoli. Glasujemo. Glasovanje je končano. Ugotavljam: navzočih
               61, za je glasovalo 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Zakon o sodniški službi, šestič. Glasujemo. Glasovanje je končano. Od navzočih 62 je
               glasovalo za 62.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Zakon o ugotavljanju katastrskega dohodka. Glasujemo. Glasovanje končano. Od navzočih
               62 je za glasovalo 62.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Osmič. Zakon o sistemu plač v javnem sektorju. Glasujemo. Od 62 navzočih je za
               glasovalo 61, proti 1.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Devetič. Zakon o postopnem zapiranju rudnika Trbovlje-Hrastnik in razvojnem
               prestrukturiranju regije. Glasujemo. Od 62 navzočih je za glasovalo 61, proti 1.</p>
               <p><stage>(Za je glasovalo 61.)</stage> <stage>(Proti 1.)</stage> Desetič. Zakon o ravnanju z gensko spremenjenimi
               organizmi. Glasujemo. Od 62 navzočih je za 61 in proti nihče.</p>
               <p><stage>(Za je glasovalo 61.)</stage> <stage>(Nihče proti.)</stage></p>
               <p>Enajstič. Zakon o določitvi volilnih enot za volitve poslancev v državni zbor.
               Glasujemo. Od 62 navzočih je za 60 in proti 1.</p>
               <p><stage>(Za je glasovalo 60.)</stage> <stage>(Proti 1.)</stage></p>
               <p>Dvanajstič. Zakon o preprečevanju posledic rudarjenja v rudniku živega srebra,
               Idrija. Glasujemo. Od 64 navzočih je za 64.</p>
               <p><stage>(Za je glasovalo 64.)</stage> <stage>(Nihče proti.)</stage></p>
               <p>Trinajstič. Zakon o davku na izplačane plače. Glasujemo. Od 63 navzočih je za 62 in
               proti 1.</p>
               <p><stage>(Za je glasovalo 62.)</stage> <stage>(Proti 1.)</stage></p>
               <p>Štirinajstič. Zakon o dohodnini. Glasujemo. Od 62 navzočih je za 61 in proti 1.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Petnajstič. Zakon o zdravstvenem varstvu rastlin. Glasujemo. Od 64 navzočih je za 63
               in proti 1.</p>
               <p><stage>(Za je glasovalo 63.)</stage> <stage>(Proti 1.)</stage></p>
               <p>Šestnajstič. Zakon o vračanju vlaganj v javno telekomunikacijsko obrežje. Glasujemo.
               Od 65 navzočih je za 60 in proti 3.</p>
               <p><stage>(Za je glasovalo 60.)</stage> <stage>(Proti 3.)</stage></p>
               <p>Sedemnajstič. Zakon o prekrških. Glasujemo. Od 64 navzočih je za 61 in proti 1.</p>
               <p><stage>(Za je glasovalo 61.)</stage> <stage>(Proti 1.)</stage> Zakon o popotresni obnovi objektov in spodbujanju
               razvoja v Posočju. Glasujemo. Od navzočih 66 so vsi za.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Zakon o meroslovju. Glasujemo. Navzočih 64, vsi so za.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Zakon o referendumu in ljudski iniciativi. Glasujemo. Od 65 navzočih 62 za, eden
               proti.</p>
               <p><stage>(Za je glasovalo 62.)</stage> <stage>(Proti eden.)</stage></p>
               <p>Zakon o zdravstveni dejavnosti. Glasujemo. 63 navzočih, vsi so za.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Zakon o orožju. Glasujemo. Od 66 navzočih so vsi za.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Zakon o notarijatu. Glasujemo. Od 65 navzočih 64 za.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Zakon o pomilostitvi. Glasujemo. 65 navzočih, 64 za, eden proti.</p>
               <p><stage>(Za je glasovalo 64.)</stage> <stage>(Proti eden.)</stage></p>
               <p>Zakon o prevozih v cestnem prometu. Glasujemo. 65 navzočih, 64 za, eden proti.</p>
               <p><stage>(Za je glasovalo 64.)</stage> <stage>(Proti eden.)</stage> Zakon o davku na dodano vrednost.</p>
               <p>Glasujemo. Od 65 navzočih 62 za, 1 proti.</p>
               <p><stage>(Za je glasovalo 62.)</stage> <stage>(Proti 1.)</stage></p>
               <p>Zakon o investicijskih skladih in družbah za upravljanje. Glasujemo. Izid glasovanja.
               66 navzočih, 63 za, 2 proti.</p>
               <p><stage>(Za je glasovalo 63.)</stage> <stage>(Proti 2.)</stage></p>
               <p>Energetski zakon. Glasujemo. Navzočih 65, za 63, proti 1.</p>
               <p><stage>(Za je glasovalo 63.)</stage> <stage>(Proti 1.)</stage></p>
               <p>Zakon o prvem pokojninskem skladu Republike Slovenije in preoblikovanju pooblaščenih
               investicijskih družb. Glasujemo.</p>
               <p>Navzočih 63 poslancev, za 59, proti 1.</p>
               <p><stage>(Za je glasovalo 59.)</stage> <stage>(Proti 1.)</stage></p>
               <p>Zakon o železniškem prometu. Glasujemo. Navzočih 65, vsi so za.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Zakon o semenskem materialu kmetijskih rastlin. Glasujemo. Navzočih 67 poslancev, vsi
               so za.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Zakon o trgu vrednostnih papirjev. Glasujemo. Navzočih 67, vsi so za.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Zakon o gospodarskih družbah. Glasujemo. Navzočih 64, za je glasovalo 63, proti
               nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Zakon o vladi Republike Slovenije. Glasujemo. Od navzočih 67 je za glasovalo 56,
               proti 8.</p>
               <p><stage>(Za je glasovalo 56.)</stage> <stage>(Proti 8.)</stage></p>
               <p>Zakon o državni upravi. Glasujemo. Navzočih 65, za je glasovalo 54, proti 7.</p>
               <p><stage>(Za je glasovalo 54.)</stage> <stage>(Proti 7.)</stage></p>
               <p>Zakon o poslancih. Glasujemo. Navzočih 67, za glasovalo 57, proti 9.</p>
               <p><stage>(Za je glasovalo 57.)</stage> <stage>(Proti 9.)</stage></p>
               <p>Zakon o davku od dohodkov pravnih oseb. Glasujemo. Od navzočih 66 je za 64, proti
               eden.</p>
               <p><stage>(Za je glasovalo 64.)</stage> <stage>(Proti eden.)</stage></p>
               <p>Zakon o davčnem postopku. Glasujemo. Od 65 prisotnih je 65 za.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Zakon o davčni službi, s prečiščenim besedilom. Glasujemo. Od navzočih 66 poslank in
               poslancev ja za glasovalo 65, proti nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je zbor uradna prečiščena besedila navedenih zakonov posamično potrdil
               in s tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA</title>, to je na <title>MANDATNO VOLILNE
                  ZADEVE.</title>
               </p>
               <p>Zbor bo v okviru te točke obravnaval predloge sodnega sveta, in sicer sedem predlogom
               za izvolitev v sodniško funkcijo ter obvestilo okrožnega državnega tožilstva na Ptuju
               v zvezi z vloženo kazensko ovadbo in predlogom za kazenski pregon zoper poslanca
               državnega zbora Republike Slovenije, predlog sklepa o razrešitvi in izvolitvi člana
               komisije državnega zbora Republike Slovenije za nadzor obveščevalnih in varnostnih
               služb, predlog sklepa o razrešitvi podpredsednika in imenovanju podpredsednice
               komisije državnega zbora Republike Slovenije za nadzor proračuna in drugih javnih
               financ in predlog sklepa o razrešitvi in imenovanju podpredsednice komisije državnega
               zbora Republike Slovenije za peticije ter za človekove pravice in enake možnosti.</p>
               <p>Prehajamo na razpravo in odločanje o posameznih predlogih.</p>
               <p>Predlogi sklepov o izvolitvi v sodniško funkcijo.</p>
               <p>Sodni svet je državnemu zboru predložil 7 predlogov o izvolitvi v sodniško funkcijo,
               na sodniška mesta. Višjega sodnika na višjem sodišču v Mariboru, ter štirih okrajnih
               sodnic in dveh okrajnih sodnikov na okrajnem sodišču v Kranju, Celju, Ljubljani in
               Murski Soboti.</p>
               <p>Pozdravljam tudi prisotnega sekretarja sodnega sveta, ki prisostvuje seji. Želi morda
               besedo? Ne. Hvala.</p>
               <p>Predloge je obravnavala mandatno-volilna komisija kot matično delovno telo ter zboru
               predložila predloge sklepov.</p>
               <p>Prijavljenih k razpravi ni, zato prehajamo na odločanje o posameznih predlogih
               sklepov.</p>
               <p>Prvič. Na glasovanje dajem predlog sklepa o izvolitvi v sodniško funkcijo magistra
               Igorja Strnada na sodniško mesto višjega sodnika na Višjem sodišču v Mariboru. Želi
               kdo obrazložiti glas? Ne.</p>
               <p>Glasujemo.</p>
               <p>Ugotavljam, da je od prisotnih 60 poslancev za glasovalo 60, torej vsi.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospoda Dejana
               Kmetca na sodniško mesto okrajnega sodnika na Okrajnem sodišču v Kranju. Želi kdo
               obrazložiti glas? Ne.</p>
               <p>Preidemo k glasovanju. Glasujemo.</p>
               <p>Od 61 prisotnih, 60 za, proti nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Špele
               Jakopič, na sodniško mesto okrajne sodnice na Okrajnem sodišču v Kranju. Želi kdo
               obrazložiti glas? Ne. Glasujemo. Od 61 navzočih, za 59 in proti nihče.</p>
               <p><stage>(Za je glasovalo 59.)</stage> <stage>(Nihče proti.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepov o izvolitvi v sodniško funkcijo gospe Brigite
               Trnovšek Pinter na sodniško mesto okrajne sodnice na Okrajnem sodišču v Celju. Želi
               kdo obrazložiti glas? Ne. Glasujemo. Od 62 navzočih je za glasovalo 60, in proti
               nihče.</p>
               <p><stage>(Za je glasovalo 60.)</stage> <stage>(Nihče proti.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Suzane
               Ivanič Lovrin na sodniško mesto okrajne sodnice na Okrajnem sodišču v Ljubljani. Želi
               kdo obrazložiti glas? Ne. Glasujemo. Izid glasovanja. Od 62 navzočih je za 60 in
               proti 1.</p>
               <p><stage>(Za je glasovalo 60.)</stage> <stage>(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Melite
               Štefančič na sodniško mesto okrajne sodnice na Okrajnem sodišču v Ljubljani. Želi kdo
               obrazložiti glas? Ne. Glasujemo. Od 61 navzočih je za 59 in proti nihče.</p>
               <p><stage>(Za je glasovalo 59.)</stage> <stage>(Nihče proti.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospoda Stanislava
               Žiška na sodniško mesto okrajnega sodnika na Okrajnem sodišču v Murski Soboti. Želi
               kdo obrazložiti glas? Ne. Glasujemo. Ugotavljam, da je od 60 prisotnih 57 glasovalo
               za in nihče proti.</p>
               <p><stage>(Za je glasovalo 57.)</stage> <stage>(Nihče proti.)</stage></p>
               <p>Predlagani sklep je zbor sprejel.</p>
               <p>Obravnava obvestila Okrožnega državnega tožilstva na Ptuju v zvezi z vloženo kazensko
               ovadbo in predlogom za kazenski pregon zoper poslanca Državnega zbora Republike
               Slovenije Alojza Soka. Obvestilo je v obravnavo zboru posredovalo okrožno državno
               tožilstvo na Ptuju. Obvestilo je obravnavala mandatno-volilna komisija kot matično
               delovno telo in zboru predložila predlog sklepa. Želi poročevalec komisije besedo?
               Izvolite. Prosim.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p>Hvala lepa, spoštovani podpredsednik. Spoštovani zbor. Mandatno-volilna komisija
               državnega zbora Republike Slovenije je na 4. seji dne 13. januarja 2005 obravnavala
               obvestilo Okrožnega državnega tožilstva na Ptuju, s katerim nas je seznanilo, da je
               zoper poslanca Alojza Soka vložena kazenska ovadba in predlog za kazenski pregon
               zaradi storitve kaznivega dejanja obrekovanja. Državno tožilstvo na Ptuju je se tem
               obvestilo želelo tudi odgovor na vprašanje, ali gospodu Alojzu Soku državni zbor
               imuniteto prizna ali ne, čeprav se ovadeni poslanec v predkazenskem postopku ni
               skliceval na poslansko imuniteto, kar se mi zdi posebej pomembno poudariti. Prav tako
               se mi zdi pomembno poudariti, da na seji mandatno-volilne komisije, na katero je bil
               vabljen tudi gospod Alojz Sok in se je te seje udeležil ter da je na tej seji
               pojasnil, da se na imuniteto ne sklicuje. Še enkrat poudarjam, gospod Sok je na seji
               te komisije ob obravnavi tega vprašanja pojasnil, da se na imuniteto ne sklicuje.</p>
               <p>Ob upoštevanju teh dejstev je mandatno-volilna komisija predlagala sklep, kot sledi
               iz materiala, in sicer, da se ne prizna imunitete poslancu državnega zbora Republike
               Slovenije gospodu Alojzu Soku in da se dovoli začetek kazenskega postopka. Pri tem bi
               rad posebej poudaril, da je bilo v mandatu 2004 obravnavanih 10 zadev s področja
               imunitete poslancev in da je bila samo dvakrat dodeljena imuniteta poslancem, da pa
               smo v tem mandatu obravnavali že dve oziroma današnjo tretjo zadevo in da v nobenem
               primeru, prepričan sem, da tudi pri današnjem izidu glasovanja, imuniteta poslancev
               ni bila podeljena. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa gospodu Sušniku. V skladu s prvim odstavkom 207. člena poslovnika ni
               razprave o imunitetnih zadevah, zato prehajamo na odločanje o predlogu sklepa, ki se
               glasi: <q>"Državni zbor Republike Slovenije na podlagi 83. člena Ustave Republike
               Slovenije in 22. člena zakona o poslancih v zvezi z obvestilom Okrožnega državnega
               tožilstva na Ptuju z dne 24.11.2004 glede na vložene kazenske ovadbe in s predlogom
               za kazenski pregon zoper poslanca Državnega zbora Republike Slovenije gospoda Alojza
               Soka zaradi kaznivega dejanja obrekovanja po prvem odstavku 170. člena v zvezi z
               drugim odstavkom 178. člena kazenskega zakonika ne prizna imunitete poslancu
               Državnega zbora Republike Slovenije gospodu Alojzu Soku in dovoli začetek kazenskega
               postopka."</q> Gospod Kangler, želite besedo?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Kangler. Želite besedo? Prosim, obrazložitev glasu, brez razprave.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Sam takšnega predloga ne bom podprl, čeprav spoštujem odločitev
               poslanskega kolega Soka.</p>
               <p>Podprl pa tega predloga ne bom zato, ker imam tudi sam pravico, da se do problema
               imunitete poslancev tudi sam opredelim za vsak primer posebej, in tudi v tem danem
               primeru se bom glasovanja vzdržal iz naslednjih razlogov. Kakorkoli že, gre za
               obrekovanje. Če me ne varajo informacije, ki jih imam, gre za tožbo, kjer se tožita
               dva poslanca. In prepričan sem, da take tožbe in glede na razprave in vsebine, ki
               bodo v prihodnje v državnem zboru glede ustavnih sprememb, bodo vplivale tako na delo
               posameznega poslanca in verjetno tudi na odločitve posameznih poslancev pri nekaterih
               vsebinskih razpravah.</p>
               <p>In mislim, da je zelo neprijetno in po mojem osebnem mnenju tudi neprimerno takšne
               ali drugačne besede, ki jih je tako poslanec ali kdorkoli drug, katerega delo je
               povezano s poslancem, izrekel, da se besede in postopki najdejo na sodišču. Pa naj mi
               nihče od teh strank v postopku, ki so kakorkoli vpletene v postopek, ne zameri. To je
               moje osebno mnenje.</p>
               <p>In še enkrat poudarjam, ne bom podprl sklepa. Spoštujem odločitev gospoda Soka in se
               bom tega glasovanja iz teh razlogov tudi vzdržal.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Še enkrat prosim. Po poslovniku ni razprave. Je le obrazložitev glasu. Prosim,
               gospod Rupar. Imate besedo.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala lepa, kolega predsedujoči.</p>
               <p>Oprosti kolega Sok, tvoje želje ne bom upošteval. Ne bom glasoval niti za tvoj
               predlog niti proti. Preprosto zato, ker se mi zdi tako nesmiselno, da se poslanec, ki
               se odreče imuniteti, vendar izpostavlja temu državnemu zboru in o tem odloča ali ja
               ali ne, da se mi bolj neumne stvari v tem državnem zboru ne more zdeti, kot pa to.
               Zatorej, razprava o tej imuniteti tudi v javnosti teče že kar zelo dolgo. Mnenja sem,
               da bi ta državni zbor moral čim prej pričeti spremembo ustave na tem področju, vendar
               tako, da bi imuniteto zaradi volje ljudi in zaradi obrekovanj in zaradi vsega, kar
               doživljamo, preprosto ukinil.</p>
               <p>In druga zadeva, če bi že ta imuniteta morala biti zapisana v ustavi, potem bi morali
               definitivno črtati, da če se poslanec opredeli, da jo ne sprejme, da o tem mi ne
               odločamo. To je njegova osebna volja, je volja tistega, ki se postopka udeležuje
               kakorkoli že, ne pa nas vseh.</p>
               <p>Toliko v premislek.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Ker v državnem zboru obravnavamo imuniteto ne glede, da se ji je gospod
               Alojz Sok odrekel, ocenjujem, da govorimo o imuniteti. Osebno bom glasoval proti
               predlogu sklepa, proti, ne bom se vzdržal - proti! Zato, ker so bile besede izrečene
               in povezane z delom državnega zbora. In če bomo danes ne glede na njegovo odločitev,
               ker o tem govorimo, če ne bi govorili o tem, kar je rekel gospod Sok, da se odreka
               imuniteti, bi bilo v redu. Ker pa o tem govorimo, bom proti sklepu, ker menim, da mu
               imuniteta pripada, zato ker so bile besede izrečene v povezavi z delom v državnem
               zboru, kjer imamo zaenkrat, hvala bogu, še demokracijo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prehajamo na glasovanje. Glasujemo. Od 59 navzočih je 48 za predlagani sklep, proti
               4.</p>
               <p><stage>(Za je glasovalo 48.)</stage> <stage>(Proti 4.)</stage></p>
               <p>Ugotavljam, da je zbor predlagani sklep sprejel.</p>
               <p>Predlog sklepa o razrešitvi in izvolitvi člana Komisije Državnega zbora Republike
               Slovenije za nadzor obveščevalnih in varnostnih služb.</p>
               <p>Predlog je v obravnavo zboru predložila poslanska skupina Nove Slovenije.
               Prijavljenih k razpravi ni, zato prehajamo na odločanje o predlogu sklepa o
               razrešitvi in izvolitvi člana Komisije Državnega zbora Republike Slovenije za nadzor
               obveščevalnih in varnostnih služb. Ob tem vas obveščam, da bo na podlagi drugega
               odstavka 10. člena zakona o parlamentarnem nadzoru obveščevalnih in varnostnih služb
               sklep sprejet, če bo zanj glasovala večina poslancev, to je 46 ali več.</p>
               <p>Želi kdo obrazložiti glas? <stage>(Ne želi.)</stage> Glasujemo. Od 59 navzočih poslank in poslancev
               je za glasovalo 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Predlog sklepa o razrešitvi podpredsednika in imenovanju podpredsednice Komisije
               Državnega zbora Republike Slovenije za nadzor proračuna in drugih javnih financ.</p>
               <p>Predlog so v obravnavo zboru predložile poslanske skupine. Besedo dajem predstavniku
               poslanske skupine Združene liste socialnih demokratov, gospodu Miranu Potrču, za
               predstavitev stališča.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod podpredsednik. Kolegice in kolegi. Zdi se mi ob tej priložnosti
               prav opozoriti, da smo pri oblikovanju vodstvenih funkcij v delovnih telesih vsi,
               tudi kolegi, tudi državni zbor spregledali določila novega poslovnika državnega
               zbora, po katerem so vodstvene funkcije v nadzorstvenih delovnih telesih, torej tudi
               v komisiji državnega zbora za nadzor proračuna in javnih financ, vedno opozicijske.
               In to je bil razlog, zaradi katerega smo v poslanski skupini Združene liste socialnih
               demokratov, ker ima predsedniško mesto v tem odboru Liberalna demokracija Slovenije,
               predlagali, da mesto podpredsednice zasede gospa Breda Pečan, poslanka poslanske
               skupine Združene liste socialnih demokratov. To je kolegij tudi sprejel na znanje in
               pričakujem, da bo tako tudi na državnem zboru.</p>
               <p>Naj pa rečem, da mi je žal, da v naslednjem primeru pri podpredsednici Komisije
               državnega zbora Republike Slovenije za peticije ter za človekove pravice in enake
               možnosti ni bilo ustreznega razumevanja, zaradi tega naj povem, da sem v imenu
               poslanske skupine proti predlogu, ki je danes na dnevnem redu tudi glasoval. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim, gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Ne vem, če je na mestu, ampak vseeno bi vprašal, ker v tem sklepu piše, da se razreši
               podpredsednik dr. Andrej Bajuk. Dr. Andrej Bajuk že dolgo ni več v parlamentu, tako
               da ne vem, če je to; se pravi, ni podpredsednika v tem trenutku kot jaz razumem.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Odgovor naj bi bil, da bi ga formalno moralo razrešiti. S tem zaključujem razpravo in
               prehajamo na odločanje o predlogu sklepa o razrešitvi podpredsednika in imenovanju
               podpredsednice Komisije Državnega zbora Republike Slovenije za nadzor proračuna in
               drugih javnih financ. Želi kdo obrazložiti glas? Prosim, gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>V svojem imenu. Jaz bom seveda glasoval za ta sklep. Žal je seveda prišlo pri
               imenovanju in pripravljanju predloga kolegija tudi mogoče zaradi enega postopka, ki
               je bil po mojem mnenju premalo transparenten, do te napake, je jasno v nasprotju s
               tretjim odstavkom 33. člena. Sam sem kot izbrani predsednik to tudi ugotovil,
               predlagal poslanski skupini Združene liste, da seveda dajo to tudi formalno, in dobro
               je, da je kolegij to sprejel. Kar pa ni dobro - in zato seveda menim, da je še vedno
               nekaj nejasnosti pri delu te komisije - je pa, da je še vedno ne obstaja zadostno
               število članov v tej komisiji, da bi to res lahko bila tako imenovana komisija, ki jo
               vodi in v kateri ima večino opozicija. Tako bi vendar predlagal, da se naredi še ta
               dodatni korak na kolegiju, to pa, da še vključi in poveča število članov te komisije.
               Vsekakor pa glede te komisije kot njen predsedujoči in me veseli, da bo gospa
               Pečanova postala podpredsednica, želel povedati, da skušamo poslanci in poslanke
               delovati apolitično, ker menimo, da gre za nadzor nad javno porabo, kjer imamo vsi
               isto odgovornost. Glasoval bom za ta sklep.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Morda bi povedal samo to, da število članov se odloča na kolegiju
               predsednika državnega zbora in tako je bilo tudi sklenjeno in karkoli bi bilo
               drugače, bi bilo treba nasloviti na ta organ. Zaključujem razpravo in prehajamo na
               odločanje o predlogu sklepa o razrešitvi podpredsednika k imenovanju podpredsednice
               Komisije državnega zbora Republike Slovenije za nadzor proračuna in drugih javnih
               financ. Želi še kdo obrazložiti? Ne, to sem že zaključil, pardon, oprostite.
               Glasujemo. Izid glasovanja. Od 61 navzočih jih je za glasovalo 58 in proti 1.</p>
               <p><stage>(Za je glasovalo 58.)</stage> <stage>(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Predlog sklepa o razrešitvi in imenovanju podpredsednice Komisije državnega zbora
               Republike Slovenije za peticije ter za človekove pravice in enake možnosti. Predlog
               so v obravnavo zboru predložile poslanske skupine. Besedo dajem predstavniku
               poslanske skupine, gospodu mag. Cviklu, za predstavitev stališča. Želite? Poslanske
               skupine LDS.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa. Mi bomo v poslanskem klubu nasprotovali temu predlogu, zato ker poslanski
               klub ne more pristajati na vezano trgovino, ta vezana trgovina pa je bila seveda
               narejena tako, da je naprej poslanska skupina Nove Slovenije neupravičeno dobila
               mesto podpredsednika v komisiji za nadzor proračuna in potem, ko se je seveda
               ugotovilo, da to prepoveduje poslovnik, je kljub jasnim izračunom, komu in koliko
               vodilnih mest pripada, kolegij predsednika državnega zbora izglasoval seveda z večino
               vladajoče koalicije to razrešitev podpredsednice komisije za peticije in imenovanje,
               ker naj bi to bilo upravičeno, nove funkcionarke oziroma novega funkcionarja s strani
               Nove Slovenije.</p>
               <p>Mi seveda ugotavljamo, da poslanska skupina Nove Slovenije s tem absolutno presega
               število točk, ki bi glede na določbe poslovnika naj pripadalo tej poslanski skupini,
               tako da menimo, da ni korektno, da je na ta način bil rešen zaplet oziroma
               nasprotovanje določbam tretjega odstavka 33. člena poslovnika, zato bomo nasprotovali
               temu predlogu.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za predstavitev stališča poslanske skupine LDS. Sledi razprava poslank in
               poslancev. K besedi se je prijavil samo mag. Cvikl, ki pa se ji odpoveduje. Drugih
               prijavljenih ni bilo.</p>
               <p>Zaključujem razpravo in prehajamo na odločanje o predlogu sklepa o razrešitvi in
               imenovanju podpredsednice Komisije Državnega zbora Republike Slovenije za peticije
               ter za človekove pravice in enake možnosti. Želi kdo obrazložiti glas? Gospod Sok,
               prosim.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>V imenu poslanske skupine bi želel povedati, da bomo ta predlog podprli. Nobene
               vezane trgovine pri tem ni bilo, resnica je to, kar je povedal kolega Potrč.</p>
               <p>Torej, ko smo odločali o ponderirani razdelitvi vodstvenih funkcij v delovnih telesih
               državnega zbora, je bilo mesto podpredsednika v komisiji za nadzor proračuna in
               drugih javnih financ dodeljeno Novi Sloveniji. Pozneje smo ugotovili, da po našem
               poslovniku to mesto pripada opoziciji. In če dejansko ne bi dobili podpredsedniškega
               mesta v neki drugi komisiji, bi prišlo do tega, da bi Liberalna demokracija imela
               večje število točk, ne tako, kot je povedal kolega Cvikl, da bi mi s tem dobili večje
               število točk. Ker se nismo mogli dogovoriti, je pač na kolegiju bilo izglasovano, da
               se mesto v komisiji za peticije in enake možnosti dodeli Novi Sloveniji, kar smo tudi
               sprejeli in na to mesto predlagali kolegico poslanko Marjeto Uhan. S tem pa bo
               dosežena še ena poslovniška določba, in sicer, da mesto predsednika in podpredsednika
               pripada različnim opcijam, se pravi, eno mesto poziciji in drugo opoziciji. Če bi
               ostalo tako, kot je sedaj, bi obe ti mesti, se pravi, predsednika in podpredsednika,
               bili v upravljanju opozicije. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci! Predlaganega
               sklepa o razrešitvi in imenovanju nove podpredsednice ne bom podprla. Sicer sem
               predsednica komisije, o kateri teče beseda, in prvotno v tej komisiji podpredsedniško
               mesto ni bilo predvideno. Kolegij je sklenil upoštevati predlog, kdo naj bi dobil -
               najprej o ustanovitvi tega mesta in potem tudi o imenovanju. To smo potrdili, in
               takrat tako imenovanje in ti pomisleki v zvezi s tem, ali sme biti dvoje vodstvenih
               funkcij v rokah iste politične usmeritve, se pravi, opozicijske ali ne, takrat ni
               bilo omenjano. Tudi v zvezi s preračunavanjem točk pri ponderiranju vodstvenih
               funkcij v tem primeru ne pride v poštev, ker sem prej povedala, da je bilo to
               naknadno določeno. Jaz se spoštovani gospe poslanki Uhanovi opravičujem, nimam nič
               osebno proti njenemu imenovanju, ko rečem <q>"proti"</q>, saj je edina iz Nove Slovenije, ki
               je v tej komisiji. Vendar način, na kakršnega smo to spremembo izpeljali, je zame
               nesprejemljiv, zato bom nasprotovala. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospa Pečan. Prosim.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala za besedo. Glasovala bom proti temu sklepu, in sicer zaradi tega, ker je
               evidentno, da vodstvo državnega zbora, ki se ve, da ga vodi pozicija,funkcionira
               tako, da neprestano izigrava poslovniška določila in se takrat, kadar mu prav pride,
               sklicuje na poslovniška določila, ki da so popolnoma zabetonirana. Drugič pa je
               poslovnik nepomemben pa odvzema besedo poslankam in poslancev, kakor pač komu <q>"paše"</q>.
               Če kdo misli, da bo zaradi tega sklepa - ne dvomim, da bo seveda sprejet - prišlo do
               razdora znotraj dveh, lahko rečem, edinih dveh opozicijskih strank v tem državnem
               zboru, potem se zelo moti vodstvo državnega zbora. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo obrazložiti glas? Gospa Širca. Še enkrat sprašujem, kdo želi
               obrazložiti glas, kajti roko je dvignila gospa Širca prva. Gospod Cvikl, imate
               besedo.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Tokrat imava na srečo enake možnosti, za razliko od prej, ko jih nisva imela pri
               obrazložitvi glasu.</p>
               <p>Bila sem nekaj tednov podpredsednica težko dosegljive komisije državnega zbora za
               peticije, človekove pravice in enake možnosti. Vesela sem bila, da je bil predlog, ki
               je bil, kot pravim težko dosegljiv, vendarle na koncu dosežen, da se ta komisija v
               tej ali drugi inačici ustanovi in zagotovo bo imela v tem mandatu in tudi sicer
               precej obveznosti, kar se je pravzaprav že do sedaj pokazalo. Na žalost me je odnesla
               zagotovo vezana trgovina ali pa tudi matematika, ki ni bila smiselna. Ostala bom
               članica, z veseljem bom to delo opravljala, še posebej, kot že rečeno, ker me
               zadovoljuje, da to komisijo sploh imamo. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Se opravičujem, bom pa seveda podprla mojo razrešitev.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Rupar ima besedo. Če dajete besedo gospodu Cviklu, prosim, gospod
               Cvikl. Spoštovani, sedaj bom pa resno nadaljeval, ker sem si dovolil nekoliko
               nasmeha. Gospod Rupar, imate besedo.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala, če ste tako odločili, gospod predsedujoči. Prav gotovo pa, mimogrede, bi bilo
               res smiselno gledati, kdo prej dvigne roko in kdo ima besedo, ker - se opravičujem -
               ni moja krivda, da sem sedaj pred teboj. Seveda bom predlog podprl. Vezana trgovina
               gor ali dol, tudi pri prejšnjem predlogu lahko povsem sumimo, da gremo za vezano
               trgovino. Sicer ne vem, kako bi lahko potrdili osebo, jaz sem bil namreč edini proti,
               žal mi je, ne ni mi, pravzaprav sem tako zavestno naredil - za nadzor proračuna.
               Najbolj čiste, najbolj nesporne osebe bi morale biti to, najbolj nesporne! Ne pa
               osebe, ki imajo kriminalistov več, kot jih imam jaz, na vratu, ki imajo črnih gradenj
               več, kot jih imam jaz na vratu, ki imajo raznih šušmarjenj po občinah več, ko pa jaz
               na vratu, pa vendarle gre za nek dogovor. Želim povedati, da gre za dogovor znotraj
               kolegija, znotraj državnega zbora, znotraj poslanskih skupin in te odločitve,
               kakršnekoli že so, moramo ostali tudi upoštevati iz moralnih in etičnih nagibov, ne
               drugače. Jaz bom predlog absolutno podprl, čeprav pa iskreno povem tudi, da mi je žal
               gospe Širce, da ni podpredsednica. Imam dobre izkušnje v delu tudi prej z njo. Mislim
               pa, da bo glede na svojo voljo v tem odboru lahko korektno sodelovala tudi v
               prihodnosti.</p>
               <p>Samo še en pomislek. Ko že govorimo o odboru oziroma peticiji, enake možnosti; gospe,
               sedaj vas je pa že tam več kot pa moških. Tako da bi opozoril na uravnoteženo silo,
               pa seveda predsednica in podpredsednica sta tudi ženski.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Rupar. Besedo ima gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Dovolite, da obrazložim svoj glas. Glasoval bom proti, zato ker bom glasoval v skladu
               s tistim, kar piše v poslovniku. In v poslovniku jasno piše, da če je predsednik
               delovnega telesa iz vrst predstavnikov poslanskih skupin vladajoče koalicije, je
               podpredsednik delovnega telesa praviloma iz vrst poslanskih skupin opozicije in
               obratno. Torej govori o <q>"praviloma"</q>. Tako da gospod, ki je sedaj interpretiral, da ni
               mogoče, da bi dve poslanki iz istih ali pa istorodnih strank, kar se tiče
               nesodelovanja v vladi, bile - to ni nič narobe.</p>
               <p>Tako bi predlagal, da - in bom glasoval glede na poslovnik. Predvsem bom pa glasoval
               proti temu, zato ker je osnovno načelo, to pa, da naj se upošteva velikost poslanskih
               skupin, bilo pri teh vezanih trgovinah kar nekajkrat kršeno. In nazadnje, tudi s to
               spremembo, na katero smo opozorili, ker je bilo jasno, da Novi Sloveniji ne pripada
               podpredsedništvo v komisiji za nadzor proračuna, razen seveda, če kdo misli, da
               prejšnji predsednik mora biti nujno podpredsednik podpredsednik v novi komisiji. In
               zato seveda se mi zdi, da je na zelo nekorekten način bila izvedena ta sprememba na
               kolegiju predsednika državnega zbora. In izkoriščamo seveda priložnost, da pač
               slovenski javnosti povemo, da se spreminjajo imenovanja predsednikov, podpredsednikov
               glede na voljo koalicije.</p>
               <p>Tako kot je nekdo, ki je pred mano govoril, rekel, da bo sprožil proti enemu od naših
               poslancev zahtevo za zamenjavo.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala, gospod Cvikl. To ni več v okviru obrazložitve glasu.</p>
               <p>S tem je drugi krog obrazložitve glasu zaključen. Karkoli še ostane in kdorkoli se je
               potem javil za besedo - gospod Potrč prvi, gospa Pozsončeva druga - , je lahko še
               proceduralno vprašanje. Prosim, gospod Potrč, imate proceduralno vprašanje?</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Gospod podpredsednik, jaz samo proceduralno povem, da bom na kolegiju
               sprožil vprašanje načina odločanja ali pa dajanja glasu v zvezi z obrazložitvami. Bil
               sem namreč edini, ki sem jasno povedal, kaj se bo dogajalo, če bo taka odločitev
               sprejeta, in tudi proti njej. Mislim, da je slaba in samo povzroča nejevoljo in
               komplikacije v delu državnega zbora.</p>
               <p>Mislim pa da je prav, da tudi jaz to povem, da sem bil proti in sem opozoril, kaj se
               bo dogajalo.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Potrč, s tem se strinjam, kajti nekajkrat sem poskušal, ko je
               zašla beseda ob obrazložitvi glasu v diskusijo oziroma v razpravo, prekiniti. Zato bi
               bilo treba to obvestilo nasloviti na vse poslance, ki se javijo. Prosim, gospa
               Pozsonec, ali želite proceduralno vprašanje?</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Jaz imam repliko na izvajanje<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Replik ni.</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Kako ni?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ni replike pri obrazložitvi glasu in sedaj imamo na vrsti obrazložitve glasu. S tem
               zaključujem. Prehajamo h glasovanju. Glasujemo. Po opravljenem glasovanju ugotavljam,
               da je od 68 navzočih poslank in poslancev bilo za 43 in proti 25.</p>
               <p><stage>(Za je glasovalo 43.)</stage> <stage>(Proti 25.)</stage></p>
               <p>Ugotavljam, da je zbor predlagani sklep sprejel.</p>
               <p>S tem zaključujem to točko dnevnega reda in obenem zaključujem tudi drugo sejo
               državnega zbora Republike Slovenije.</p>
               <stage type="time">(Seja je bila končana 26. januarja 2005 ob 14.19 uri.)</stage>
            </sp>
         </div>
      </body>
   </text>
</TEI>