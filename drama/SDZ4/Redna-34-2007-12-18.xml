<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-34-2007-12-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1B4D9A7C29FD450CC12573CD00362DB3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=1B4D9A7C29FD450CC12573CD00362DB3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-34-2007-12-18.DZ" n="34">
               <name>Redna</name>
               <date when="2007-12-18"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-34-2007-12-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 34. seje</stage>
            <stage type="date">(18. december 2007)</stage>
            <stage type="chairman">Sejo je vodil mag. Vasja Klavora, podpredsednik Državnega
               zbora.</stage>
            <stage type="time">Seja se je pričela ob 12.32.</stage>
            <p><stage>(OD 9.08 DO 12.08 - 16. TOČKA DNEVNEGA REDA - POROČILO O DELU KOMISIJE ZA NADZOR
               OBVEŠČEVALNIH IN VARNOSTNIH SLUŽB V LETU 2006 (STROGO TAJNO)</stage> - EPA 1579-IV .) </p>


            <sp xml:id="SDZ4-Redna-34-2007-12-18.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovani poslanci!</p>
               <p>Prehajamo na <title xml:id="SDZ4-Redna-34-2007-12-18.title1">18. TOČKO DNEVNEGA REDA - SEZNANITEV Z INFORMACIJO O
                     DEJAVNOSTIH DRŽAVNEGA ZBORA REPUBLIKE SLOVENIJE V ČASU PREDSEDOVANJA REPUBLIKE
                     SLOVENIJE SVETU EVROPSKE UNIJE OD JANUARJA DO JUNIJA 2008.</title> Informacijo
                  sta v seznanitev zboru predložila Odbor za zadeve Evropske unije in Odbor za
                  zunanjo politiko. Besedo dajem predsedniku odbora za dopolnitveno predstavitev
                  informacije. Gospod Kokalj, izvolite.</p>
            </sp>
            <sp xml:id="SDZ4-Redna-34-2007-12-18.sp2">

               <speaker>ANTON KOKALJ:</speaker>

               <p>Spoštovani predsedujoči, spoštovani poslanci! Zanimanje za predsedovanje Slovenije
                  Evropski uniji s strani slovenskega parlamenta je enormno, pa vendar Odbor za
                  zadeve Evropske unije je na svoji 34. nujni seji 9.11. skupaj z Odborom za zunanje
                  zadeve pod 1. točko dnevnega reda obravnaval predlog informacije o dejavnostih
                  Državnega zbora Republike Slovenije v času predsedovanja Republike Slovenije Svetu
                  Evropske unije od januarja do junija 2008. Vsebina je bila potrjena v delu, ki se
                  je nanašal na izhodišča za srečanje predsednikov odborov parlamentov Evropske
                  unije za energetiko in okolje, ki bo 21. januarja 2007 v Ljubljani. Dodatni
                  obrazložitvi pa sta podala mag. Branko Grims, predsednik Odbora za kulturo,
                  šolstvo in šport, ki je predstavil izhodišča za srečanje predsednikov odborov za
                  kulturo, šolstvo in šport parlamentov Evropske unije, ki bo 14. aprila 2008 v
                  Ljubljani. Predsednica Odbora za kmetijstvo, gozdarstvo in prehrano, Marjeta Uhan,
                  pa je predstavila izhodišča za srečanje predsednikov odborov za kmetijstvo
                  parlamentov Evropske unije, ki bo 2. in 3. junija 2007 v Ljubljani. Sam sem
                  predstavil dva dogodka, ki ju bo v času predsedovanja pripravil tudi Odbor za
                  zadeve Evropske unije, in sicer srečanje predsednikov parlamentarnih odborov za
                  evropske zadeve in predsedniške trojke konference odborov parlamentov Evropske
                  unije za evropske zadeve, tako imenovani Cosac, ki bo v Ljubljani 18. februarja
                  2008 ter 39. redno zasedanje konferenc odborov parlamentov Evropske unije za
                  evropske zadeve, ki bo na Brdu 7. in 8. maja 2008. Celotno gradivo je bilo
                  pripravljeno na podlagi vsebinskih izhodišč odborov, ki jih je predsednik
                  Državnega zbora 23. oktobra 2007 posredoval pristojnima odboroma. Sprejeta sta
                  bila naslednja sklepa.</p>
               <p>Odbor Državnega zbora za zadeve Evropske unije je na 34. nujni seji 9. novembra
                  2007 obravnaval in za področja, ki so v njegovi pristojnosti, sprejel informacijo
                  o dejavnostih Državnega zbora Republike Slovenije v času predsedovanja Republike
                  Slovenije Svetu Evropske unije od januarja do junija 2008, hkrati je bil obveščen,
                  da bo Odbor za kulturo, šolstvo in šport naknadno obravnaval poslana izhodišča za
                  srečanje predsednikov odborov. In še sklep; informacijo je za plenarno zasedanje
                  Državnega zbora potrebno dopolniti še z vsebino medparlamentarnih srečanj in
                  morebitnih drugih dogodkov, ki jih bo Državni zbor še organiziral v času
                  predsedovanja. 29. novembra 2007 so bila odboru posredovana še vsebinska
                  izhodišča, ki jih je Odbor za kulturo, šolstvo in šport obravnaval in sprejel na
                  svoji 16. nujni seji 16.11.2007. Hkrati je bila informacija dopolnjena z
                  informacijami o skupnih parlamentarnih srečanjih in skupnih srečanjih odborov.</p>
               <p>Kako je Odbor za zadeve Evropske unije 7. decembra 2007 na 114. redni seji
                  obravnaval dopolnjeno informacijo o dejavnosti Državnega zbora Republike Slovenije
                  v času predsedovanja Republike Slovenije Svetu Evropske unije od januarja do
                  junija 2008? Po razpravi v kateri je bilo izpostavljeno, da informacija še vedno
                  ne zajema vseh aktivnosti Državnega zbora Republike Slovenije, to je na primer
                  aktivnosti predsednika Državnega zbora Republike Slovenije, Franceta Cukjatija,
                  sprejel naslednji sklep; Odbor Državnega zbora za zadeve Evropske unije je na 114.
                  redni seji, 7. decembra 2007 obravnaval in za področja, ki so v njegovi
                  pristojnosti, sprejel dopolnjeno informacijo o dejavnostih Državnega zbora
                  Republike Slovenije v času predsedovanja Republike Slovenije svetu Evropske unije
                  od januarja do junija 2008. Hvala.</p>
            </sp>
            <sp xml:id="SDZ4-Redna-34-2007-12-18.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Preden bi prišli na predstavitev stališč poslanskih skupin, bi vas rad
                  opozoril, da bo v primeru, če razprava k tej točki ne bo končana do 16. ure, da
                  bomo nadaljevali z razpravo ob koncu poslanskih vprašanj.</p>
               <p>Sledi predstavitev stališč poslanskih skupin. Besedo ima gospod Jakob Presečnik v
                  imenu Slovenske ljudske stranke. prosim.</p>
            </sp>
            <sp xml:id="SDZ4-Redna-34-2007-12-18.sp4">

               <speaker>JAKOB PRESEČNIK:</speaker>

               <p>Hvala lepa gospod podpredsednik. Spoštovana poslanka in poslanci!</p>
               <p>V Poslanski skupini Slovenske ljudske stranke pozdravljamo dejstvo, da bo
                  Slovenija kot prva od novih držav članic predsedovala Evropski uniji. To je
                  nedvomno velik izziv za našo državo, še bolj pa priložnost, da Slovenija poleg
                  kvalitetnega in korektnega vodenja Evropske unije poskrbi tudi za promocijo naše
                  države. Naša skupna skrb mora biti, da bomo v času, ko bo evropska in svetovna
                  javnost, še posebej pozorna na Slovenijo, dokazali, da smo zrela država z jasnimi
                  usmeritvami in mnogimi razvojnimi možnostmi. V času predsedovanja Slovenije
                  Evropski uniji, bo Državni zbor gostil srečanja delovnih teles držav članic
                  Evropske unije in evropskega parlamenta. Pri delu vseh delovnih teles je naša
                  naloga, da podamo konkretne vsebinske predloge in transparentno predstavimo naše
                  poglede na konkretna vprašanja in konkretne vsebine. Glavne teme, ki jih bomo
                  obravnavali v skladu z informacijo o dejavnostih Državnega zbora Republike
                  Slovenije v času predsedovanja, so predvsem energetika in podnebne spremembe,
                  medgeneracijska solidarnost, vprašanje zahodnega Balkana, predvsem Kosovo in Bosne
                  in Hercegovine, medkulturni dialog, Lizbonska strategija in področje evropske
                  kmetijske politike. O vsaki od omenjenih tem bi bilo možno veliko povedati.</p>
               <p>V Slovenski ljudski stranki bi izpostavili predvsem dve temi, ki sta pomembni
                  komponenti naših programskih usmeritev, to sta medgeneracijska solidarnost in
                  kmetijska politika oziroma zdrava hrana. Sožitje med socialnimi skupinami in
                  generacijami zagotavlja varnost in zadovoljstvo vseh prebivalcev Slovenije.
                  Postopno staranje prebivalstva z vedno manjšim deležem aktivnega prebivalstva
                  zahteva nov pristop k iskanju medgeneracijske solidarnosti. Ta zahteva poleg nujne
                  skrbi aktivne generacije za dostojno preživljanje starosti starostnikov, tudi
                  pripravljenost starejših za odpovedovanje določenim pravicam, ki bodo mladim
                  omogočile aktivno in uspešno delo, ter zagotavljanje gospodarskega in siceršnjega
                  napredka družbe. Verjamemo, da lahko ambicioznost mladih v tesnem sodelovanju z
                  izkušnjami in znanjem starejših zagotovi hitrejši razvoj naše družbe. Spodbujamo
                  pogovor, iskanje skupnih idej in rešitev ter doseganje vzajemnih učinkov med
                  mlajšimi in starejšimi generacijami. Menimo, da so to ideje, vsebina, katere se
                  zavedajo tudi druge države Evropske unije in ki so nujne za ohranitev socialne
                  varnosti v Evropi.</p>
               <p>Kmetijstvo, ki je tudi največji porabnik evropskih sredstev je bilo že od nekdaj
                  pomembno kot osnovna gospodarska panoga za predelavo hrane in surovin za
                  predelovalno industrijo. Družinske kmetije so na trgu skupaj z evropskim
                  kmetijstvom, z visokimi tehnologijami in masovno proizvodnjo. Konkurenčnost
                  velikega števila slovenskih kmetij z evropskimi ni primerljiva, zato kmetije
                  opuščajo proizvodnjo, saj so premajhne, neorganizirane in kot takšne ne morejo
                  konkurirati na globalnem trgu. Prihodnji razvoj kmetijstva v SLS vidimo v krepitvi
                  kmetij, ki bodo sposobne v tretjem tisočletju postaviti jasne smernice kmetijskega
                  razvoja v Sloveniji. Prizadevamo si za proizvodnjo kakovostne in zdrave hrane, za
                  ohranjanje zdravega okolja s posebnim poudarkom na čistem zraku in neoporečni
                  podtalnici ter za podeželje, kot bivalni prostor, ki zadovoljuje etnološke,
                  kulturne in socialne vidike bivanja. Menimo, da lahko te usmeritve kot relevantne
                  prevzame v svojo strategijo tudi Evropska unija in v tej smeri bodo šla tudi naša
                  razmišljanja na tem področju.</p>
               <p>Za zaključek bi morda dodal le to, da morajo biti v času predsedovanja interesi
                  države Slovenije pred našimi in notranje političnimi interesi. Verjamem, da bo
                  Slovenija svojo nalogo predsedujoče Evropski uniji odlično izpeljala. Hvala lepa.
               </p>
            </sp>
            <sp xml:id="SDZ4-Redna-34-2007-12-18.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič v imenu Poslanske skupine SNS.
                  Prosim. </p>
            </sp>
            <sp xml:id="SDZ4-Redna-34-2007-12-18.sp6">

               <speaker>BOGDAN BAROVIČ:</speaker>

               <p>Spoštovani predsedujoči! Kolegica in ..<stage xml:id="SDZ4-Redna-34-2007-12-18.stage6">/Oglašanje iz klopi./</stage>... 9, 10 kolegov.</p>
               <p>Včeraj sva s spoštovanim kolegom Alešem Guličem, doma iz Trbovelj ne glede na
                  politične barve, bila deležna pozornosti nacionalne televizije iz države Češke.
                  Ker jih zanima, njih zanima, kako se Slovenija pripravlja, kaj Slovenija hoče, kaj
                  Slovenija bo imela ob predsedovanju. Torej, Češka nacionalna televizija je prišla
                  v Trbovlje, danes je v Ljubljani in bo obiskala še druga slovenska mesta.</p>
               <p>Ko smo, spoštovani kolegi in kolegica, na številnih zasedanjih Kolegija Državnega
                  zbora govorili, je bilo nešteto prepirov, kateri odbori bi želeli imeti srečanja v
                  času predsedovanja države Republike Slovenije Evropski uniji. Nešteto prepirov.
                  Danes, žal, z vsem spoštovanjem in tukaj moram reči - hvala gospod predsednik,
                  tukaj je potrditev vašega dela, dela Odbora za Evropsko unijo, in našega dela,
                  vidimo kako velika zainteresiranost tega Državnega zbora je za predsedovanje
                  Evropski uniji. Saj je res, da je Vlada tista, "government", včeraj smo imeli tuji
                  jezik - 23 jezikov v Evropski uniji, res, ja. Ampak, državni zbor, 7 let sem
                  podpredsednik odbora oziroma Komisije za Evropske zadeve. 7 let! In vedno je bilo
                  rečeno: "Parlament je vez med ljudstvom, državo in Evropsko unijo" Parlament - mi
                  smo tista vez, ker moramo dati zavest ljudem, da so ljudje, državljani države
                  Republike Slovenije hkrati tudi državljani Evropske unije. Slovenska nacionalna
                  stranka je bila evroskeptična stranka, in ko mi je lord Greenfield nekoč dejal:
                  "If you want join the club, you have to respect the rules." Sem ga razumel. In ko
                  se je Slovenija v velikem odstotku odločila, da gremo v Evropsko unijo, spoštujemo
                  tudi v Slovenski nacionalni stranki ta pravila, in spoštujemo pravila igre. Jih.
                  In moramo jih, ampak očitno jih ta parlament, res me žalosti, ne. Predsednik je
                  zadnjič povedal, ko ste imeli še posebej razpravo, da je bil edini od poslancev in
                  sam navzoč, kar seveda jaz zase govorim, sem bil odsoten v tujini, drugače bi bil
                  prisoten, gospod predsednik. Me žalosti. Mi imamo čast, kot prva, pa ne mislim v
                  slabševalnem, bog ne daj, bog ne daj, v dobrem namenu, kot prva med; nas
                  imenujejo, kot komunističnih držav vzhodne Evrope, predsedovati Evropski uniji.
                  Jaz nimam predsodkov, marsikaj lepega je bilo v preteklosti in marsikaj lepega je
                  bilo v preteklosti pa marsikaj slabega, tako kot je vedno v življenju. Prvi imamo
                  to čast, ki jo v tem parlamentu izkazujemo na takšen način. Odbor za evropske
                  zadeve si ves čas prizadeva, da je korekten. Mi smo vzeli skandinavski model, po
                  katerem želimo in hočemo, da je sodelovanje med Državnim zborom, ki je vez med
                  ljudmi in Evropo, korektno, dobro, pošteno, vestno, da ljudje vedo, o čem
                  govorimo, kaj se gremo v tej Evropi. Prvi in edini, ki na tem vztrajamo. Ampak
                  očitno nas res ne zanima. Žal mi je. Jaz bi rad govoril o vsebinah, ki jih vsi
                  poznate. Informacija je jasna, imamo točko A, imamo točko B, vemo, o čem se bomo
                  pogovarjali. Ampak ali je to pošteno do državljank in državljanov in da vam to
                  govori, pa ne mi zameriti, evroskeptik, da smo mi najmanj evrousmerjeni ljudje,
                  ker nas ne zanima, razen vas izjem. Na predavanjih je bilo tako, tisti, ki so
                  prišli na izpit, so nastradali, to je tako. Nas redkih nekaj, ki smo zdaj tule, in
                  govorimo o tem, kaj bomo počeli v času predsedovanja. Kaj bo Slovenija dosegla v
                  tem času predsedovanja, kaj bo Slovenija pokazala svetu, Evropi, kdo smo in kaj
                  smo, kako smo pomembni. Majhni po številu, toda veliki smo, veliki, čeprav nas je
                  samo dva milijona. Prvi bomo od vseh teh držav, ki bomo predsedovali Evropi. Naš
                  cilj je, da Evropa izve, da Slovenija je, da ima gore, da ima smučišča, da ima
                  morje, da je ena najlepših dežel. In da spoštujemo pravila igre, ker smo se tako
                  dogovorili, tudi če jih mogoče ne bi želeli. Tudi v Slovenski nacionalni stranki
                  jih spoštujemo, ker smo dolžni, dolžni do vseh Slovenk in Slovencev, ki so se
                  odločili tako, kot smo se odločili.</p>
               <p>Spoštovane kolegice in kolegi! Rad bi dejal, da se je Državni zbor, da si je Odbor
                  za evropske zadeve in njegovi člani prizadevali in ustvarili program, ki ga imamo
                  pred sabo, s katerim bomo želeli svetu, ne samo Evropi, tudi svetu pokazati, da je
                  Slovenija krasna, lepa, demokratična in želi biti tudi poštena država. Vendar, res
                  sem malo razočaran, da je odziv pač takšen, kakršen je, v tem Državnem zboru. Ni
                  mi mar medijev, ali bodo prikazali ali ne to, kar mi govorimo, to kar mi povemo.
                  Toda, gospe in gospodje, predsedovati Evropi, 27 državam članicam, ob vseh
                  problemih, ki jih imamo na gospodarskem, ekološkem in drugih področjih, je
                  žalostno, da se preštejemo in rečemo, da nas je tule - dva, štiri, šest, osem,
                  deset, dvanajst, štirinajst, šestnajst, osemnajst, triindvajset. Žalostno. In
                  potem bomo govorili, kdo parlamenta ne ceni in potem bomo očitali Vladi, češ "vi
                  vse vzamete nase, nas pa ne upoštevate". S kakšno pravico, če sami nismo toliko
                  zavestni, da vemo, da je parlament bistvo Evrope. Brez tega parlamenta, brez te
                  vezi med ljudmi in nami in vami z vsemi nalogami, ki jih imamo, preglejte si jih
                  sami, jaz vam jih ne bom našteval tako kot bodo nekateri drugi. Vemo, kaj je naša
                  dolžnost. Meni je žal, jaz sem se ves čas boril, da bi mogoče v času predsedovanja
                  države Republike Slovenije dosegli in presegli Galileo in bi imeli sedež v
                  Sloveniji, pač ga ne bomo imeli. Mene zanima, kakšno je naše stališče do vprašanja
                  Kosova in do hudega vojnega žarišča, ki lahko nastane v tem prostoru, še posebej
                  zato, ker imamo veliko slovenskih vojakov tam. Meni je žal, da danes ne moremo
                  govoriti tudi o drugih vprašanjih, ki jih ima odprta Slovenija, od urejevanja
                  okoljevarstvenih vprašanj do še marsikaterega odprtega vprašanja, ki ga ne bomo
                  mogli pokazati. Predsednik Odbora za Evropske zadeve in člani Odbora za Evropske
                  zadeve smo povedali veliko težav in problemov, odprli smo vprašanja, nekatera so
                  bila upoštevana, nekatera ne, toda rešiti jih moramo in nenazadnje največje
                  vprašanje pa je vprašanje, ki je meni in mojemu spoštovanemu kolegu, ki ga je meni
                  in mojemu spoštovanemu kolegu gospodu Guliču zastavila novinarka češke nacionalne
                  televizije; kaj bo država Republika Slovenija dosegla in imela od predsedovanja.
                  Na to vprašanje bi rad odgovor. Jaz bi si želel Galileo, jaz bi si želel mir na
                  Kosovu in jaz bi si želel velik gospodarski razvoj države Republike Slovenije. In
                  jaz mislim, da tudi vi, kolegice in kolegi, tukaj si moramo biti enotni in smo si
                  enotni, vsi smo stopili v ta klub, vsi v njem živimo, vsi v njem dajemo in
                  dobivamo, dobivamo, to je vprašanje. Vlado pozivam, da bo dobila čim več, vas,
                  kolegice in kolegi, pa prosim bodimo spoštljivi do naše države v času
                  predsedovanja in pokažimo ponos, da smo vendarle slovenski parlament, prva in
                  najpomembnejša veja oblasti in spoštujmo, čeprav nimamo ministra, spoštujmo vsaj
                  predsednika odbora, podpredsednika odbora in člane Odbora za Evropske zadeve. Mi
                  se ne igramo, mi se ne hecamo, mi se gremo Evropo za res.</p>
            </sp>
            <sp xml:id="SDZ4-Redna-34-2007-12-18.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Čas je potekel, gospod Barovič. Besedo ima gospod mag. Grims v imenu
                  Poslanske skupine SDS. Prosim.</p>
            </sp>
            <sp xml:id="SDZ4-Redna-34-2007-12-18.sp8">

               <speaker>MAG. BRANKO GRIMS:</speaker>

               <p>Hvala za besedo. In vsem kolegom, ki kažejo pozitiven odnos do zelo pomembnega
                  izziva, ki je pred nami s svojo prisotnostjo v tej dvorani, naj se na začetku prav
                  lepo zahvalim.</p>
               <p>Kolega, ki je govoril pred menoj je postavil nekoliko nenavadno izhodišče v luči
                  zgodbe, ki se je odvila pred dobrim mesecem dni. Namreč, ko je Vlada Republike
                  Slovenije vezala vprašanje svoje zaupnice na vodenje Evropske unije in samo na
                  vodenje Evropske unije, je vsa opozicija enotno glasovala proti in se s tem
                  objektivno in očitno odpovedala svojemu sodelovanju pri vodenju Evropske unije,
                  odpovedala se je odgovornosti, odpovedala pa se je tudi vsem rezultatom, ki jih bo
                  to vodenje prineslo. To je zelo pomembno in zadeva celotno področje izvršilne veje
                  oblasti, ki ima v resnici pri vodenju mnogo mnogo večjo vlogo kot parlament. Taka
                  je pač evropska ureditev. Seveda pa to ne pomeni, da je vloga parlamenta, kjer bo,
                  upam, ravnala opozicija drugače, nepomembna. Ravno nasprotno, sam jo štejem kot
                  zelo pomembno, kajti vsak parlament sam po sebi je v bistvu temeljni prostor
                  demokracije. To se prepogosto pozablja. Izvršilna veja oblasti obstaja tudi v
                  nedemokratičnih sistemih, tudi v minulih desetletjih je obstajala v Sloveniji.
                  Seveda pa demokratično izvoljen parlament, ki zadostuje s standardom demokracije,
                  kot jih postavlja politologija, obstaja samo v demokratičnih družbah.</p>
               <p>Tisto, kar je potrebno zato že na začetku poudariti, da bo ta odgovornost, ki jo
                  torej sprejema vladajoča koalicija in Vlada Republike Slovenije s svojo
                  odločitvijo za vodenje Evropske unije, ta odgovornost bo izjemna. Kajti sedaj se
                  kaže s podpisom Lizbonske deklaracije dejanska možnost, da bo ta v bistvu
                  skrajšana oblika Evropske Ustave, tudi uveljavljena, dokončno sprejeta,
                  ratificirana s strani vseh članic in uveljavljena. Ta pa v praksi pomeni, da ima
                  Slovenija samo enkrat v zgodovini priložnost in to je ta priložnost, da bo čisto
                  sama vodila celotno Evropsko unijo. Zato lahko brez vsake patetike govorimo o
                  odgovornosti, naši skupni odgovornosti pred zgodovino.</p>
               <p>S tega vidika je potrebno pohvaliti priprave, ki so bile do sedaj izvedene, in ki
                  zajemajo tako izvršilno in tudi tisto, o kateri posebej govorimo danes, to je
                  zakonodajno vejo oblasti. Parlament je na vodenje Evropske unije dobro
                  pripravljen. Vse bistvene elemente smo v bistvu že začrtali v minulih mesecih.
                  Sedaj gre predvsem za izvedbo. Parlament se je odločil za teme, ki so usklajene z
                  zavezami, ki jih je dala Slovenija institucijam Evropske unije, in ki je tudi
                  skladen s temeljnimi interesi, ki jih zagotovo naša država v času svojega vodenja
                  Evropske unije uveljavi na zunanje-političnem področju. Naj naštejem samo
                  nekatere, ki so najpomembnejši, in ki so tudi zajeti v gradivu, ki je pred nami.
                  Zajemajo področja ekologije, torej ohranitve našega življenjskega okolja, v
                  povezavi z oskrbo z energijo, ki je prav tako izjemno pomembna tema in neločljivo
                  povezana s tisto prvo, kajti toplogredno dogajanje, vremenske zgodbe, ki smo jim
                  priča vsak dan, so tiste, ki na opozarjajo, da je to tema, ki bo v naslednjih
                  letih in desetletjih zagotovo imela vse večji in večji pomen. S tem povezana je
                  tudi naslednja prioriteta, za katero se je odločila naša država - to je vprašanje
                  kmetijstva. Kmetijstva, ki morda v Sloveniji danes ni več ključna panoga, tako kot
                  je bilo morda na začetku prejšnjega stoletja. Ampak je pa še vedno ključna panoga,
                  ki znova dobiva večji pomen v obdobju, ko se cene hrane nebrzdano dražijo povsod
                  po svetu, zlasti pa to velja za Evropsko unijo. To se pravi, gre za področje, ki
                  mu je vredno nameniti ustrezno pozornost.</p>
               <p>Tretje tako področje je pač medgeneracijska solidarnost. Smo država, ena od držav,
                  žal, ki se najhitreje stara. In zato je medgeneracijska solidarnost izjemno
                  pomembna, vsak dan je pomembnejša. Dejstvo je, da smo v času tega mandata doživeli
                  nekaj, kar lahko vsi samo pozdravimo - trend rojstev se je obrnil. Danes spet
                  beležimo pozitiven prirast. Toda to nas do tistega temeljnega sporočila, do teme
                  medgeneracijske solidarnosti prav v ničemer ne oddaljuje, kajti medgeneracijska
                  solidarnost ne zajema samo starejših, zajema tudi mlajše generacije.</p>
               <p>In seveda pridemo do teme, ki ji tudi sam osebno dajem izjemen pomen, prav tako pa
                  v naši poslanski skupini - letošnje leto je uvod v leto, ki je pred nami, vodenje
                  Evropske unije v letu 2008, ki bo leto medkulturnega dialoga. Da bo tej temi dala
                  izjemno pozornost, se je država Slovenija zavezala pred institucijami Evropske
                  unije in je tudi sprejela zato ustrezne poudarke. Sam bi pa ob tej priložnosti
                  želel izraziti veliko željo, ki sem jo do zdaj ves čas pravzaprav nekoliko držal v
                  ozadju. Namreč, da bi ta medkulturni dialog vzeli vsi zelo resno in da bi ga
                  uveljavili tudi znotraj meja države Slovenije. Kajti medkulturni dialog ni samo
                  dialog med verstvi, kot se pogosto po eni strani zadevo oži, niti ni to samo, ne
                  vem, spoštljivo govorjenje o različnih skupinah, kot recimo o Romih, daleč od
                  tega. Medkulturni dialog je mnogo, mnogo več in poteka na različnih nivojih, na
                  nivojih pogovora, dialoga med posamezniki, med skupinami znotraj ene družbe, ene
                  države in seveda poteka na meddržavnem nivoju in tudi na nivoju pravzaprav, ki bi
                  ga lahko ocenili kot globalnega. To je prvo, kar je treba vedeti o medkulturnem
                  dialogu.</p>
               <p>Drugo, kar je treba poudariti, je, da medkulturni dialog po definiciji pomeni
                  odprto in spoštljivo izmenjavo mnenj med posamezniki in skupinami različnih
                  etičnih, kulturnih, verskih in jezikovnih družbenih okolij in dediščin. To je
                  definicija medkulturnega dialoga, ki jo prvič lahko v tem Državnem zboru
                  predstavim in je povzeta po Beli knjigi Evropske unije o medkulturnem dialogu, ki
                  v osnutku že dalj časa obstaja.</p>
               <p>In pri tem je treba opozoriti še na dvoje. Medkulturni dialog ni in ne more biti
                  enosmeren proces. Za njegov uspeh je bistvena pripravljenost vseh, ki v njem
                  sodelujejo, za sprejemanje medsebojnih argumentov in tudi nujno medsebojno
                  razumevanje vseh, ki v tem procesu sodelujejo.</p>
               <p>In kot tretje, kar je izjemno pomembno, pa je to, da je medkulturni dialog mogoče
                  dejansko uveljaviti le s polno svobodo in odgovornostjo medijev ter vseh nosilcev
                  javne besede. In sedaj postavimo to v luč našega aktualnega dogajanja. Tukaj lahko
                  Slovenija dejansko predstavi nekatere zelo pozitivne izkušnje. Lahko poudari
                  nekatere svoje strateške interese, zlasti tukaj podčrtam vprašanje slovenskega
                  jezika. Po drugi strani je pa seveda potrebno reči, da medkulturni dialog in to
                  leto ne bosta obrodila tistih sadov, ki bi jih lahko, če jih ne bomo sprejeli tudi
                  sami pri sebi. In tukaj trdno podčrtam besedo s strani vseh sodelujočih v tem
                  procesu.</p>
               <p>Namreč, zakaj to tako poudarjam? Velikokrat smo bili že soočeni s posameznimi
                  neprimernimi izjavami, tudi v tem Državnem zboru o kakšni kavi in kdo bi šel s kom
                  na kavo, ki se jim potem daje zelo veliko pozornost. Ampak praviloma je tako, da
                  javnost te stvari zelo dobro oceni, pravilno oceni in jih zavrne. Problem se
                  pojavi takrat, kadar je ta sovražni govor, ki v resnici predstavlja negacijo
                  medkulturnega dialoga, tukaj gre za dva popolnoma nasprotujoča pojma, tako
                  vcepljen v javni diskurs, v javni pogovor, da pravzaprav nihče več ne opazi
                  njegove prisotnosti in takrat, ko iz tega sovražnega govora, potem celo sledijo
                  posamezna dejanja. Da je temu v resnici včasih tako v slovenski družbi, naj
                  opozorim samo na dva zares zelo, zelo pereča primera, ki odstopata daleč, daleč in
                  drastično od evropske prakse in od evropskih norm.</p>
               <p>Eno je odnos do naše polpretekle zgodovine. Vprašajte se, kolikokrat ste že v tem
                  Državnem zboru, pa v različnih medijih slišali za tisti pojem preštevanja kosti.
                  Pa se verjetno ob tem pravzaprav nihče ni zdrznil, da bi se zavedal, da gre v
                  resnici za zelo hudo obliko sovražnega govora, ki je po mednarodnih aktih, ki jih
                  je Slovenija ratificirala, celo lahko kaznivo dejanje. Kajti ti mednarodni akti,
                  ki se jih po naši ustavi sedaj uporablja lahko tudi neposredno - žal te prakse
                  slovenskih sodišč še nisem opazil - govorijo zelo jasno, da stori kaznivo dejanje
                  tudi tisti, ki omalovažuje ali zaničuje ali se norčuje iz zločina proti človeštvu
                  ali genocida. In v Sloveniji je lahko zelo veliko filozofskih razprav na temo, ali
                  je bilo tisto dogajanje v času po drugi svetovni vojni pravzaprav hudodelstvo
                  proti človeštvu, ali je bil to pravi politični genocid, ampak dejansko je odnos v
                  obeh primerih enak in iz tega razloga je to potrebno poudariti kot zagotovo
                  največji problem, ki ga v Sloveniji imamo in ki že ima negativne posledice.</p>
               <p>Poglejte, pred samo nekaj dnevni je bila proslava posvečena žrtvam povojnega
                  nasilja, političnim zapornikom in vsem njihovih sorodnikom, vsem, ki so trpeli v
                  totalitarnem režimu. Iz strani največje opozicijske stranke Pahorjeve SD, ki
                  napoveduje prihod na oblast tam ni bilo videti niti enega samega vidnega
                  predstavnika. S tem se je zgodilo dvoje, to je bilo dejanje, ki je bilo v
                  temeljnem, očitnem, najglobljem nasprotju z medkulturnim dialogom, ki je hkrati
                  dalo zelo jasen signal, da je za to politično silo bila sprava samo nek vzvod, s
                  katerim se je pridobilo čas, zdaj pa, ko gre zares, je pa dejanje povsem
                  nasprotno. In po drugi strani je potrebno reči, da to zelo jasno pomeni, da se oni
                  še kako dobro spomnijo kaj se je takrat dogajalo, kajti moto je bil izbrisani
                  spomin, ampak, če se ne bi spomnili zagotovo ne bi imeli razloga, da so na tej
                  proslavi manjkali in tukaj je gotovo prostor za medkulturni dialog še povsem
                  odprt, še povsem svež.</p>
               <p>Drugi tak prostor pa je očitno mogoče najti v odnosu do verujočih, do različnih
                  verstev. Kolega iz opozicije je dal amandma, ki smo ga tudi soglasno sprejeli, ki
                  je izjemno pomemben in je z njim obogatil gradivo, ki je tudi danes pred vami. Naj
                  preberem samo kratek citat. Evropa mora oblikovati občutljiv odnos do izrekanja
                  vrednostno označenih sodb o religijah. To je zagotovo res. In poglejte, ko je on
                  to predlagal, je omenil odnos so muslimanov. Tukaj se z njim strinjam, zagotovo je
                  to zelo pomemben element. Ob tem pa se je kar pozabilo kaj se vse sliši v tem
                  Državnem zboru in kaj se o tej temi sliši v različnih javnih razpravah. Tam se kar
                  slovensko katoliško cerkev, ki je v resnici daleč največja verska skupnost vnaprej
                  kvalificira, da je požrešna, da si prilašča vse mogoče in nemogoče, da si želi
                  podrediti mladino, da ji gre samo za denar, da je precepljena s takšnimi in
                  drugačnimi deviacijami in se to posplošuje. Tega je kolikor hočete, samo poglejte
                  nazaj lahko kar v magnetograme razprav, ki so značilne za opozicijo v tem Državnem
                  zboru. To je nekaj, kar ni evropsko in to je tudi nekaj, kar drastično odstopa od
                  enakih meril za vse in da ima to posledice, šekako ima posledice, ste se lahko
                  prepričali sami, ko je zagorel križ na obali, križ, ki je bil spomenik umrlim v
                  ladijski nesreči, in se je to dejanje prikazovalo, kot, ne vem, kulturni dogodek.
                  Kultura, ki naj bi gojila tisto, kar je lepo, kar je smiselno, kar je vrednostno
                  pozitivno v človeku, s tem vandalizmom - da uporabimo pravi izraz, pa res nima
                  prav ničesar skupnega in prav tako ne s tistim, da se je objavilo simbol, ki ga
                  sprejema, kot svoje najbolj pozitivno čutenje, velik del Slovencev, to je Marija s
                  podgano v naročju, in se je tudi takrat reklo, da tisti, ki mu to ni všeč je pa
                  nestrpen. Ljudje božji, v kakšni družbi pa mi živimo?! Tukaj je pa res še ogromno
                  prostora za medkulturni dialog. Za medkulturni dialog med različno mislečimi, za
                  medkulturni dialog med različnimi skupinami, celo za medkulturni dialog med
                  nekdanjimi žrtvami in rablji, kot smo videli na primeru, ki sem ga navedel na
                  začetku. Če bomo ta prostor odprli s tem, ko odpiramo ta prostor v Državnem zboru,
                  meddržavnem srečanju na temo "Medkulturni dialog", potem smo naredili majhen korak
                  zase in zelo velik za Slovenijo.</p>
               <p>V imenu Poslanske skupine SDS pozivamo vse, da vzamemo te teme zelo resno, in da
                  ta korak tudi storimo.</p>
            </sp>
            <sp xml:id="SDZ4-Redna-34-2007-12-18.sp9">

               <speaker>PREDSEDNIK MAG. VASJA KLAVORA:</speaker>

               <p>Besedo ima gospod Feri Horvat, v imenu Poslanske skupine SD.</p>
               <p>Izvolite prosim.</p>
            </sp>
            <sp xml:id="SDZ4-Redna-34-2007-12-18.sp10">

               <speaker>FRANC (FERI) HORVAT:</speaker>

               <p>Hvala za besedo, spoštovani podpredsednik. Spoštovani namestnik direktorja Urada
                  za evropske zadeve, ki ga trenutno ne vidim, ampak je verjetno kje zunaj.
                  Spoštovani kolegici in kolegi.</p>
               <p>Za nas, poslanke in poslance Poslanske skupine Socialnih demokratov, je pomen
                  predsedovanja Evropski uniji za Državni zbor Republike Slovenije prav gotovo
                  večji, kot napoveduje skromen naslov, sicer zelo korektne in celovite informacije,
                  kot gradiva za to razpravo, ali pa odmevi o dejavnosti Državnega zbora v pripravah
                  na predsedovanje in konkretnih aktivnostih že doslej, in kot tudi izhaja, kar je
                  že bilo rečeno, iz prisotnosti poslank in poslancev, saj imam tako na hitro vtis,
                  ne smo da nas je majhno število, ampak da smo mnogi tukaj, skoraj polovica, tako
                  rekoč po službeni dolžnosti, ker slučajno vodimo delovna telesa, ki bodo
                  organizatorji posameznih aktivnosti tukaj v Državnem zboru ali se bomo morali
                  udeležiti srečanj v Evropskem parlamentu.</p>
               <p>Res je, da bo glavno težišče dejavnosti na vladi, vendar je tudi vloga Državnega
                  zbora izjemnopomembna, še posebej ob pravkar podpisani Lizbonski pogodbi, ki
                  pomeni krepitev vloge nacionalnih parlamentov. Predsedovanje Evropski uniji je
                  nacionalni projekt. Tega se zavedamo, in ne le projekt Vlade ali samo vladne
                  koalicije. To je veliko priznanje Sloveniji in velik izziv ter odgovornost za vse.
                  Vlada ima pri tem največ nalog in odgovornosti, vendar ni in ne more biti sama,
                  kot je bilo v tem domu že rečeno, razen če to seveda sama želi.</p>
               <p>V Poslanski skupini Socialnih demokratov nas je večina, lahko bi rekel skoraj vsi,
                  vse poslanke in poslanci, smo neposredno ali posredno preko delovnih teles; kolega
                  Marko je tukaj, ki je aktiven pri izvajanju projekta Euromediteranske univerze in
                  vrsto drugih kolegic in kolegov, ki je vključenih tudi v razne projekte, o katerih
                  morda niti nimamo celotnega pregleda. Zelo pomembno bo, da bo to naše sodelovanje
                  vseh poslank in poslancev ali pa vsaj večine, enako angažirano tudi v času
                  izvajanja predsedovanja, ki se zelo naglo bliža. Mi ne moremo pristati na tezo
                  oziroma na trditve, da tisti, ki ni glasoval za zaupnico vladi ali za tako
                  imenovano zaupnico, da ni bil in ni za predsedovanje. Treba je pogledati prakso in
                  se bo videlo kako in kaj je z besedami in dejanji.</p>
               <p>Državni zbor je že v času priprav na predsedovanje igral pomembno vlogo, bolj kot
                  je bilo to zaznati v javnosti. Verjetno smo za to krivi tudi sami, ne samo javno
                  mnenje oziroma mediji. Bili smo priča številnim obiskom delegacij, ki se vrstijo
                  tako rekoč dnevno, iz nacionalnih parlamentov, članic in kandidatk, ter iz
                  političnih skupin in delovnih teles evropskega parlamenta. Pristojna delovna
                  telesa so obravnavala program vlade za predsedovanje. Žal po naši oceni, pri tej
                  obravnavi ni bilo dovolj predhodnih vsebinskih razprav o prioritetah Slovenije za
                  predsedovanje in je bila tako vloga Državnega zbora v znatni meri omejena bolj na
                  formalno potrjevanje programa Vlade. To ni kritika same Vlade, ampak je verjetno
                  nekaj odgovornosti in krivde na obeh straneh.</p>
               <p>Priprave na aktivnosti Državnega zbora v času predsedovanja, so se začele zelo
                  zgodaj. V pripravah na predsedovanje je potrebno še posebej pohvaliti aktivno
                  vlogo projektne skupine, strokovnih sodelavk in sodelavcev Državnega zbora in
                  delovnih teles, ki organizirajo posamezne dogodke. Ker nimam nad vsem podrobnega
                  pregleda, mi dovolite, da omenim primer prvega dogodka, ki ga bomo organizirali
                  21. januarja, to je sestanek predsednikov odborov za področje energetike in
                  okolja, ki ga skupaj organiziramo Odbor za gospodarstvo in Odbor za okolje in
                  prostor in pri tem želim izpostaviti izjemno dobro in korektno sodelovanje med
                  obema predsednikoma odborov med strokovnimi sodelavkami ne glede na to, da
                  predsednika prihajava en iz koalicije, drugi iz opozicije in tudi izredno dobro in
                  tvorno sodelovanje s pristojnima ministrstvoma, Ministrstvom za gospodarstvo in
                  Ministrstvom za okolje in prostor in tako sem prepričan, to že kažejo vsebinska
                  izhodišča kot tudi druge operativne priprave, da bomo to predsedovanje oziroma ta
                  dogodek tudi korektno izpeljali.</p>
               <p>Glede na velik izziv in odgovornost države Slovenije bo nujno, da se v
                  predsedovanje, to še enkrat poudarjam, vključi čim več poslank in poslancev
                  Državnega zbora in še posebej vodstva delovnih teles, strokovne sodelavke in
                  sodelavci in drugi. Odgovornost Vlade Republike Slovenije in koalicije v tem
                  Državnem zboru je, da k oblikovanju vsebinskih stališč in k izvajanju
                  predsedovanja čim bolj pritegne celotni Državni zbor, njegova delovna telesa in
                  posamezne poslanke in poslance.</p>
               <p>In končno mi dovolite, da opozorim še na eno stvar, ki sem jo omenil mimogrede. V
                  Državnem zboru moramo storiti še več za to, da bodo aktivnosti in dogodki v
                  Državnem zboru tudi bolj odmevali v javnosti, kar doslej žal ni bilo tako.</p>
               <p>In čisto ob robu samo še en stavek. Pogrešam večje zanimanje in sodelovanje
                  gospodarstva pri tem izjemno pomembnem projektu, ki daje možnost in priložnost za
                  večjo promocijo slovenskega gospodarstva in turizma in vsega drugega, kar danes
                  žal ni dovolj poznano v Evropi in v svetu. Sprašujem se, kje je tu razlog. Ali je
                  res samo na gospodarstvu, da je tako malo zanimanja, ali pa tudi na Vladi in
                  pristojnih ministrstvih ter službah, ki niso dovolj uspele motivirati gospodarskih
                  subjektov, tako majhnih kot velikih, da bi se bolj vključili v ta projekt, podobno
                  kot je to bilo v sosednji Avstriji ali pa tudi v nekaterih drugih državah. Tako
                  da, ko se postavljaj vprašanje, kaj bomo od tega predsedovanja imeli, čeprav ni
                  samo to glavni kriterij za uspešno izvedbo predsedovanja, je v veliki meri odgovor
                  odvisen tudi od tega, koliko bomo znali tudi na gospodarskem področju in v smislu
                  promocije iz tega iztržiti. Hvala za pozornost.</p>
            </sp>
            <sp xml:id="SDZ4-Redna-34-2007-12-18.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Mitja Slavinec, v imenu Poslanske skupine LDS.
                  Prosim.</p>
            </sp>
            <sp xml:id="SDZ4-Redna-34-2007-12-18.sp12">

               <speaker>DR. MITJA SLAVINEC:</speaker>

               <p>Hvala lepa za besedo. Lep pozdrav vsem prisotnim! Lep pozdrav tudi tistim, ki bi
                  lahko bili prisotni, pa niso, in tudi tistim, ki bi morali biti prisotni, pa tudi
                  niso, so verjetno kje zunaj.</p>
               <p>Slišali smo že velikokrat, da Slovenija kot prva od novopridruženih članic
                  predseduje Evropski uniji. To predsedovanje je v glavnem potekalo in bilo
                  organizirano, koordinirano na nivoju Vlade in Vlada bo seveda imela tudi eno
                  najpomembnejših vlog. Pomembno vlogo pa pri tem seveda ima tudi Državni zbor
                  Republike Slovenije, še posebej odbori, katerih področja so povezana s tistimi
                  področji, ki si jih je Slovenija v času svojega predsedovanja postavila kot
                  prioritetna.</p>
               <p>Pri samem predsedovanju bi želel opozoriti na dve zadevi. Prva je vloga
                  nacionalnih parlamentov in tudi način, kako naš Državni zbor funkcionira na
                  področju zadev Evropske unije, konkretno Odbor za zadeve Evropske unije. Nedolgo
                  nazaj smo že predlagali spremembo zakonodaje, ki ureja, kako naj seje potekajo.
                  Predlagali smo, da se seje odprejo za javnost, kar je bil konstruktiven, pozitiven
                  predlog, v duhu bližajočega se predsedovanja, v duhu sprememb, ki jih na nivoju
                  Evropske unije lahko povsod zaznavamo, kjer se krepi, kjer se želi še bolj
                  povezati delovanje Evropske unije z državljankami in državljani, torej tudi s
                  Slovenkami in Slovenci. Da se delovanje Evropske unije približa Evropejkam in
                  Evropejcem in da ne bo to nek odmaknjen organ. In Državni zbor ima prav to vlogo -
                  povezavo med Evropskim parlamentom na eni strani ter državljankami in državljani
                  na drugi strani. In tukaj seveda zelo obžalujemo, da ta predlagana zakonodaja ni
                  bila sprejeta, da so seje Odbora za zadeve Evropske unije še zmeraj zaprte za
                  javnost in da zaradi tega Državni zbor ne more opraviti tega svojega poslanstva,
                  ne more slediti temu cilju, cilju, ki ga ima zapisanega tudi v novi Lizbonski
                  pogodbi Evropska unija in ki je bil opredeljen tudi v Berlinski pogodbi ob nedavni
                  proslavi visokega jubileja Evropske unije.</p>
               <p>Druga zadeva, ki jo pa opažamo pa je, da Vlada, Državni zbor in pa še Odbor za
                  zadeve Evropske unije pogosto jemlje kot nebodigatreba kot nek privesek, ki mu ne
                  postreže z vsemi, predvsem konkretnimi podatki in zaradi katerih delovanje po eni
                  strani evropskega odbora in pa po drugi strani tudi prispevek in doseganje ciljev
                  je oteženo. Nekatera ministrstva, ne bom trdil vsa, pohvala tistim, ki ne ravnajo
                  tako, ampak nekatera ministrstva ne upoštevajo tudi veljavne zakonodaje in
                  nekateri ministri ne samo, da ne prihajajo, kar jih zakon obvezuje, na seje, ko je
                  njihova točka na dnevnem redu, ampak niti ne poskrbijo za nadomestilo Državnega
                  sekretarja. In vse to otežuje delo Državnega zbora, delo odborov in tudi ne
                  pripomore in ne prispeva k temu, da bi bila vloga parlamenta, da bi bila vloga
                  Državnega zbora takšna kot bi lahko bila in prispevek pri predsedovanju Evropske
                  unije takšen kot bi lahko bil. Kljub temu pa v poslanskem klubu LDS ocenjujemo, da
                  so vsebine in obseg dejavnosti Državnega zbora v času predsedovanja primerno
                  zastavljene tudi primernega obsega in bomo kljub vsem naštetim oviram lahko
                  uspešno in konstruktivno prispevali k dobremu vodenju Evropske unije.</p>
               <p>Sedaj pa se vprašajmo tudi kaj si pa želimo od predsedovanja Slovenije Evropski
                  uniji. Slišali smo že različne stvari. Nekateri pogledi so me celo navdali z
                  dvomom ali si zaslužimo predsedovanje Evropske unije. Mi Evropsko unijo ne vidimo
                  kot nekaj kar naj razčiščuje naše interne probleme za nazaj, mi Evropsko unijo ne
                  vidimo kot prostor, kjer bi razpravljali, ali je po vojni šlo za politični genocid
                  in ali je ta politični genocid bil induciran s političnim genocidom druge strani
                  med vojno, ne, Evropska unija naj se ukvarja z aktualno problematiko in naj bo
                  pogled usmerjen v naprej. Mi imamo problematiko, mi imamo vprašanja, na katera je
                  treba odgovoriti zdaj in od katerih odgovorov je ključno pomembno, kakšno bo naše
                  življenje v prihodnje, naj samo naštejem, recimo klimatske spremembe, Lizbonska
                  strategija, torej kako doseči zastavljeni cilj, da bo Evropa najbolj uspešno
                  gospodarsko okolje in vse to je tisto, čemur dajemo v poslanskem klubu LDS prvo
                  prioriteto in kjer si želimo, da bi zares naše predsedovanje bilo uspešno.</p>
               <p>Naj zaključim samo s tem, da bomo poskušali narediti vse, pripomoči k temu, da bo
                  predsedovanje takšno, tistim, ki pa o tem lahko tudi bolj odločajo, pa polagamo na
                  vest, da naj bo predsedovanje takšno, da na koncu ne bomo rekli, da smo spet bili
                  bolj papeški od papeža in je Slovenija samo dobro predsedovala, koristi,
                  kakršnekoli, pa žal ni bilo takšne, kot bi lahko bila. Hvala lepa.</p>
            </sp>
            <sp xml:id="SDZ4-Redna-34-2007-12-18.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Kokalj v imenu Poslanske skupine NSi.</p>
            </sp>
            <sp xml:id="SDZ4-Redna-34-2007-12-18.sp14">

               <speaker>ANTON KOKALJ:</speaker>

               <p>Spoštovane poslanke, spoštovani poslanci, spoštovani gostje!</p>
               <p>V Poslanski skupini Nove Slovenije ocenjujemo, da je aktivno sodelovanje Državnega
                  zbora Republike Slovenije kot najvišjega demokratičnega telesa v času
                  predsedovanja Slovenije Svetu Evropske unije glede na zakon zelo zaželeno, zelo
                  potrebno. Predsedovanje je enkratna priložnost za to, da Slovenija dokaže, da je
                  zrela demokratična in tudi evropska država. Zato je vloga parlamentarne dimenzije
                  ključna za nas. K temu nas zavezuje tudi model, ki je bil izbran, ko smo vstopali
                  v Evropsko unijo, to je tako imenovani finski model sodelovanja med Vlado in
                  Državnim zborom. V Poslanski skupini Nove Slovenije opažamo, da sodelovanje med
                  Vlado in Državnim zborom v tem cilju sodelovanja, kot je to na Finskem, pravzaprav
                  na nek način peša ozirom stagnira. Na žalost bom moral ugotoviti, da pogrešamo
                  malo več iniciativnosti na tem področju s strani Vlade. Sam bi predvsem
                  pričakoval, tudi v poslanski skupini smo o tem edini, da bi bilo primerno, da bi
                  Vlada pred naslednjim letom prišla z deklaracijo o delu Republike Slovenije v
                  inštitucijah Evropske unije za naslednje leto, kjer bi bil bolj natančno
                  izpostavljen program predsedovanja Slovenije Svetu Evropske unije, kjer bi bile
                  vsebinsko zajete glavne uredbe direktive in druge zakonodajne vsebine, ki jih
                  vlada želi v času predsedovanja speljati in pri tem seveda bi Državni zbor z
                  veseljem podprl, dodal in potem tudi lažje spremljal samo predsedovanje. Mislim,
                  da bi to veliko olajšalo sodelovanje med Vlado in Državnim zborom v prvi polovici
                  leta. Očitno te deklaracije za naslednje leto ne bomo doživeli, čeprav je res, da
                  je bila že deklaracija na začetku tega leta delno tudi sestavni del našega obdobja
                  predsedovanja, vendar glede na vsebino poslovnika, ki narekuje, da se deklaracija
                  predloži na podlagi letnega dela Evropske komisije, tega še ni zajemala.</p>
               <p>Da se ne bi omejil samo na sodelovanje z Vlado, mislim, da sodelovanje z Vlado,
                  kot sem rekel, ostaja približno na isti točki in verjetno bo v času predsedovanja
                  približno tako tudi ostalo. Mi opažamo, da so nekatera ministrstva tu zelo
                  dosledna in zelo dosledno spoštujejo zakon. Tu bi rad pohvalil tudi Službo Vlade
                  za Evropske zadeve, s katero parlament največ sodeluje, mislim, da ta služba dobro
                  deluje. S strani nekaterih ministrstev pa bi bilo to sodelovanje lahko bistveno
                  boljše. Seveda, ta pripomba, ki sem jo dal, je še nadomestljiva. Preden se
                  predsedovanje aktivno začne, se te zadeve lahko še vsebinsko dopolnijo.</p>
               <p>Nekaj besed bi pa vseeno rekel o delu parlamenta v času predsedovanja. Glede na
                  to, da bi naj parlament nadziral, spremljal delo Vlade, ne samo v času
                  predsedovanja, ampak ves čas, in glede na to, da odločitve na nivoju Evropske
                  unije pomenijo dejanski poseg v zakonodajo Slovenije, mnogokrat in glede na to, da
                  je Slovenija trenutno v očeh javnosti, ne samo evropske tudi svetovne javnosti,
                  zelo izpostavljena, mislim, da bi bilo dobro še okrepiti komunikacijo oziroma
                  sodelovanje med vodstvom Državnega zbora, pristojnimi odbori in matičnimi
                  delovnimi telesi.</p>
               <p>Tu bi pozval v imenu poslanske skupine, da bi se vse poslanske skupine bolj
                  aktivno vključile v razpravo o zakonodajnih predlogih, ki jih obravnavajo
                  posamezna delovna telesa, da bi delovna telesa bila tudi pripravljena obravnavati
                  posamezne vsebinske predloge, hkrati pa da bi tudi na sami seji pristojnih odborov
                  posamezni predstavniki poslanskih skupin imeli bolj izdelana stališča, kot jih
                  imamo do sedaj. Na žalost je tako, da te vsebine, ki so sprejete na Evropskih
                  svetih potem neposredno ali posredno vplivajo na situacijo in življenje v
                  Sloveniji. In tega se nekako naš parlament še vedno ne zaveda. Seveda se zavedam,
                  da je potreben čas, vendar je čas predsedovanja izjemna priložnost, da bi se to
                  sodelovanje okrepilo.</p>
               <p>V Poslanski skupini Nove Slovenije bomo pripravili v tej polovici tudi predloge
                  sprememb zakona. Nekaj je bilo že prej govora s strani kolega Slavinca in tudi
                  Poslovnika. Namreč, opažamo, da se zanimanje za aktivno sodelovanje Državnega
                  zbora s strani skoraj vseh poslanskih skupin, pravzaprav zmanjšuje in ne povečuje.
                  Bolj se približujemo predsedovanju, manj je tega zanimanja. V tem mandatu smo celo
                  črtali nekatere določbe poslovnika, po moji oceni oziroma po naši oceni tudi na
                  škodo aktivnejšega dela Državnega zbora na nivoju evropskih zadev. Predvsem bi si
                  pa želeli bolj transparentne razmejitve med vlogo Kolegija predsednika Državnega
                  zbora in pristojnimi odbori, recimo ta informacija, ki jo danes obravnavamo je
                  neke vrste unikat v procesnem smislu, seveda razumemo, da takšnega primera ta
                  parlament še ni imel, ker še nismo predsedovali Evropski uniji. Vendar vseeno je
                  nekoliko neobičajno, da Kolegij predsednika Državnega zbora informira parlament o
                  aktivnostih, ki jih bo ta parlament izvajal v času predsedovanja. Tu ocenjujemo,
                  da bi bilo v zvezi s tem potrebno nekoliko doreči, do kje seže pristojnost
                  predsednika oziroma Kolegija predsednika Državnega zbora v vsebinskem smislu. Od
                  tja naprej so pa vsebinske zadeve le pristojnost posameznih delovnih teles. Ker
                  drugače lahko pridemo v nerodno situacijo, da bi na koncu koncev ta Kolegij lahko
                  obravnaval tudi vsebinske zadeve.</p>
               <p>V tem primeru je program predsedovanja tudi vsebinska zadeva. Ni samo
                  organizacijska zadeva. Predvsem, ko gre za odločitev kdo, kateri odbori bodo
                  predsedovali in kaj bo vsebina tega predsedovanja.</p>
               <p>V Poslanski skupini Nove Slovenije se bomo potrudili, da bi vse te pomanjkljivosti
                  čim bolj konstruktivno odpravljali v času predsedovanja, da bi zadeve čim bolj
                  gladko tekle. Še enkrat za konec pa spodbuda tako vodstvu Državnega zbora za še
                  boljše sodelovanje z delovnimi telesi in tudi Vladi za še boljše sodelovanje, da
                  bi poskušali resnično v tem mandatu, ki je prvi mandat, ko smo članica Evropske
                  unije, nadgraditi sistem delovanja in doseči resnično demokratične postopke, tako
                  pri predsedovanju kot tudi pri nadaljnjem življenju in sodelovanju v inštitucijah
                  Evropske unije.</p>
            </sp>
            <sp xml:id="SDZ4-Redna-34-2007-12-18.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
                  razpravo poslank in poslancev. Besedo ima gospod dr. Marko Pavliha. Prosim.</p>
            </sp>
            <sp xml:id="SDZ4-Redna-34-2007-12-18.sp16">

               <speaker>DR. MARKO PAVLIHA:</speaker>

               <p>Hvala lepa, gospod podpredsednik, za besedo. Vesel sem, da so se nam med tem časom
                  pridružile mlade kolegice in kolegi, ki jih toplo pozdravljam. Kajti drugače bi
                  imel občutek, da govorim samemu sebi, če izvzamem obe kolegici in peščico kolegov.
                  Morda bi se prav zaradi tega na prvi pogled dozdevalo, da se predsedovanje
                  Evropske unije ne tiče parlamenta, da se ne tiče Državnega zbora Republike
                  Slovenije, kar pa ne sme biti res. Državni zbor je po Ustavi poglavitna veja
                  oblasti, ga obvezuje in mu daje pravice Zakon o sodelovanju med Državnim zborom in
                  Vlado Republike Slovenije v zadevah Evropske unije in je vpet tudi v takoimenovano
                  mednarodno parlamentarno diplomacijo, ki bi morala še posebej pomembno vlogo
                  igrati v Evropski uniji oziroma v času našega predsedovanja.</p>
               <p>Obstaja najmanj eden projekt, za katerega lahko z zadovoljstvom ugotovimo, da
                  združuje tako Vlado kot Državni zbor, da združuje stranke z leve in desne,
                  poslanke in poslance našega parlamenta in Evropskega parlamenta z žalostno izjemo
                  dveh, ampak jih ne bom izrecno imenoval na področju ustanavljanja Evrosredozemske
                  univerze s sedežem v Republiki Sloveniji.</p>
               <p>Ta projekt zgovorno govori o tem, kar je lepo narisano na našem grbu. Že večkrat
                  sem omenil, da si izmišljujemo raznovrstne slogane "I feel Slovenia", pa "On the
                  sunny side of the Alps" in tako naprej. Namesto, da bi prebrali to, kar piše na
                  grbu. Na grbu piše pa tole, da je Slovenija evropska dežela na morski strani
                  Triglava. In na to svojo pomorsko usmerjenost moramo biti zelo zadovoljni in zelo
                  ponosni. In o tem priča tudi projekt evrosredozemske univerze. Zato mi dovolite
                  nekoliko več besed o tem projektu tudi z vidika aktivnosti našega parlamenta.</p>
               <p>Leta 1995 je prišlo do ustanovitve takoimenovanega evrosredozemskega partnerstva.
                  Znanega tudi pod imenom barcelonski proces, ki je leta 2004 dobil vrhovni organ v
                  obliki evrosredozemske parlamentarne skupščine. Gre za telo, ki je sestavljeno iz
                  delegacij parlamentov iz 37-ih držav in v tem parlamentu smo zastopani tudi mi.
                  Našo delegacijo sestavljajo podpredsednik mag. Klavora, kolega Juri in pa moja
                  malenkost. Rekel sem 37 držav.</p>
               <p>Torej, gre za še večji zalogaj, kot je Evropski parlament, za članice Evropske
                  unije. Torej, teh je zdaj 27 in 10 držav iz severne Afrike in Bližnjega vzhoda.
                  Nekatere imajo zaenkrat še status opazovalk. Na primer Libija, Mavretanija. Kar
                  pomeni, da se bo številka 37 morda že v času našega predsedovanja povečala.</p>
               <p>Marca 2005 se je naša delegacija prvič udeležila skupščine v Kairu. Tedaj smo
                  zaslišali tu in tam idejo o tem, da bi se morale univerze na omenjenem območju
                  bolj povezovati nenazadnje tudi v luči mednarodnega medkulturnega dialoga. Naša
                  delegacija je to podprla.</p>
               <p>Že tedaj omenila možnost, da bi tudi Slovenija kandidirala za sedež. In sam sem
                  takoj po povratku tedanjemu ministru za visoko šolstvo, znanost in tehnologijo
                  gospodu Zupanu poslal poslansko pobudo na to temo. Žal se poslanska pobuda tedaj
                  ni prijela plodnih tal. Moram pa reči, da sem kasneje s to pobudo uspel pri samem
                  predsedniku Vlade. To je bilo septembra 2006. Vlada je še istega meseca ustanovila
                  projektno skupino, ki je v relativno kratkem času, v nekaj mesecih opravila delo
                  in pripravila strokovne podlage za delovanje evrosredozemske univerze. Za kaj
                  gre?</p>
               <p>Prvič, gre za institucijo, ki ne predstavlja grožnje in konkurence obstoječim
                  štirim univerzam, temveč dodano vrednost v smislu mobilnosti profesorjev,
                  študentov in tudi mednarodnih programov.</p>
               <p>Drugič. Šlo naj bi za podiplomsko institucijo. Torej ne za klasično univerzo, ki
                  bi bila razdeljena na različne fakultete, ampak za univerzo, ki bi izvajala samo
                  podiplomske programe po bolonjskem procesu. Torej magisterije, doktorate in tudi
                  druge oblike izobraževanja kot na primer organizacija mednarodnih konferenc,
                  seminarjev, delavnic in še bi lahko našteval.</p>
               <p>Katera tematika pride v poštev? Tako rekoč sleherna, katere rdeča nit je
                  sredozemska problematika, zgodovina Sredozemlja, nova pomorska politika Evropske
                  unije, logistika v Sredozemlju. Celo vinogradništvo, enologoja.</p>
               <p>Mimogrede naj povem, da ima najmlajša univerza v Sloveniji posebno fakulteto na
                  tem področju, ki orje novo ledino. Kakšno ledino? Namreč ta fakulteta se zaveda,
                  da bi moral vsak, ki ima kaj za povedati ne glede na akademske naslove, to pravico
                  tudi imeti. Recimo gospod Klenark je svetovno znan enolog, pa nima nobenih
                  akademskih nazivov Ampak to ne pomeni, da ne bi smel predavati na fakulteti. In to
                  naj bi zastopali tudi na novi univerzi. Nova univerza, kot rečeno, naj bi imela
                  sedež v slovenski Istri, konkretno v Portorožu. Ampak zelo hitro se je ugotovilo,
                  da tuje univerze, s katerimi naj bi se povezovali, ne želijo pretirano
                  komunicirati z vladnimi oziroma tudi parlamentarnimi organi. Tuje univerze se
                  malce bolj zavedajo avtonomnosti kot naše.</p>
               <p>Zato je Vlada v mesecu oktobru, torej nedavno, ustanovila poseben javni zavod, ki
                  se imenuje Univerzitetni center za evrosredozemske študije. Poglavitna misija tega
                  centra je, da pripelje do konca oziroma do začetka Evrosredozemsko univerzo.
                  Torej, da pripravi vse, kar je še za pripraviti, da bo maja prišlo do svečanega
                  podpisa mednarodne pogodbe med državami članicami - torej najbolj idealno bi bilo
                  med vsemi 37. - ampak tudi če ne, za začetek jih bo dovolj deset, petnajst. Potem
                  pa upamo, da se bodo pridružile tudi druge.</p>
               <p>Ta center bo v času predsedovanja tesno povezan tudi s parlamentom, tudi z Vlado,
                  izvedel kar nekaj pomembnih projektov. Naj omenim samo dva. Prvi bo organizacija
                  mednarodne delavnice v sodelovanju z evropsko komisijo na področju nove pomorske
                  politike Evropske unije. Pogovori so že v teku, z Borgom, evropskim komisarjem, za
                  ribištvo in pomorstvo, in seveda z njegovimi sodelavci. Prav tako bomo
                  organizirali vsaj eno mednarodno konferenco na področju menedžmenta, medkulturnega
                  dialoga. Še nekaj projektov je, s katerimi vas ne bom obremenjeval.</p>
               <p>Kaj pa naš Državni zbor? Kot rečeno, imamo Evrosredozemsko parlamentarno
                  skupščino, ki je na našo pobudo na konferenci oziroma na skupščini pred nekaj
                  meseci v Tunisu imenovala posebno delovno skupino za ustanovitev Evrosredozemske
                  univerze. Ta skupina se je prvič sestala konec oktobra v Rimu. Dobra novica je, da
                  bo drugi sestanek v mesecu februarju v Ljubljani v našem Državnem zboru. Prepričan
                  sem, da bomo pravzaprav na tem sestanku zgolj ugotovili, kaj vse je bilo narejeno,
                  in prejeli tudi politično podporo, ki sicer ni tako pomembna kot ekzekutiva, kot
                  podpora posameznih vlad, ampak vendarle ne škodi oziroma daje tisto piko na "i"
                  temu velikemu projektu.</p>
               <p>Naj za konec, gospod podpredsednik, omenim samo še nekaj dobrohotnih pripomb, ki
                  se nanašajo na dokument, ki je pred nami. Ne vem sicer, ali je možno kozmetično še
                  kaj spreminjati ali ne. Če pogledamo na stran 4, kjer je točka namenjena
                  vsebinskim izhodiščem za konferenco predsednikov zunanjepolitičnih odborov držav
                  članic, lahko z zadovoljstvom ugotovim, da je v zadnjem stavku omenjen Evromed in
                  konkretno tudi prizadevanja za ustanovitev Evrosredozemske univerze s tem, da bi
                  jaz tu dodal - s sedežem v Republiki Sloveniji. To ni več pobožna želja. To je
                  dejstvo, ki je zelo blizu realizaciji.</p>
               <p>Drugo. Na naslednji strani, strani 5, je točka tudi 5 z naslovom "Vsebinska
                  izhodišča za srečanje predsednikov odborov za kulturo, šolstvo in šport
                  nacionalnih parlamentov". Tu pogrešam en sam stavek, da bi bil tudi na tem mestu
                  omenjen projekt Evrosredozemske univerze. Prav tako lahko to ugotovim za točko 6
                  na strani 6, ki je posvečena vsebinskim izhodiščem za konferenco odborov
                  parlamentov Evropske unije za evropske zadeve.</p>
               <p>Namreč, gre za tako pomemben projekt, za tako v nebo vpijočo zgodovinsko
                  priložnost, da bi to morala biti pristojnost tako rekoč vseh parlamentarnih,
                  vladnih in tudi nevladnih odborov, organizacij, komisij. Kajti le na ta način bomo
                  lahko napravili projekt, ki bo dodana vrednost našim institucijam, našim univerzam
                  in jasno tudi projekt, ki bo poglavitno in konkretno prispeval h krepitvi
                  medkulturnega dialoga.</p>
               <p>Kaj pa je boljše kot krepiti medkulturni dialog na Evrosredozemski univerzi, ki
                  poleg članice Evropske unije vključuje tudi arabske članice, Izrael, skratka vse
                  države iz prostora severne Afrike in Bližnjega vzhoda? Hvala lepa.</p>
            </sp>
            <sp xml:id="SDZ4-Redna-34-2007-12-18.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zvonko Černač.</p>
            </sp>
            <sp xml:id="SDZ4-Redna-34-2007-12-18.sp18">

               <speaker>ZVONKO ČERNAČ:</speaker>

               <p>Hvala lepa. Spoštovane kolegice, spoštovani kolegi, vsi ostali prisotni! Prej smo
                  v razpravi oziroma pri predstavitvi stališč poslanskih skupin, poslušali kaj bomo
                  dobili oziroma kaj bomo imeli od predsedovanja Evropski uniji. Malokdo se je
                  vprašal drugače: Kaj Evropska unija pričakuje od našega predsedovanja?</p>
               <p>Mislim, da je to tisto pravo vprašanje, ki si ga moramo postaviti za naslednjih
                  šest mesecev. Kajti pričakovati, da bomo nekaj dobili in ob tem ne ponujali
                  ustreznih rešitev alternativ, možnosti za iskanje dialoga in konsenza, je napačna
                  pot. Mislim, da je Slovenija pred zgodovinsko priložnostjo, ko lahko z ustreznim
                  pristopom pri predsedovanju dokaže, da je res majhna država. Vendar država, ki se
                  je sposobna soočati z izzivi prihodnosti. Jaz sem trdno prepričan, da nam bo to
                  tudi uspelo. Ne glede na to, da smo bili v tem poslopju deležni številnih čudnih
                  razprav in polemik, da smo bili soočeni z nekim delovanjem, bi rekel, po domače s
                  figo v žepu. Kar ni dobro, kar je slabo. Kar nas ne utrjuje v prepričanju, da smo
                  pri tem projektu enotni, da razmišljamo enako in da bomo delovali v isto smer.
                  Ampak moram reči, da te zadnje razprave me veselijo in me utrjujejo v tistem
                  prepričanju, ki sem ga tudi v sebi gojil ves čas tudi sam, da ne glede na to, da
                  na tem notranjem-političnem prizorišču različno gledamo na stvari, da smo vseeno
                  toliko zreli, da bomo pri tem projektu, ki mora biti naš skupen slovenski projekt,
                  delovali enotno.</p>
               <p>Zaradi tega tudi niso pomembna tista vprašanja, ki jih nekateri še vedno
                  postavljate v ospredje in govorite o tem, saj nič ne bomo dobili, koliko nas bo pa
                  to stalo. In potem dajemo zelo veliko težo lažem, izkrivljenim informacijam. Kot
                  je bila ena od teh, koliko so stali stoli za tisti center, kjer se bo dogajala
                  večina dogodkov na Brdu in kjer je bilo rečeno, 1500 evrov je stal vsak stol, na
                  katerem bodo ti, ki se bodo s tem ukvarjali, sedeli. Nihče ni objavil, da je bil
                  najdražji stol nekaj čez 200 evrov. Pa tudi to ni najbolj pomembno.</p>
               <p>Pomemben je pristop. Pomembno je to, kaj je dejansko pri tej zgodbi bistveno. Ker,
                  če bi se jaz spustil na takšen nivo, na takšen populistično opozicijski nivo, bi
                  dejal, ravno tako kot ni vojska potrebna, tudi predsedovanje ni potrebno. Stalo
                  nas bo pa približno ravno toliko, kot smo prišparali, ko nismo neustreznih Krpanov
                  8X8 kupili, ampak Patrie. Približno ravno toliko, 50 milijonov evrov smo tam
                  prihranili. Ampak to ni nivo te razprave. In mislim to, da so se te razprave
                  zvrstile v zadnjem obdobju s to konotacijo ni dobra popotnica tistemu, kar naj bi
                  v prihodnjega pol leta počeli.</p>
               <p>Nesporno je, da je skupina, ki je bedela nad pripravo vseh aktivnosti, ki so
                  povezane s predsedovanjem, opravila mukotrpno, a dobro delo. Mislim, da vsi, ki
                  ste bili malo bližje in ki ste te dogodke spremljali in ste lahko ocenili, da se
                  bo Slovenija sposobna soočiti z izzivi, ki nas čakajo in med katerimi bo nesporno
                  eden izmed najpomembnejših tisti, ki zadeva vprašanja na zahodnem Balkanu, se
                  pravi v naši neposredni soseščini. Mislim, da bo od modrosti, ki bi morala
                  prevladati pri reševanju teh vprašanj, pomembno, ali se bomo lahko šteli med tiste
                  države, ki so to nalogo, se pravi predsedovanje opravili uspešno ali ne.</p>
               <p>Tisti drugi del lizbonska pogodba, mislim, da stopa po poti uspeha in ne glede na
                  to, da bo potrebno do zaključka, do 1.1.2009, postoriti še veliko aktivnosti. Sam
                  osebno ocenjujem, da bomo na tem področju imeli lažje delo. Nesporno bo Slovenija
                  v tem obdobju pridobila na prepoznavnosti. Utrdila si bo svoj mednarodni ugled in
                  mednarodni položaj. Če hočete promocije, ki jo bomo skozi ta projekt pridobili, ni
                  mogoče meriti v denarju. Gre za to, da se država utrjuje kot sodobna, moderna
                  država, ki se sooča z izzivi prihodnosti in ki je sposobna na te izzive suvereno
                  odgovarjati. Gre za promocijo, ne samo na turističnem. Gre za promocijo na
                  političnem, gospodarskem in vseh ostalih področjih. Kar mislim, da je zelo
                  pomembno za naš hitrejši in uspešen razvoj v prihodnje. Iz tega razloga jaz
                  razumem, da opozicija ni mogla podpreti predsednika Vlade pri tem, ko je vezal
                  zaupnico na podporo predsedovanju EU. To razumem.</p>
               <p>Gre za politična vprašanja in težko je stopiti iz lastne sence pri odločanju o
                  tako pomembni zadevi. Predvsem pa zelo težko je na hitro obrniti glave v par
                  minutah in se soočiti s tem, kaj dejansko je vprašanje. Ne razumem, pa ene druge
                  stvari. Ne razumem kako je mogoče, da nismo bili oziroma da niste bili v tem
                  Državnem zboru sposobni obsoditi neutemeljenih klevetanj naše države v tujini.
                  Kajti v teh besedah, ki so se potrdile kot neresnične, je bilo rečeno, kakšno bo
                  sporočilo Evropski uniji, če ji bo predsedovala država, v kateri se sistematično
                  kršijo človekove pravice.</p>
               <p>To pa mislim, da ni dobro in je le en majhen madež na tej poti, ki sodim, da bo
                  uspešna in upam, da bomo vsi skupaj z zrelostjo, ki jo nedvomno premoremo, vsak po
                  svoji moči pripomogli k temu, da bo Slovenija ta projekt izpeljala uspešno. Hvala
                  lepa.</p>
            </sp>
            <sp xml:id="SDZ4-Redna-34-2007-12-18.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Aurelio Juri.</p>
            </sp>
            <sp xml:id="SDZ4-Redna-34-2007-12-18.sp20">

               <speaker>AURELIO JURI:</speaker>

               <p>Hvala, gospod podpredsednik. Težko se bom izognil polemiki za predhodnikom. Prav
                  zaradi tega, da bi nakazal na nujo, da tovrstne razprave, medsebojno obtoževanje,
                  sklicevanje na zaupnico predsednika, ki naj bi bila vezana na predsedovanje
                  Evropski uniji. Tega inštituta ni. Zaupnica je vezana na Vlado kot takšno.
                  Sklicevanje na famozno novinarsko peticijo, na podpisnike, na domnevno klevetanje
                  v tujini in tako naprej. Tovrstno razpravljanje ne sodi znotraj obveznosti, ki jih
                  bomo izpolnjevali, ko bomo vodili Evropsko unijo.</p>
               <p>Jaz ne zavidam predsedniku Državnega zbora in ne zavidam predsednikom delovnih
                  teles, ki bodo najbolj izpostavljeni pri tem, zlasti pri tistih šestih - če se ne
                  motim področnih srečanjih - kjer bodo glavni protagonisti, kjer bodo s strokovnimi
                  službami poskrbeli za to, da bo Evropska unija predebatirala v tistem času našega
                  dela teme, ki so skupne in ki zagotovo - tukaj se strinjam s Černačem - vodi v
                  prihodnost.</p>
               <p>Ampak, kjer ne bodo želeli naši kolegi iz drugih parlamentov slišati o naših
                  notranjih zdrahah, tudi o težavah z našimi sosedi in tako naprej, kar se nam
                  pogosto dogaja. Ko prihajajo tuje delegacije, pri nas najprej poskrbimo za tisto
                  splošno vzdušje in pripoved naše suverene vloge kot dejavnik mednarodne politike.
                  Potem seveda nas zanese v pripoved o težavah s Hrvaško, z Avstrijo. Pa to pa ono,
                  ekološko ribolovna cona, meja, nepridni, nezaupljivi sosedje itn. To jaz opažam.
                  Tisti, ki ste v teh delegacijah, ko poslušamo kolege iz drugih držav, in ni
                  najbolj prijetno pa poslušati. Tako, da upam in s tem bomo ustvarili našo malo
                  državo za velikega sogovornika, da tovrstne razprave ne bodo prešle prevedene ali
                  ne v vsebino naših sestankov.</p>
               <p>Tudi jaz verjamem, da imamo enkratno priložnost, da si ustvarimo lep ugled v času
                  tega predsedovanja. Ampak ne na ta način, da bomo poudarjali, kako smo vsi mi
                  pridni in kaj vse mi zmoremo. Ampak s tem, da bomo dokazali, kako lahko z vodenjem
                  Evropske unije, parlamentarne razprave. To, kar bomo počeli tukaj, sodi v našo
                  pristojnost. Ukvarjanje s splošnim, s skupnimi problemi kot veliki koordinatorji,
                  mediatorji, svetovalci tudi, prispevali temu, da bo Evropska unija na določenih
                  segmentih naredila korak naprej v tem času.</p>
               <p>Če se bomo - povzemam še enkrat - spustili na ta nivo, ki je naš, običajen, ampak
                  nič narobe, mi smo za to tukaj, tega ne bomo dosegli. Tudi jaz verjamem, da bodo
                  naše strokovne službe, naši predsedniki delovnih teles in vsi skupaj, ki bomo pri
                  teh delovnih telesih sodelovali in se v tem času tudi srečevali in tudi na osebni
                  ravni razvijali nek dialog z našimi sogovorniki in sogovornicami, to uspeli. Ampak
                  pazimo, ker ne bomo več samo v našem parlamentu, bomo v splošno evropskem
                  parlamentu in temu primerno bo tudi naše ravnanje. Hvala.</p>
            </sp>
            <sp xml:id="SDZ4-Redna-34-2007-12-18.sp21">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Samo Bevk. Izvolite, prosim.</p>
            </sp>
            <sp xml:id="SDZ4-Redna-34-2007-12-18.sp22">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! V prvi polovici
                  prihodnjega leta bomo predsedovali Svetu Evropske unije. To bo prav gotovo eden
                  pomembnejših dosežkov Republike Slovenije v zadnjem desetletju. Letos je minilo
                  natanko deset let od podpisa sporazuma sedmih parlamentarnih strank o sodelovanju
                  pri vstopanju Republike Slovenije v Evropsko unijo. S tem je bila dana zelena luč
                  za vključitev Slovenije v evropske integracije.</p>
               <p>Takrat smo sprejeli strategijo gospodarskega razvoja Slovenije in državni razvojni
                  program kot operativna dokumenta za aktivnosti Vlade in Državnega zbora v
                  pridružitvenem procesu. Zakonodajni program, ki smo ga morali v Državnem zboru
                  sprejeti do 1. maja 2004, ko smo postali polnopravni člani Evropske unije, je bil
                  izjemno obsežen. Prav gotovo je harmonizacija naše zakonodaje z evropsko ena
                  bistvenih značilnosti v mandatu od leta 2000 do leta 2004. Samo od januarja 2001
                  do julija 2004 je Državni zbor sprejel 190 EU zakonov in 5 takoimenovanih EU
                  aktov. Naslednji tak projekt, ki ga je začela že prejšnja vlada in seveda tudi
                  druge inštitucije, v prvi vrsti Banka Slovenije, je prevzem evra in vstop v
                  evroobmočje s 1. januarjem 2007. Tudi to je bil projekt, ki ni nastal čez noč. Bil
                  je dolgoročen proces, ki se je začel še pred vstopom Slovenije v mehanizem
                  menjalnih tečajev ERM 2 junija leta 2004, ki je veljal tudi za takoimenovano
                  čakalnico za prevzem evra. Za uspešno zaključen projekt uvedbe evra je Republika
                  Slovenija dobila tudi priznanje pristojnih inštitucij Evropske unije. V prvi vrsti
                  predvsem Evropske centralne banke.</p>
               <p>Konec tega tedna bomo slovesno vstopili v schengensko območje, kjer ne bo več
                  notranjih meja s članicami Evropske unije. Slovenija je začela določila
                  schengenskega pravnega reda delno izvajati že z vstopom v Evropsko unijo 1. maja
                  2004, in sicer na področju vizumske politike in preprečevanja ilegalnega
                  priseljevanja. Prve predpriprave za vstop v schengensko območje pa segajo že v
                  leto 1999. 1. maju 2004, 1. januarju 2007 in 22. decembru 2007 se sedaj pridružuje
                  še 1. januar 2008. Dan, s katerim se začenja slovensko predsedovanje Svetu
                  Evropske unije.</p>
               <p>Slovenija bo tako predsedovala Svetu Evropske unije kot prva izmed držav članic,
                  ki so se Evropski uniji pridružile 1. maja 2004. Tako bomo na čelu integracije, ki
                  združuje več kot 500 milijonov prebivalcev. Predsedovanje ne bo poceni. Nekako 62
                  milijonov evrov bo za to potrebno. S predsedovanjem se ukvarja okrog 1300 ljudi v
                  državni upravi. Od tega 150 na stalnem predstavništvu v Bruslju. Slovenija bo prav
                  gotovo po tehnični plati izvedla svoje predsedovanje brez posebnih problemov. Vsaj
                  upam, da bo tako. Upam pa tudi, da se bomo lahko pohvalili tudi s kakšnim
                  vsebinskim vprašanjem, ki ga bomo lahko rešili ali dali vsaj ustrezno pobudo za
                  rešitev. Brez dvoma lahko oblikujemo pobude za reševanje konfliktov na Balkanu in
                  prispevamo k reševanju vprašanj, ki so povezana z nadaljnjo širitvijo Evropske
                  unije v tem prostoru in tudi z bodočim statusom Kosova.</p>
               <p>Spoštovani! Ne glede na to, da se je predsednik Vlade gospod Janez Janša že
                  vnaprej odpovedal sodelovanju opozicije pri predsedovanju Evropski uniji, ko je
                  19. novembra ob glasovanju o zaupnici dejal, da je Sporazum o sodelovanju
                  političnih strank v času predsedovanja Slovenije Evropski uniji samo mrtva črka na
                  papirju in da Vlada in vladna koalicija pri tem projektu ostajata bolj ali manj
                  sami, bomo Socialni demokrati naredili vse za to, da bo slovensko predsedstvo
                  Evropski uniji uspešno.</p>
               <p>Podporo in pomoč slovenski državi pri predsedovanju Evropski uniji pa je izrazila
                  tudi Poslanska skupina Socialistov v Evropskem parlamentu, ki je bila v začetku
                  decembra na uradnem obisku v naši državi. Torej, jaz si želim, da bi bilo naše
                  predsedovanje Evropski uniji oziroma Svetu Evropske unije v naslednjih šestih
                  mesecih uspešno in bi se tako korektno zapisalo v našo zgodovino. Hvala lepa.</p>
            </sp>
            <sp xml:id="SDZ4-Redna-34-2007-12-18.sp23">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Marjetka Uhan.</p>
            </sp>
            <sp xml:id="SDZ4-Redna-34-2007-12-18.sp24">

               <speaker>MARJETKA UHAN:</speaker>

               <p>Hvala lepa za besedo, gospod podpredsednik. Vsi prisotni! Več jih je za mano kot
                  pred mano. Pa vseeno, ker sem se namenila spregovoriti nekaj besed, bom govorila
                  večinoma praznim stolom. Mogoče pa nas spremlja javnost.</p>
               <p>Tudi sama sem prepričana, da predsedovanje je in bo izziv ter priložnost in bo
                  prispevalo k ugledu in prepoznavnosti Slovenije. Zato na tem mestu resnično
                  sprašujem Državni zbor, vodstvo, pa tudi Vlado <stage xml:id="SDZ4-Redna-34-2007-12-18.stage7">(prej smo imeli tu predstavnika
                  Vlade, zdaj je še ta odšel)</stage>: Zakaj so te seje zaprte za javnost glede na to, da je
                  tudi kolega pred mano dejal, da se dogodki, ki jih bo organiziral Državni zbor,
                  slabo pokriti v medijih?</p>
               <p>Mislim, da ni nobenega razloga, da so te seje zaprte za javnost. Tudi zaradi tega,
                  ker gre v bistvu za neformalna srečanja odborov Evropskega parlamenta in Evropske
                  unije. Toliko mogoče za uvod z moje strani. Sicer pa se bom bolj opredelila na
                  temo, ki jo bo obravnaval Odbor za kmetijstvo oziroma, ki jo je dobil Odbor za
                  kmetijstvo, gozdarstvo in prehrano, ko bo predsedoval Odborom za kmetijstvo
                  nacionalnih parlamentov in Evropskega parlamenta. To se bo zgodilo 2. in 3.
                  junija. Naša tema pa je: Kako zagotoviti prehransko varnost oziroma prehransko
                  varnost in trajnostni razvoj kot izziv kmetijstvu?</p>
               <p>V zadnjem času se veliko govori o klimatskih spremembah, o energiji, premalo pa
                  mogoče o prehranski varnosti. Kako zagotoviti hrano za danes trenutno 6,6 milijard
                  prebivalcev na svetu? Čez nekaj desetletij se predvideva, da nas bo še okrog 9
                  milijard. Kako zagotoviti ob dejstvu, da pa imamo omejene proizvodne površine, da
                  se površine pod kmetijstvom oziroma uporabne za kmetijstvo zmanjšujejo, da so
                  omejene, da se omejitve pri hektarskih donosih pa tudi ob dejstvu, da se določeni
                  kmetijski proizvodi uporabljajo tudi za druge namene?</p>
               <p>Jaz sem bila še vzgojena v tistem konservativnem duhu, ko smo imeli spoštovanje do
                  kruha, do hrane in taka mislim, da sem še danes. Danes pa je ljudem čisto
                  normalno, da se žito, pšenica, koruza kuri v pečeh, zato da se grejemo. In to naj
                  bi bili novi bioenergetski viri. Ob dejstvu, da pa prav te hrane v svetu
                  primanjkuje in da je omejena. Prav tako je kmetijstvo omejeno s klimatskimi
                  spremembami. Ne bo problem, da samo pingvini ne bodo imeli prostora ali pa
                  življenjskega prostora. Tudi ljudje ga ne bomo imeli. Vse več ga bo, hrana pa bo
                  omejena. Torej, kako kmetovati, da bo dovolj hrane, kako vplivajo klimatske
                  spremembe na pridelavo hrane?</p>
               <p>Vemo, da je prav kmetijstvo eno izmed panog, ki jo klimatske spremembe najbolj
                  udarijo. Včasih so dejali: "Toča ni dobra, če neseš v koše skozi nasad", si že
                  povzročiš škodo. Ko gre prvi vihar, ujma, skoraj običajno ni poškodb drugje,
                  kmetijstvo pa kaj hitro občuti to.</p>
               <p>Hkrati je znano dejstvo, da so vsi ti naravni viri omejeni. Naj si bo voda, zemlja
                  sem že dejala. In kako kmetovati, da bo to varčno izrabljeno in da ne bomo hkrati
                  tudi onesnaževali okolja in da bomo lahko pustili tudi zanamcem zemljo zdravo?
                  Hkrati pa ob dejstvu, da pa je kmetijstvo tudi izpostavljeno tržnim
                  zakonitostim.</p>
               <p>Torej Slovenija bo naslednje leto predsedovala. Upam, da bo izkoristila to
                  priložnost in da bo tudi ob temi, ko bo skupni pregled skupne kmetijske politike,
                  izrazila tudi svoja stališča, usmerjala to kmetijsko politiko, ne samo
                  predsedovala, da bodo tudi države, kot je Slovenija, našle svoje mesto v evropskem
                  prostoru. In sicer, da ne bo pomembna samo količina, ampak predvsem kakovost in
                  pestrost. In tu vidim Slovenijo.</p>
               <p>Naj za konec še povem, da je naš odbor predlagal Vladi, predvsem predstavnikom
                  ministrstva, ki pa naj apelira tudi na Vlado, na Državni zbor, da bi v času
                  predsedovanja, pa tudi v nadaljevanju bila praksa, da se ob raznih dogodkih toči
                  izključno slovensko vino. Slovenska pijača kot tudi, da bi med protokolarnimi
                  darili našli tudi kmetijski proizvodi svoje mesto.</p>
               <p>Sama nimam nič proti kristalu, proti raznim unikatnim izdelkom, ampak tudi,
                  recimo, kočevski med, glineni izdelki, deviško oljčno olje, bučno olje ali kaj
                  podobnega se lahko znajde med protokolarnimi darili.</p>
               <p>So praktična, hkrati pa bi z njihovo uporabo lahko naredili veliko za slovenske
                  kmetije, za promocijo slovenskega podeželja in slovenskega kmetijstva. Jaz upam,
                  da bo tudi naš odbor naredil veliko v tej smeri in da bo uspešno izpeljal zaupano
                  mu nalogo.</p>
            </sp>
            <sp xml:id="SDZ4-Redna-34-2007-12-18.sp25">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Grims, imate besedo.</p>
            </sp>
            <sp xml:id="SDZ4-Redna-34-2007-12-18.sp26">

               <speaker>MAG. BRANKO GRIMS:</speaker>

               <p>Hvala za besedo. Zdaj je to res zanimiva dilema. Po teh razpravah, ki so zdajle
                  sledile, bomo govorili o medkulturnem dialogu. Kako, če še sami sebe sploh ne
                  poslušamo. Seveda, ne poslušamo zato, ker nočemo slišati, kaj kdo govori. Kajti,
                  ko sem govoril sam, sem bil kristalno jasen: teme, ki so v gradivu, so tiste teme,
                  ki jih bomo predstavljali navzven, na srečanju, ki bo organizirano s komisijami,
                  ki pokrivajo področje kulture v vseh parlamentih držav članic Evropske unije. To
                  so teme, med katerimi lahko Slovenija uveljavlja tudi svoje interese, predvsem na
                  področju jezika. Slovenski jezik je seveda vrednota, ki potrebuje posebno zaščito
                  in katerega dimenzije se zavedamo šele zdaj v procesih globalizacije. Potem gre tu
                  za ostale cilje, ki so našteti v gradivu. Na primer, vprašanje krepitve zavesti o
                  tem, kaj pomeni to biti član Evropske unije, kaj pomeni dobra praksa države
                  Slovenije na področju manjšin in kaj pomeni medkulturni dialog z zahodnim
                  Balkanom, ki je pač v našem interesu zaradi tega, ker na nek način lahko
                  medkulturni dialog v tem meddržavnem pogledu opredelimo tudi kot nekaj, kar
                  nadgrajuje in preprečuje tiste kratkoročne ukrepe, ki so bolj varnostne narave. In
                  v resnici edini na dolgi rok lahko zagotovi sožitje držav in narodov celotnega
                  sveta.</p>
               <p>In seveda temu je treba dodati tudi spoštovanje različnih skupin, različnih
                  religij. Vse to so teme, o katerih lahko govorimo navzven. Drugo pa so tiste teme,
                  za katere sem dejal, da bi bilo dobro, da jih osvojimo navznoter, da jih osvojimo
                  sami pri sebi, kot sem poudaril. In pri tem je ključno, da bi to iskreno storili
                  vsi. Žal me prav to, da se niti sliši, kaj kdo reče, prepričuje, da smo do tega še
                  zelo daleč. Da smo do tega, da bi sami pri sebi začeli medkulturni dialog, smo žal
                  zelo, zelo daleč.</p>
               <p>Namreč, ko pa gre za odnose med nami, takrat je šele, če si prisluhnemo, če je
                  prostor za naš dialog odprt, lahko odkrito spregovorimo o vprašanjih, ki se
                  dotikajo povojnega obdobja. Ne zaradi naše polpretekle zgodovine, kot je morda kdo
                  narobe in prehitro povzel. Ampak zato, ker so tisti, ki so bili takrat zločinsko
                  pomorjeni, tudi ljudje. Ljudje so bili. To so bili ljudje, ki so bili goli,
                  zvezani z žico, pomorjeni, cele družine vržene v neke jame. In še do danes niso
                  doživeli ne kulturnega pogreba. Niti niso doživeli tega, da bi ta Državni zbor
                  zmogel moč in se jim javno opravičil in prejšnji režim javno, z nekim aktom
                  opredelil kot nedemokratičen, pa je število pobitih na slovenskih tleh po drugi
                  svetovni vojni največje v katerikoli evropski državi. A se tega zavedamo?!</p>
               <p>In v luči številke, ki presega 100 tisoč, morda dosega celo 300 tisoč, po
                  nekaterih ocenah, po vojni zverinsko pomorjenih na slovenskih tleh, je tisto, kar
                  se je zgodilo v Srebrenici, kar se sedaj pri nas opredeljuje kot celo najhujši
                  povojni zločin po drugi svetovni vojni na evropskih tleh, je pravzaprav samo bled
                  odmev dogajanja, ki je bil zagrešen tu in ki ga ni zagrešil nekdo, ki bi prišel iz
                  vesolja. Tam so ljudje, ki so govorili, kot povedo priče, slovensko. Zato je to
                  nekaj, kjer bi veljalo ustrezno opredeliti in temu posvetiti tudi ustrezen
                  poudarjam pa medkulturni dialog. Kajti, do zdaj je bil ta monolog žal prepogosto z
                  nasprotne strani precej nekulturen.</p>
               <p>Tudi tisto, da se ignorira proslavo posvečeno žrtvam totalitarnega režima, moram
                  reči, da je akt totalne nekulture, če želite in je v temeljnem drastičnem, očitnem
                  nasprotju s tem, kar medkulturni dialog v svojem bistvu v resnici je.</p>
               <p>Drugo tako je ta odnos do verujočih, do religije, ki je bila desetletja
                  opredeljena kot nek notranji sovražnik kot opij za ljudstvo. In danes se
                  pravzaprav iste stvari, samo z drugimi besedami peljejo naprej. Zato, trdim, da je
                  prostora za medkulturni dialog tu znotraj meja Slovenije več kot dovolj.</p>
               <p>Ampak, prvi pogoj je, da si sploh prisluhnemo med seboj, da se potem ne spreneveda
                  nihče, ko nam pripisuje, da mi želimo nekaj predstavljati tujini, ko smo večkrat
                  javno, ne samo povedali, da tega ne odobravamo, ampak najostreje nastopili proti
                  stvarem, ki so jih v resnici prav oni sami počenjali v tujini.</p>
               <p>Kolegi iz tranzicije, kdo je razlagal tujini o tem, da smo pri nas 18500 ljudem
                  vzeli državljanstvo, o takoimenovanih izbrisanih?! Vsem smo ga ponudili! Ne
                  govoriti, da to ni res. Kajti, na POP TV je bil eden od aktivistov, ki so
                  "štrajkali" oziroma protestirali v Gorici vprašan, zakaj tam protestira zaradi
                  izbrisanih. Je dejal, ker so mi tovariši iz Slovenije povedali, da ste 18500
                  ljudem vzeli državljanstvo in jih izbrisali. Ta pojem namreč v angleščini pomeni
                  čisto nekaj drugega, da človek nima nobene možnosti dobiti dokumentov, da ne
                  obstaja, da nima nekaterih pravic, da ne more ničesar urediti v neki državi. To v
                  resnici ta pojem "erased" pomeni v angleščini, če ga direktno prevedemo in je
                  skrajno zavajajoč za slovenske razmere. In glede, da je temu res tako - a veste,
                  zakaj se je tista, če že ne s strani sedanje opozicije organizirana, pa zanesljivo
                  politično sponzorirana akcija, ko so šli z avtobusi takoimenovani izbrisani v
                  Bruselj, končala tako neslavno? Zaradi tega, ker ko so tja prišli, so ugotovili,
                  da imajo praktično vsi slovenske "pasoše" in potem jih takrat nihče več ni kaj
                  zelo resno jemal.</p>
               <p>Drugo je potem vprašanje: Kdo se je odpovedal sodelovanju opozicije? To je bilo
                  zdaj večkrat čisto krivično predstavljeno. Spomnil bi, da takrat, ko je šlo za
                  vprašanje zaupnice, je en del opozicije na ves glas govoril, da bi bilo najbolje,
                  da bi kar prepustili vodenje Evropske unije naslednji državi, ki je na vrsti za
                  Slovenijo, da bi se torej Slovenija kar odpovedala vodenju Evropske unije, tej
                  izjemni časti in tej izjemni priložnosti, pa tudi veliki odgovornosti, ki iz tega
                  sledi.</p>
               <p>In k temu so bili z besedami predsednika Vlade vsi v opoziciji izrecno povabljeni
                  zraven. Na to je bila vezana zaupnica, pa so jo sprejeli? Kje pa. Takrat pa so
                  bežali tako, da se je kadilo za njimi čez pol Slovenije. To je pa vprašanje tiste
                  razlike med besedami in dejanji. Dejanji, ki pomenijo odgovornost. Ampak družba je
                  svobodna takrat, kadar vsi v njej sprejemajo tudi odgovornost. To je ključno. In
                  te odgovornosti pa v Sloveniji žal prepogosto ni. Iz tega sledi še en nauk.
                  Namreč, ko odpiramo prostor za pogovor, je bistveno - to sem povedal čisto na
                  začetku uvoda prej - da so mediji svobodni in odgovorni. Ampak ta svoboda pomeni
                  svobodo v absolutnem pomenu besede. In ta odgovornost je v tem primeru potem tudi
                  absolutna. In se ne more in se ne bi smelo dogajati to, kar se je že v tem
                  parlamentu vsaj dvakrat.</p>
               <p>Enkrat, ko je šlo za vprašanje spreminjanja Zakona o RTV Slovenija, drugič pa
                  nedavno ob obravnavi takoimenovane novinarske peticije, ko je en del opozicije
                  izpostavljal to, da se sliši Radio Ognjišče po skoraj celotni Sloveniji kot en
                  moteč element, da jih grozno moti, da se to sliši. Lepo vas prosim in mi govorimo
                  o medkulturnem dialogu.</p>
               <p>Prvi in temeljni pogoj je, da je medijski prostor odprt, da je svoboden, da je
                  dialog sploh možen. In take izjave, ki so mimogrede odraz neke zelo hude
                  nestrpnosti in štejejo v področje tudi širšega pojmovanja sovražnega govora. Take
                  izjave temu parlamentu zagotovo niso v čast. Pričajo pa o nekem stanju duha, ki ga
                  je mogoče preiti šele skozi nekaj časa. In to sem imel v mislih, ko sem dejal, da
                  bi bilo dobro, da bi to priložnost, ko bomo navzven spregovorili o tistih temah,
                  ki sem jih naštel in so namenjene temu srečanju, izkoristili tudi za to, da ta
                  medkulturni dialog posvojimo in ga nadaljujemo kasneje sami pri sebi.</p>
               <p>Razen, seveda, če je koga v Sloveniji strah odkrite in svobodne javne besede,
                  potem naj pa to pove brez sprenevedanja.</p>
            </sp>
            <sp xml:id="SDZ4-Redna-34-2007-12-18.sp27">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa mag. Potrata. Prosim.</p>
            </sp>
            <sp xml:id="SDZ4-Redna-34-2007-12-18.sp28">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. No, marsikaj je bilo govorjenega, pa malo
                  vsebinskega povedanega o tem, kaj naj bi v okviru medkulturnega dialoga na
                  srečanju odborov za kulturo nacionalnih parlamentov držav članic Evropske unije
                  pravzaprav počeli. Imela sem to srečo, da sem bila kot predsednica Komisije za
                  peticije ter za človekove pravice in enake možnosti na srečanju takih odborov v
                  Berlinu, kjer sem ugotovila, kaj pravzaprav pomeni organizirati tako razpravo na
                  ravni Evropske unije.</p>
               <p>To pomeni, odpirati pomembna vprašanja, o katerih naj razpravljajo nacionalni
                  parlamenti z nekim skupnim pogledom o tem, katere teme so v evropskem prostoru
                  relevantne. In tu se zdaj začne moj problem. Namreč, ko sem poslušala razpravo ali
                  predstavitev mnenja Poslanske skupine Slovenske demokratske stranke in zdajle
                  predsednika Odbora za kulturo, šolstvo in šport, moram reči, da je oboje v velikem
                  navzkrižju s tistim, kar je zapisano v tem dokumentu, ki smo ga dobili kot osnovo
                  za razpravo.</p>
               <p>Namreč, če pogledamo, kaj je v zvezi z vsebinskimi izhodišči za razpravo napisano,
                  ni nič od tega, o čemer je govoril tisti pred mano. Gre namreč za to, da taka
                  razprava ni namenjena razkrivanju in razčiščevanju nacionalnih travm, o katerih je
                  bilo tu govora, ker to lahko storimo sami s sabo. Ampak videti je, da nekateri
                  tega nikoli ne bodo zmogli. Zaradi tega, ker ne zmorejo dialoga, ker ne zmorejo
                  slišati, poslušati in tudi razumeti drugega, v tem je težava.</p>
               <p>Če smo se te teme oprijeli, medkulturnega dialoga namreč, oprijeli zato, da bi se
                  pred Evropo pohvalili, kako smo sprejeli Zakon o romski skupnosti in Zakon o
                  verski svobodi, potem smo se zadeve lotili z napačnega izhodišča že zaradi tega,
                  ker se bojimo razpravljati o romski problematiki. Potem, ko je Odbor za kulturo,
                  šolstvo in šport opravil razpravo o izhodiščih, seveda ne na posebno željo in
                  pravočasnost s strani predsednika, ampak je to bilo treba naknadno narediti -
                  toliko glede zavzetosti za razpravljanje o tej temi - torej potem, ko smo to
                  naknadno naredili, se je na odboru pokazalo ravno to, da namreč ne zmoremo
                  razpravljati stališča tistih ciljev, ki so tukaj zapisani. Promovirati medkulturni
                  dialog kot proces, v katerem lahko vsi državljani Evrope prispevajo k bolj
                  odprtemu in bolj kompleksnemu skupnemu prostoru. Skupnemu evropskemu prostoru, ne
                  razčiščevanju travm, kot rečeno.</p>
               <p>Ker mislim, da smo spravna dejanja, opravičila in vse to v tej državi na simbolni
                  ravni naredili. Če pa nekateri tega ne morejo sprejeti in tega ne uvidijo, je
                  potem to njihov problem. Nobena stvar ne bo pomagala, da bi to uvideli.</p>
               <p>In poglejte, gre tukaj za možnost pridobiti znotraj raznolike in dinamične
                  skupnosti v Evropi in tudi po svetu, pač ta medkulturni dialog kot vrednoto,
                  dvigniti zavest prebivalcev Evropske unije, prispevati. Poudarjati prispevek
                  različnih kultur in spodbuditi čim bolj aktivno vlogo parlamentov pri medkulturnem
                  dialogu. To ste zapisali v ciljih. Nič od tega, o čemer ste prej govorili, gospod
                  Grims, niste tukaj v ciljih v razpravi in v sprejetem dokumentu zapisali.</p>
               <p>In sedaj k tistemu, o čemer je tudi bilo govora kot o veliki vrednoti, k jeziku.
                  Poglejte! To, kar imamo tukaj, o jeziku zapisano, o jeziku kot vrednoti, je v
                  bistvu zapisano zelo pristransko in v bistvu o jeziku kot problemu, s katerim so
                  stroški, ne o jeziku kot vrednoti. To ni. Ko o jezikovni problematiki govorite,
                  nič zapisanega o tem, da je pravzaprav treba ločevati med manjšinskimi in
                  regionalnimi jeziki na eni strani in med jeziki, ki so uradni jeziki držav članic
                  Evropske unije, pa je število govorcev majhno. Rešitve, ki jih imate tukaj notri
                  zapisane, so take, da ne zdržijo kritike. Ko so prihajali strokovnjaki v Slovenijo
                  in so se na področju izobraževanja lotevali nekaterih tem, so - oprostite o
                  slovenščini govorili kot o regionalnem jeziku.</p>
               <p>In kaj bomo mi storili za to, da bi tisti, ki bodo prišli k nam, spoznali, da je
                  slovenščina uradni jezik te države, ki mi zagotavlja, da se lahko na vse evropske
                  institucije obračam s slovenščino?</p>
               <p>Dobila sem sedaj v roke dokument, ki govori o tem, kakšna naj bodo sporočila, s
                  katerimi se obračamo, kako naj bodo oblikovana. V 11. členu teh navodil piše v
                  drugem odstavku, da se samo poročila visoke protokolarne narave, ki jih piše
                  predsednik Državnega zbora, pišejo v slovenščini in zraven doda prevod v tujem
                  jeziku. Vsi drugi, recimo, če jaz komuniciram kot predsednica nekega delovnega
                  telesa s katerokoli inštitucijo v Evropski uniji, bi morala z njo komunicirati
                  samo v tujem jeziku. Toliko glede te velike skrbi za jezik.</p>
               <p>Me prav zanima, kako bodo upoštevana pravila o rabi jezika v času predsedovanja.
                  Samo naj kdo pomisli, kaj delamo s tem znamenitim sloganom "I feel Slovenia", ki
                  je bil menda napravljen za pridobivanje in oglaševanje v tujini. Saj ga na vsakem
                  koraku brez slovenskega prevoda tu v Sloveniji beremo in ne upoštevamo Zakona o
                  javni rabi slovenščine. Se lahko nekateri smejijo zaradi tega, ker je bil, ne
                  zameriti, namen v zvezi s tem bistveno drugačne narave, kot pa ga tukaj hočete
                  zdaj za lase privlečenega prikazati samo kot mašilo in samo kot prvo stvar. V
                  resnici pa prikrivate resnične namene, ki jih hočete tu doseči. V tem dokumentu ni
                  nikjer zapisanega temeljnega problema v zvezi z jezikom. To, da poleg jezikov
                  obstajajo različne pisave, ki nas v Evropski uniji tako omejujejo, da izgubljamo
                  podobo svojih priimkov in imen. To so resnični problemi. Kaj bo Slovenija v tem
                  ponudila? To, da je največja poslanska skupina dala za obravnavo na delovnem
                  telesu dopis, ki ni bil v slovenskem pravopisu zapisan. In ko sem na to opozorila,
                  niso poskrbeli za ustrezen prepis. To so resnični problemi. Če se jih hočemo
                  lotevati kot sobivanje različnih jezikov in različnih kultur na kultiviran,
                  spoštljiv in dostojanstven način. Ne pa, da bomo dobili prostor za razreševanje
                  različnih travm.</p>
               <p>Mimogrede, na Dan človekovih pravic sem govorila s tistimi v državi, ki mislijo in
                  za katere tudi jaz mislim, da so jim v tej državi kratene pravice. Nekateri so
                  bili v Cankarjevem domu, nekateri pa smo bili pred njim in razpravljali z
                  izbrisanimi.</p>
               <p>Hvala.</p>
            </sp>
            <sp xml:id="SDZ4-Redna-34-2007-12-18.sp29">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ja, prosim, mag. Grims. Imate repliko.</p>
            </sp>
            <sp xml:id="SDZ4-Redna-34-2007-12-18.sp30">

               <speaker>MAG. BRANKO GRIMS:</speaker>

               <p>Čisto na kratko.</p>
               <p>Zdaj tole tretjič ponavljam. Gospa Potrata, če bi res prisluhnili mojim besedam,
                  bi bili že seznanjeni s tem. Govoril sem o dveh stvareh. Eno je tisto, kar je
                  namenjeno našemu srečanju in je zajeto v tem dokumentu. Za ta dokument ste
                  glasovali tudi vi in imeli ste vso možnost, da ga amandmirate, če ste ocenili, da
                  je kje kaj pomanjkljivo. Glede slovenščine in glede uporabe jezikov je seveda
                  orisan problem. Kako bomo pa to predstavili in kako bomo to znali zagovarjati
                  navzven, je pa odvisno od nas samih. Sam osebno sem trdno na stališču, da mora
                  biti slovenščina enakopravni jezik vsem tujim v Evropski uniji in da jim mora biti
                  zagotovljen, torej vsem jezikom popolnoma enak pristop in enake možnosti. To je
                  tudi eden naših vitalnih interesov in k temu smo zavezani in v to sem trdno
                  prepričan, vsi.</p>
               <p>Drugo pa je, da iz medkulturnega dialoga nisem želel, da nastane enkraten dogodek.
                  Ampak sem povedal, da bi bilo dobro, da bi ta proces, ki ga sprožamo s tem
                  srečanjem, vsi posvojili in nadaljevali sami pri sebi, znotraj Slovenije. Znotraj
                  naših meja. Se pravi z dialogom med posamezniki in med posameznimi skupinami, ker
                  sem zelo točno definiral.</p>
               <p>In, če pač tega ne želite razumeti, potem ste na nek način samo pritrdili tisti
                  moji temeljni razpravi, da je medkulturni dialog znotraj Slovenije še kako
                  potreben. Prvi pogoj pa je, da eden drugemu pozorno prisluhnemo.</p>
            </sp>
            <sp xml:id="SDZ4-Redna-34-2007-12-18.sp31">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Anderlič. Prosim. Izvolite.</p>
            </sp>
            <sp xml:id="SDZ4-Redna-34-2007-12-18.sp32">

               <speaker>ANTON ANDERLIČ:</speaker>

               <p>Seznam je drugačen. Zato sem, da ne bi spregledali gospoda Cvikla, bi se jezil
                  najbrž, če.</p>
            </sp>
            <sp xml:id="SDZ4-Redna-34-2007-12-18.sp33">

               <speaker>PODPREDSEDNIK MAG. VASJA KLAVORA:</speaker>

               <p>Jaz sem poskušal vam ustreči in vam dati besedo.</p>
            </sp>
            <sp xml:id="SDZ4-Redna-34-2007-12-18.sp34">

               <speaker>ANTON ANDERLIČ:</speaker>

               <p>OK. Ko govorimo o tej točki dnevnega reda, je vendarle nek čuden priokus prisoten.
                  Namreč mi imamo naslov te točke "Informacija o dejavnostih Državnega zbora
                  Republike Slovenije v času predsedovanja Republike Slovenije Svetu Evropske
                  unije". Ne razumem, čeprav sem nekajkrat opozarjal na to, zakaj nima Državni zbor
                  program aktivnosti v času predsedovanja Republike Slovenije. Vlada ga ima, ga bomo
                  obravnavali še ta teden. Mi pa imamo neko informacijo. Mi smo sami sebi odrezali
                  aktivno vlogo v tem procesu. Predsedovanje je nedvomno prilika, da se oblikujejo
                  različne politike s pomočjo tiste države, ki predseduje in to na različnih
                  nivojih. Vlada ima svojo težo, svoje obveznosti, svoj program, druge inštitucije
                  prav tako.</p>
               <p>Ne razumem, kako to, da ga Državni zbor nima. Jaz verjamem, da bo program srečanj,
                  ki jih bodo organizirali določeni odbori v Državnem zboru, bogat, vsebinsko
                  pester. Da pa se ustvarja nek vtis, da je Državni zbor vendarle samo privesek
                  Vlade. Ko govorim o področju, ki ga, verjemite mi, kar solidno poznam, o evropski
                  varnostni in obrambni politiki, se bojim, da bo v prihodnje ravno tako, kot je to
                  sedaj, da preko Vlade in vodstva Državnega zbora poslanci sploh ne dobimo gradiva,
                  kjer so izhodišča za oblikovanje stališč na področju angažiranja sil za hitro
                  odzivanje ali pa, če hočete na področju programa evropske obrambne politike. V
                  časopisju preberemo, kako je "fajn", če v času predsedovanja Evropski uniji ne bi
                  bili prisotni s 15-imi vojaki v Čadu, brez da bi imeli kakršnakoli izhodišča za to
                  na Odboru za Evropske zadeve, na Odboru za zunanjo politiko ali bog ne daj, da ne
                  bi slučajno Odbor za obrambo in drugi poslanci se s tem seznanili. Kako bomo potem
                  mi drugo leto sooblikovali to evropsko obrambno in varnostno politiko? Ta Državni
                  zbor, poslanci, tisti, ki smo v verigi, vsaj naj bi po Zakonu o sodelovanju med
                  Vlado in Državnim zborom dajali vsaj mnenja, bili seznanjeni s stvarmi, ko pa je
                  dejavnost drugačna.</p>
               <p>Ampak danes so govorili gospodje o figah v žepu in tako naprej. Ampak, ko sem jaz
                  dobil neko povabilo, vloga nacionalnih parlamentov v procesih odločanja v Evropski
                  uniji, in sem šel gledati to informacijo o dejavnosti, sem se zgrozil. In tukaj ne
                  gre za figo v žepu, za spodrsljaj, ampak gre za zavestno ignoriranje parlamenta, v
                  katerem bi morali spregovoriti o vlogi nacionalnih parlamentov v procesih
                  odločanja v Evropski uniji. Pustimo ob strani, da je v stališčih Vlada, preden se
                  je Evropska pogodba verificirala oziroma podpisala, da je imela Vlada v stališčih,
                  da naj parlament se potisne vstran in da naj ne ima te aktivnejše vloge v procesih
                  odločanja v Evropski uniji, to je bilo stališče Vlade. Hvala bogu, so Nizozemci in
                  drugi predstavniki bili zelo glasni in so v to pogodbo zapisali, da je še kako
                  potrebno, da nacionalni parlamenti dobijo večjo težo. In pričakoval sem, da bomo v
                  okviru tega spregovorili tudi v času našega predsedovanja, v obdobju, ko bomo
                  konec koncev tudi predsedovali in ratificirali to pogodbo v Državnem zboru. Ampak,
                  kaj se je zgodilo? Neki zasebni inštitut v Ljubljani organizira 11. januarja pod
                  pokroviteljstvom predsednika Državnega zbora in ga sprašujem, kako je to mogoče,
                  da Državni zbor pa v to ni vključen, zasebni inštitut organizira pod
                  pokroviteljstvom predsednika Državnega zbora konferenco, "Nacionalni parlamenti -
                  enakovredni partnerji v procesih odločanja v Evropski uniji". Sodelujoči:
                  predsednik Bundestaga, torej prvi v predsedovanju iz trojke, predsednik skupščine
                  Republike Portugalske - drugi, v trojki in četrti, podpredsednik francoske
                  nacionalne skupščine, ki bo naslednja predsedovala, ampak to gremo mi kot poslanci
                  lahko samo kot, če nas pripustijo na to konferenco v Hotel Lev. Namesto, da bi ti
                  gospodje spregovorili poslancem, se mi pogovorili med seboj in bi gospod
                  predsednik parlamenta bil častni, ne častni predsednik, on bi bil lahko aktivni
                  predsednik tega gremija, ki bi se tukaj sestal. Torej, če boste slučajno imeli
                  čas, in če boste pripuščeni na okroglo mizo zasebnega instituta, kateremu
                  predseduje predsednik sveta ali podpredsednik SDS, katerega član tega sveta je
                  minister iz SDS, katerega član je državni sekretar iz SDS zadolžen za proslave,
                  ker govorimo tukaj o dialogu, v katerem upravnem odboru je naslednji minister dr.
                  Žiga Turk, itn. In boste videli, da je to, pravzaprav ne bom rekel vladni, ampak
                  strankarski institut, ki je uzurpiral, dobesedno uzurpiral predsednike
                  parlamentov, ki naj bi bili za čas predsedovanja v Državnem zboru in se z nami
                  pogovarjali in razpravljali o vlogi nacionalnih parlamentov, ampak tega ne najdete
                  v informaciji. Zato, gospod predsednik Odbora za Evropske zadeve, sem že tam
                  razpravljal na tisti skupni seji, da to ne bi smela biti informacija, ampak
                  program aktivnosti. Torej, če je temu tako, potem je najbolje, gospa Uhanova, da
                  tole konferenco organizirate na kmetijskem institutu v Mariboru, pa naredite
                  zasebni institut, povabite vse tiste, ki so zainteresirani. Hecam se, seveda...
                  Ampak mene kot parlamentarca, kot tistega, ki se zavzemam za to, da bi nacionalni
                  parlamenti, ki na nek način oblikujejo tiste specifične politike, ki bi jih naj
                  zagovarjali tudi v evropskem parlamentu in ki naj bi se konec koncev odražala ta
                  stališča v stališčih vlade, ki jih zastopa na ministrskem svetu ali na svetu
                  Evropske unije na vrhu, da bi se to zrcalilo preko teh stališč. Ampak čim mi
                  pristanemo na to, da smo privesek Vladi, da se niti sami, ob nešteto opozorilih,
                  da dajmo narediti program veh aktivnostih in aktivno o tem sodelovati, da se
                  zadovoljimo z informacijo. Ni prav. Obravnavamo pa program Vlade čez tri dni, če
                  sem prav videl, izredna seja Državnega zbora naj bi bila v četrtek in petek, če se
                  ne motim.</p>
               <p>Tako da, verjamem, da bo predsedovanje uspešno, da bodo tudi v Državnem zboru
                  vsebinsko bogata srečanja. Da pa bomo verjetno morali in to nima nobene zveze s
                  tem, ali jaz podpiram to vlado v njihovih aktivnostih, da bo čim bolj uspešno
                  opravljala vse tisto, kar je treba opraviti v času predsedovanja. Jaz jo podpiram,
                  v tem smislu, da to kvalitetno opravi in tako naprej. Žal pa mi je, da zamujamo
                  neke priložnosti kot parlament. Da bi sooblikovali politike, ki naj bi se zrcalile
                  v stališčih, ki bi jih prediskutirali skupaj z vlado takrat, ko gre z določenim
                  stališčem na zasedanje, ali posameznih ministrov ali ko gre za zasedanje na vrhu,
                  ko se predsedniki vlad srečujejo in sprejemajo končna, ali stališča in ukrepe, ki
                  zadenejo vse državljanke in državljane vsake države te Evropske unije.</p>
            </sp>
            <sp xml:id="SDZ4-Redna-34-2007-12-18.sp35">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
               <p>Gospod... ja, repliko?</p>
            </sp>
            <sp xml:id="SDZ4-Redna-34-2007-12-18.sp36">

               <speaker>ANTON KOKALJ:</speaker>

               <p>Ja, omenil me je, kot predsednika odbora...</p>
            </sp>
            <sp xml:id="SDZ4-Redna-34-2007-12-18.sp37">

               <speaker>PODPREDSEDNIK MAG. VASJA KLAVORA:</speaker>

               <p>ja, to pa res. Samo nič... zelo pozitivno.</p>
            </sp>
            <sp xml:id="SDZ4-Redna-34-2007-12-18.sp38">

               <speaker>ANTON KOKALJ:</speaker>

               <p>Saj ne bo... ne, ne, seveda jaz hočem samo povedati, da v zvezi s postopkom, kako
                  zadeva teče, sam kot predsednik odbora nisem bil nikoli konzultiran, niti naš
                  odbor, niti nisem bil povabljen na kakršenkoli posvet, to je bila odločitev
                  Kolegija predsednika Državnega zbora ali ne vem koga, se pravi vodstva Državnega
                  zbora. In na to enostavno nismo mogli vplivati. Samo toliko.</p>
               <p>Tudi za dogodke, ki se bodo odvijali tu, mi pravzaprav uradno ne vemo nič. Slišim,
                  da ta teden pride predsednik Evropskega parlamenta. Naš odbor o tem ni bil
                  obveščen. </p>
            </sp>
            <sp xml:id="SDZ4-Redna-34-2007-12-18.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod dr. Mitja Slavinec.</p>
            </sp>
            <sp xml:id="SDZ4-Redna-34-2007-12-18.sp40">

               <speaker>DR. MITJA SLAVINEC:</speaker>

               <p>Hvala lepa za besedo.</p>
               <p>Saj ne morem drugače, kot da ne nadaljujem v tem duhu, v duhu mojega
                  predgovornika, v duhu predsednika Odbora za zadeve Evropske unije in tudi sam
                  ponovno ugotovim, da se vlada res do Državnega zbora in do odborov v Državnem
                  zboru obnaša kot nebodigatreba, kot da je Državni zbor nek privesek. To nenazadnje
                  lahko vidimo tudi na drugih področjih, saj ko predlagana zakonodaja v Državni zbor
                  pride, potem jo je treba z glasovalnim strojem spraviti skozi. Včasih se seveda na
                  osnovi veta Državnega sveta to ne posreči, ampak žal so ti primeri preveč redki.
                  Zakaj tudi sam dobivam tak občutek?</p>
               <p>Vlada je za predsedovanje zaposlila armado ljudi, ki pripravljajo, ki bodo tudi
                  zagotovili, da bo to predsedovanje po eni strani uspešno in upam, da po drugi
                  strani tudi takšno, da bo Slovenija od njega imela koristi. V Državnem zboru, ne
                  samo, da lahko čutimo neprimeren odnos s strani Vlade, ampak tudi mačehovski odnos
                  s strani vodstva Državnega zbora. Odbor za zadeve Evropske unije pripravlja daleč
                  največji parlamentarni dogodek v Sloveniji do sedaj, to je srečanje vseh
                  nacionalnih, delegacij nacionalnih parlamentov COSAC z enako ali pa celo
                  oslabljeno ekipo kot sicer. Niti ene dodatne moči niso odobrili. To je samo en
                  primer, kjer se kaže tudi na to, da znotraj hiše, znotraj Državnega zbora
                  odgovorni nimajo ali posluha ali pa mogoče pregleda ali pa tudi ne razumejo, da se
                  ne bo vse dogajalo na nivoju predsednikov državnih zborov, ampak so tukaj tudi
                  odbori, so tukaj tudi tista telesa, ki bodo pripravljala s svojimi strokovnimi
                  službami vsebinsko in pa tudi organizacijsko dogodke, na katere bodo prihajali
                  parlamentarci v času predsedovanja.</p>
               <p>Zaradi tega naj sklenem z oceno, jaz si želim, da bo Slovenija od tega
                  predsedovanja dobila čim več, da ne bomo bolj papeški od papeža pri vodenju
                  predsedovanja in da bo Odbor za zadeve Evropske unije in pa parlament kot celoten,
                  zastavljen program lahko uspešno izpeljal. Zavedam se pa in poudarjam, da pa bo
                  tudi zaradi kadrovskega primanjkljaja v to treba vložiti ogromno energije in dela.
                  Hvala.</p>
            </sp>
            <sp xml:id="SDZ4-Redna-34-2007-12-18.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še gospod mag. Cvikl. Prosim.</p>
            </sp>
            <sp xml:id="SDZ4-Redna-34-2007-12-18.sp42">

               <speaker>MAG. MILAN M. CVIKL:</speaker>

               <p>Hvala lepa, gospod predsednik oziroma predsedujoči, čeprav bi želel, da bi bil
                  predsednik, ker potem verjamem, da bi danes pod točko, ki se imenuje informacija o
                  dejavnosti Državnega zbora Republike Slovenije res delovali tako, kot piše v
                  naslovu programa slovenskega predsedovanja kot sinergija v Sloveniji za Evropo.
                  Ampak prisotnost poslancev v tej dvorani in pa razprave, ki jih imamo, predvsem pa
                  dejstvo, da mi danes, v torek, obravnavamo informacijo o dejavnosti Državnega
                  zbora, nismo pa uspeli oziroma se vodstvo Državnega zbora ni uspelo uskladiti z
                  Vlado Republike Slovenije, da bi nam posredovala za današnjo sejo, ne za petkovo
                  izredno sejo, program slovenskega predsedovanja in včeraj je prišlo gradivo in ta
                  program slovenskega predsedovanja ima datum 28. november 2007. 28. novembra 2007
                  je Vlada sprejela očitno program slovenskega predsedovanja Svetu EU, ki se imenuje
                  SI, kot slovensko, Slovenija-nergija za Evropo, upam, da to ni slovenska negacija
                  za Evropo, ampak je res slovenska energija za Evropo, ampak gospodje, če mi hočemo
                  kot Slovenija skupaj dobro predsedovati, potem bodite vse vključujoči. To pomeni,
                  da bi na današnji seji morali skupno obravnavati, kaj Vlada meni, da je njen
                  program in kako se bo v ta program vključeval Državni zbor. V Državnem zboru
                  zaradi velikih naporov predsednika Odbora za zadeve Evropske unije in tudi deloma
                  Odbora za zunanjo politiko ter nekaterih članov, smo se v zadnjih kar nekaj
                  mesecev ukvarjali s tem, katere aktivnosti bomo pripravili. Ampak, če zdaj ta
                  program pogledamo in program slovenskega predsedovanja, ne vem ali tukaj obstaja
                  dovolj notranje sinergije. In naj to komentiram s tekstom, ki ga je 3. decembra na
                  tako imenovani že zdaj tradicionalni konferenci pred vsakim predsedovanjem izvedel
                  center za mednarodno dejavnost Fakultete za družbene vede, ki ni v narekovaju
                  zasebni zavod.</p>
               <p>Jaz ocenjujem, da nisem povsem prepričan ali smo mi z našimi dejavnostmi v oporeko
                  ali v podporo programu slovenskega predsedovanja. Predsednik Vlade naj bi v petek
                  govoril, da so glavne teme praznovanje in dogovor o novi pogodbi, s čimer se je
                  zaključilo leto 2007, da bo leto 2008 leto, kjer naj bi oblikovali novi temelj z
                  novimi izzivi in potem gremo na neke prioritete, ratifikacijski proces Lizbonske
                  pogodbe je prioriteta predsedovanja, energetsko podnebni paket je prioriteta
                  predvsem zato, ker predpostavljam, da sedaj po relativnem uspehu na Baliju je to
                  celo možno, lizbonska strategija v smislu nekega pravočasnega sprejetja
                  integriranih smernic, širitev in evropska sosedska politika, predvsem povezano s
                  težavami ali napori za krepitev evropske perspektive držav zahodnega Balkana,
                  medkulturni dialog, potem se pa konča oziroma se diskutira o detajlih. Ne vem, če
                  to primerjam s tem kar nam pravijo ostale države, te pravijo ja, Evropa bi morala
                  nadaljevati z, jaz to imenujem, poglabljanjem notranjih odnosov in med
                  poglabljanje odnosov spada tudi vloga nacionalnih parlamentov v procesu odločanja
                  Evropske unije, ampak o tem ne bomo, kot je povedal kolega Anderlič, razpravljali
                  v Državnem zboru, o tem bo razpravo organiziral zasebni zavod, predpostavljam, da
                  bo za to tudi financiral, dr. Jožeta Pučnika za razvoj demokratične misli, kjer v
                  glavnem v svetu zavoda vidim tistega, ki bo tudi glavni gostitelj na tej
                  konferenci, to je pa eden od evropskih poslancev. Ali je to res samo sinergija
                  znotraj Slovenske demokratske stranke zato, da se uporabi predsedovanje Svetu
                  Evropske unije kot način notranjega spopada, eni pravijo, na desnici? Bojim se, da
                  ne izkoriščamo vsi v Sloveniji v polni meri predsedovanja Evropski uniji za to, da
                  bi pokazali, da smo kot Slovenija to sposobni dobro, koordinirano voditi, ampak da
                  je to postalo skoraj strankarsko prestižno vprašanje. Da ne govorim, da je to
                  postalo vprašanje, kjer Državni zbor Republike Slovenije konkurira zasebnemu
                  zavodu. In to, da ta teden na dveh različnih sejah, pri dveh različnih točkah
                  razpravljamo o isti zadevi, je dokaz tega. Zato obžalujem, da vodstvo Državnega
                  zbora ni naredilo napora, da bi se to uskladilo. Hvala.</p>
            </sp>
            <sp xml:id="SDZ4-Redna-34-2007-12-18.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vsi prijavljeni razpravljavci, ki ste to želeli, ste dobili besedo.
                  Ker pa čas, določen za razpravo, še ni potekel, sprašujem, ali želi na podlagi
                  prvega odstavka 71. člena Poslovnika zbora še kdo razpravljati. Prijava teče. Vsak
                  razpravljavec ima na voljo 5 minut. Besedo ima gospod mag. Grims.</p>
            </sp>
            <sp xml:id="SDZ4-Redna-34-2007-12-18.sp44">

               <speaker>MAG. BRANKO GRIMS:</speaker>

               <p>Hvala. Danes je bilo veliko izrečenega, ampak tole na koncu, češ da gre za
                  prisvajanje, je pa res zanimivo. Zlasti v luči razprave enega od njegovih
                  poslanskih kolegov, ki je zelo vzneseno govoril o Mediteranski univerzi, kjer je
                  pravzaprav skoraj vse zasluge za to, da te stvari tečejo, pripisal samemu sebi.
                  Zdaj pa, da vsem hkrati odgovorim, mi dovolite samo, da preberem SMS, pa še eno
                  okoliščino moram prej pojasniti. On je povedal, ko je govoril o Mediteranski
                  univerzi, da se je ta proces začel septembra 2006. Tale SMS, ki ga bom prebral, je
                  pa iz konca februarja 2006 in je namenjen Dimitriju Ruplu, pa naj ga preberem:
                  "Sem na vrhu parlamentarne skupščine Nata v Bruslju. Vodja delegacije Nemčije,
                  sicer pripadnik CDU, mi je po pogovoru z Berlinom, govoril je osebno s kanclerko,
                  zagotovil polno podporo Nemčije za sedež Mediteranske univerze v Sloveniji. Lep
                  pozdrav, Branko Grims." Namreč, plod katerekoli uspešno izvedene akcije je seveda
                  plod lobiranja različnih skupin, različnih posameznikov in zato, kadarkoli si
                  nekdo sam poskuša nekaj pripisati, je potem ponavadi kakšen problem. Tole, kar sem
                  povedal, sem povedal samo zato, da bo jasno, da si za nekatere cilje prizadevamo
                  vsi, morda delamo celo napako, ker tega ves čas ne obešamo na veliki zvon. Ampak
                  samo, če bomo vsi vlekli v isto smer, potem nek uspeh zanesljivo bo. Ta podpora
                  Nemčije pa je bila, zato da je postal ta projekt uresničljiv, v resnici izjemnega
                  pomena. In je pač plod dogovora, ker smo nekatere stvari mi njim omogočili, tam
                  niti nismo imeli posebnega drugega interesa. Šlo je za nek položaj v parlamentarni
                  skupščini Nata, za dogovor kaj želimo, pa sem posebno predlagal podporo pri
                  uveljavitvi mediteranske univerze. In to so nam zagotovili, še enkrat povem,
                  direktno po pogovoru z vodstvom Vlade. In to besedo so Nemci tudi držali. Tako, da
                  če bo ta projekt uresničen, prosim upoštevajte, da si je zanj prizadevalo mnogo
                  ljudi in to na različnih nivojih. Prav bi bilo, če bi vse stvari peljali na ta
                  način, žal pa današnja razprava in predvsem tudi tisto, kar je bilo izrečeno
                  takrat, ko je bila izpostavljena zaupnica predsedniku Vlade in vezana na vodenje
                  Evropske unije, temu ni bilo tako. Takrat so, še enkrat povem, nekateri zelo jasno
                  in zelo nedvoumno predlagali, da se Slovenija temu kar odpove, da to prepusti
                  naslednji državi, češ, da nismo zreli. Nekaj takšnega sem tudi danes zasledil v
                  enih dveh razpravah. Osebno mislim, da je to zelo napačno razmišljanje. Gre za
                  našo skupno odgovornost pred zgodovino, gre za to, da znamo stvari navzven peljati
                  enotno. Že sosedje Hrvati so nam pri tem za velik zgled. To je treba reči.</p>
               <p>Drugo pa je tisto, kar sem povedal tudi že prej, da bi bilo dobro, da te stvari ne
                  ostanejo samo kot enkraten dogodek, sam po sebi za vselej, ampak da recimo, ko
                  bomo enkrat končali s temi ključnimi temi in ko bomo opravili srečanje o
                  medkulturnem dialogu, s tem procesom, kajti medkulturni dialog je proces,
                  nadaljujemo tudi sami pri sebi.</p>
               <p>Naj končam s tistim, kjer sem prej začel. Dobro bi bilo, za začetek, če eden
                  drugemu pozorno prisluhnemo in se tudi med seboj odkrito pogovarjamo in
                  spoštujemo.</p>
            </sp>
            <sp xml:id="SDZ4-Redna-34-2007-12-18.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Žal ne morem na tem mestu, kot član te delegacije odgovarjati, vendar bi vam
                  povedal zelo interesantne reči, tudi te, o katerih ste vi govorili in tudi o tem,
                  s koliko ljudmi je bilo govora. Lahko vam povem samo to, da meseca maja sem se
                  predsedniku Pötteringu, sedanjemu, Pötteringu, za to njegovo dejavnost za
                  Mediteransko univerzo v Sloveniji, v Rimu osebno zahvalil v imenu delegacije iz
                  Slovenije. Ob enem pa ne bi tukaj, tudi še enkrat poudaril to, kar je prav gospod
                  Pavliha rad povedal, da predsednik Vlade je tej naši prvi pobudi prisluhnil -
                  predsednik Vlade Republike Slovenije. Tako, da bo jasno.</p>
               <p>Nadaljujemo.</p>
               <p>Gospod Anton Anderlič imate besedo.</p>
            </sp>
            <sp xml:id="SDZ4-Redna-34-2007-12-18.sp46">

               <speaker>ANTON ANDERLIČ:</speaker>

               <p>Pravzaprav ne vem, komu bi to vprašanje naslovil, glede na to, da je gospod
                  Kokalj, predsednik Odbora za evropske zadeve nesporno jasno povedal, da tukaj ene
                  resne koordinacije ali enega resnega skupnega dogovora, kaj bo počel ta Državni
                  zbor pol leta ni. Jaz verjamem in vsaka čast vsem tistim, ki na mnogih področjih
                  te stvari pripravljajo. Ampak, jaz bi vendarle rad razčistil, kako je zdaj s tem
                  srečanjem o vlogi nacionalnih parlamentov v procesih odločanja v Evropski uniji.
                  Ali bo Državni zbor kakorkoli vključen v te stvari, ali bomo o tem razpravljali s
                  kolegi predsedniki parlamentov tako Portugalske kot tudi tistih drugih, ki sem jih
                  prej navedel, lahko v Državnem zboru, slišal sem, da celo predsednik evropskega
                  parlamenta pride sem, ali je to nekaj, kar naj si vsak po svoje razlaga stvari,
                  kot sem rekel, jaz podpiram vse inštitute zasebne, javne in tiste, ki se ukvarjajo
                  s kakršnokoli dejavnostjo, ki prispevajo k širitvi demokratične kulture
                  medkulturnega dialoga ali karkoli že bi temu rekli. Ampak, verjemite mi, da si
                  zelo težko razlagam, da bodo 11. januarja v Sloveniji predsednik Bundestaga,
                  predsednik skupščine Republike Portugalske, podpredsednik francoske nacionalne
                  skupščine, podpredsednik evropskega parlamenta in da parlamentarci ne bomo imeli
                  prilike z njimi spregovoriti o tako pomembni temi kot je na dnevnem redu, je pa to
                  srečanje pod pokroviteljstvom predsednika Državnega zbora, častni pokrovitelj
                  konference je predsednik Državnega zbora. In še enkrat ponavljam, jaz sem
                  neštetokrat postavil vprašanje ali mi pripravljamo nek program in ali to kar bo v
                  celoti program, jaz sem vsaj tako razumel, tako kot imajo to tudi druge države,
                  drugi parlamenti, o tem sem se zagotovo seznanil vsaj v petih, šestih primerih do
                  zdaj, da imajo aktivnosti, ki jih izvajajo v nacionalnem parlamentu, imajo
                  aktivnosti, ki jih izvajajo delovna telesa v nacionalnem parlamentu, so
                  aktivnosti, ki jih opravljajo predsedniki nacionalnih parlamentov skupaj s svojimi
                  kolegi, so aktivnosti, ki se jih opravlja skupaj z evropskim parlamentom in še in
                  še in mi tega programa nimamo.</p>
               <p>Torej, sprašujem predsednika Državnega zbora ali moramo mi iti na strankarski
                  sestanek zasebnega inštituta, da bomo lahko o vlogi nacionalnih parlamentov z
                  našimi kolegi, ker konec koncev gre za trojko plus Francija, ki bo naslednja na
                  vrsti? Meni je žal, da moram stalno ponavljati te stvari, ampak ne dobim
                  nikakršnega odgovora. Že prej sem rekel, da mi je žal, da Vlada ima program, mi ga
                  obravnavamo, mi smo pa privesek z informacijo o dejavnosti, kar zame ni ustrezno
                  ravnotežje. In sprašujem še ali bo v bodoče mogoče dobiti od Vlade S zadeve, vsi
                  veste o čem govorim? Govorim o evropskih zadevah, ki so pač vezane na posamezno
                  področje, brez da bi to nekdo preprečeval. Jaz sem pogledal zakon, poslovnik,
                  navodila, ki jih je sprejel Kolegij oziroma generalni sekretar, ampak ne dogaja se
                  to tako. Ilustriral sem prej s primerom izpred enega meseca, izhodišča za
                  zasedanje v Bruslju na vrhu zunanjih ministrov in obrambnih ministrov, kjer se je
                  razpravljalo o Čadu, pa še o nekaterih drugih stvareh, mi teh informacij nismo
                  dobili. Da pa bi bil absurd večji, dobili smo pa to S zadevo kot poročilo in se
                  seznanite s poročilom. Ampak tako kot piše na našem portalu, bi mi morali biti
                  seznanjeni z vsemi S zadevami in tudi poročili. Tega do sedaj ni. In resnično
                  vljudno sprašujem ali bo v prihodnjega pol leta to kaj drugače? </p>
            </sp>
            <sp xml:id="SDZ4-Redna-34-2007-12-18.sp47">

               <speaker>PREDSEDNIK FRANCE CUKJATI:</speaker>

               <p>Hvala. Ko sem zamenjal gospoda Klavora, sem slišal kar nekaj očitkov o slabem
                  pretoku informacij. Moram reči, gospod Anderlič, da če bi se vi bolj udeleževali
                  sestankov s predsedniki oziroma z vodji delovnih teles, ki smo jih imeli v tekočem
                  letu od pomladi naprej in tudi sicer bolj sodelovali, bi bili tekoče informirani.
                  Tudi vsi metri gradiv so šli na vse poslanske skupine in ste informirani točno
                  tudi o srečanjih v Bruslju, v kolikor mi posedujemo informacijo. O srečanju v
                  Bruslju, ko skupaj organizirajo tudi naši odbori z evropskimi odbori, še nimamo
                  določenih vsebin in o njih vas še ne moremo informirati, ker jih tudi nihče od nas
                  še ne ve, ker se še usklajujejo. O drugih stvareh pa mislim, da so bile
                  informacije dobre, za dodatno informacijo pa seveda je današnja razprava z vsem
                  gradivom, ki vam je bilo posredovano na podlagi tistih predlogov, ki so jih
                  delovna telesa sama pripravila. </p>
            </sp>
            <sp xml:id="SDZ4-Redna-34-2007-12-18.sp48">

               <speaker>ANTON ANDERLIČ:</speaker>

               <p>Proceduralno.</p>
            </sp>
            <sp xml:id="SDZ4-Redna-34-2007-12-18.sp49">

               <speaker>PREDSEDNIK FRANCE CUKJATI:</speaker>

               <p>Proceduralni predlog. Izvolite.</p>
            </sp>
            <sp xml:id="SDZ4-Redna-34-2007-12-18.sp50">

               <speaker>ANTON ANDERLIČ:</speaker>

               <p>Predlagal sem vam že prej, da pojasnite, kako naj to informacijo iz 17.12.
                  razumem? Ali jo naj razumem kot poslanec Državnega zbora v okviru dejavnosti, ki
                  jih opravlja Državni zbor, bo tudi srečanje s predsedniki, ki sem jih prej prebral
                  pod vašim častnim pokroviteljstvom te konference, ali bo tudi kakšno srečanje v
                  Državnem zboru ali bomo vsi morali iti v Hotel Lev na konferenco, ki jo organizira
                  zasebni inštitut? To sem vprašal in to je tisto, kar je moj proceduralni predlog,
                  da pojasnite, na kakšen način bo Državni zbor vključen v ta dogodek.</p>
            </sp>
            <sp xml:id="SDZ4-Redna-34-2007-12-18.sp51">

               <speaker>PREDSEDNIK FRANCE CUKJATI:</speaker>

               <p>Dogodek januarja organizira zasebni inštitut, kjer tudi jaz sodelujem kot France
                  Cukjati in ne kot Državni zbor. Obenem pa bomo izkoristili tudi bilateralno
                  srečanje s predsedniki nekaterih parlamentov. Še kaj? V četrtek - morda še to, če
                  se bo novo vprašanje pojavilo, kako v četrtek - bo tukaj, v tem prostoru srečanje
                  z mladino in z javnostjo, kjer bodo predsedniki vseh poslanskih skupin oziroma
                  vodje poslanskih skupin Evropskega parlamenta, vključno s Poetteringom. To je pa
                  organizacija Evropskega parlamenta, in obenem bomo imeli tudi srečanje s kolegijem
                  oziroma oba kolegija, Kolegij Evropskega parlamenta in Kolegij Državnega zbora
                  bosta imela dopoldne najprej srečanje, potem bo pa tu javna razprava, kjer bodo ta
                  prostor zasedli študentje. Mislim, da nekatere teh stvari tečejo tudi mimo našega
                  programa, Državnega zbora. Veliko je srečanj v Sloveniji, nekatera so pač taka, ki
                  ne zadevajo neposredno Državnega zbora kot institucije poslancev. Mi bomo v
                  četrtek prostor samo dodelili oziroma omogočili to srečanje s slovensko javnostjo,
                  s slovensko mladino, s študenti; bo pa tudi prenos, kot sem slišal.</p>
               <p>Toliko. Oprostite, da sem vam vzel čas, sicer ga je še dovolj. Gospod Presečnik,
                  izvolite, imate besedo.</p>
            </sp>
            <sp xml:id="SDZ4-Redna-34-2007-12-18.sp52">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovana kolegica in kolegi!</p>
               <p>Že zadnjič sem na Odboru za evropske zadeve malo kritično diskutiral o nekaterih
                  izgubljenih, zamujenih, oprostite, priložnostih. In zdaj po vsem tem, po današnji
                  razpravi in po tem, kar ste zdajle, gospod predsednik, tudi nakazali, še enkrat
                  ponavljam, da je zamujena priložnost, da, na primer, predsednik Evropskega
                  parlamenta nagovori poslanke in poslance Državnega zbora. Če se sreča, kar je
                  pozitivno, seveda, s predstavniki mladih in nekaterimi predstavniki civilne
                  družbe, mislim, da bi bilo dobro, če bi se srečali skupaj v tej dvorani na nekem
                  plenarnem zasedanju. Možno, da je bilo kdaj govora o tem tudi na kolegiju, mogoče
                  sem kdaj tudi manjkal na seji kolegija, zato se tega dogovora ali pa tega
                  pojasnila ne spomnim. Tako, da še enkrat ponavljam, da je to ena od zamujenih
                  priložnosti in tudi Odbor za zadeve Evropske unije je zadnjič, mislim, da kot
                  ugotovitev sprejel, da v tem programu tudi ni, kolikor vem aktivnosti predsednika
                  Državnega zbora s celotnim programom, mislim, da bi bilo to resnično in tu dam
                  kolegom, ki razpravljajo v tej smeri, prav. Tudi tako sem razpravljal zadnjič na
                  Odboru za evropske zadeve. Vladni program je jasen, z datumi, z ne vem katerimi
                  podatki vsemi, je cel kup gradiva, medtem ko je pa ta naš del malo omejen in
                  zaradi tega še enkrat ponavljam, da je zamujena priložnost, da gostimo predsednika
                  evropskega parlamenta in tudi vodje, šefe posameznih političnih grupacij, da
                  spregovorijo oziroma da predsednik spregovori poslancem Državnega zbora. Hvala
                  lepa.</p>
            </sp>
            <sp xml:id="SDZ4-Redna-34-2007-12-18.sp53">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kokalj.</p>
            </sp>
            <sp xml:id="SDZ4-Redna-34-2007-12-18.sp54">

               <speaker>ANTON KOKALJ:</speaker>

               <p>Sam bi želel pojasniti samo že moj prejšnji komentar v zvezi s tem materialom, ki
                  se danes obravnava, gre za informacijo o delu Državnega zbora, povedal sem, da kot
                  predsednik odbora o poteku nisem bil konzultiran, dobro, ne rečem, da bi moral
                  biti, ampak sam smatram, da bi bilo boljše za začetek predsedovanja, če bi bila
                  tudi iz vladne strani, kar sem Vladi večkrat povedal, pa moje stališče ni bilo
                  relevantno, da bi Vlada vseeno prišla pred zaključkom tega leta z dopolnjeno
                  deklaracijo za naslednje leto, predvsem s poudarkom na polletnem predsedovanju, za
                  kar je tudi podlaga v Poslovniku Državnega zbora, v 154.f členu, kjer pravi, da je
                  podlaga za takšno deklaracijo program evropske komisije, ki takrat, ko smo
                  sprejemali letos deklaracijo, pa sploh še ni bil sprejet. Se pravi, mislim, da bi
                  bila tudi današnja razprava v tem smislu lahko bolj vsebinska, ker bi vedeli bolj
                  natančno, kot sem že prej tudi v stališču poslanske skupine omenil, da bi vedeli
                  tudi v parlamentu bolj natančno, katere vsebine po dosjejih, po zakonodajni ravni
                  želi Vlada v času svojega predsedovanja izpostaviti, katere želim mogoče v procesu
                  pripeljati čim dalj in bi lahko tudi lažje pripravili se na predsedovanje s strani
                  tako pristojnih odborov kot tudi s strani parlamenta. To je ena zadeva.</p>
               <p>Druga zadeva pa mislim, da bi bilo tudi primerno, da parlament sprejme program
                  dela, s tem se jaz popolnoma strinjam, ne pa da sami sebi govorimo o informaciji.
                  Vsekakor jaz sem se udeleževal sestankov, ki jih je organiziral predsednik
                  Državnega zbora, pri tem pa sem vedno povedal, da me moti, da je pristojni Odbor
                  za zadeve Evropske unije, pač enakopraven odbor vsem ostalim. Ko pa gre za
                  obravnavo nekega zakonodajnega akta, pa na koncu koncev vedno ta odbor na koncu
                  mora sprejeti stališče v imenu celotnega Državnega zbora. Tukaj mislim, da je
                  treba to situacijo za naprej razčistiti. Jaz ne bi več polemiziral o tej točki. In
                  tudi danes, sem še enkrat omenil, ne glede na to, da recimo pristojni odbori se ne
                  morejo vtikati v delo predsednika Državnega zbora. To se strinjam. Predsednik
                  Državnega zbora je institucija. Pa vendar bi bilo dobro, da ima Državni zbor
                  informacijo kakšne bodo aktivnosti predsednika Državnega zbora v času
                  predsedovanja, če bodo kakšne. Če pa ne bodo, potem se pa reče, da jih ne bo. Če
                  pa bodo, pa mislim, da ni najbolje, da s tem nismo seznanjeni, seveda pa na to ne
                  moremo vplivati. Kot sem že prej rekel, mislim da bi lahko tukaj se povezali z
                  Vlado v tem zadnjem dejanju, sprejeli dopolnjeno deklaracijo, katere del bi bil
                  tudi program Državnega zbora v času predsedovanja, ampak dobro, sedaj situacija je
                  taka kot je.</p>
               <p>Jaz sam sicer mislim, da so vsebinsko srečanja predsednikov odborov dobro
                  pripravljena, da so usklajena s prioritetami slovenskega predsedovanja in tudi
                  usklajena s trenutno agendo, ki se pojavlja na nivoju Evropske unije. In tudi
                  mislim, da bo dobro speljana. Edino kar je bila mogoče še želja, da bi poskušali
                  tudi znotraj parlamenta skoncentrirati točke. Mogoče vsaj v to Cosac srečanje, ki
                  edino formalno lahko tudi uradno neke zaključke sprejme in jih tudi predlaga
                  evropskim institucijah. Glede na to, da je vsebina Cosac srečanja odvisna ne samo
                  od nas, ampak tudi od predsedujoče trojke, se to lahko tudi kljub vsemu še zgodi.
                  Tako, da predlagam, da kljub temu, da je informacija, kaj bomo mi predlagali na
                  srečanju odborov za evropske zadeve, je še vedno možno predlagati kakšne, ne vem,
                  sugestije, ki bi pomagale Sloveniji še bolj prepričljivo predsedovati. In v imenu
                  parlamenta izraziti formalno, mogoče določene poudarke, za katere bi menili do
                  maja, da so koristni oziroma dobro bi bilo vedeti za vsebinske spremembe do
                  februarja, do maja je pa čas, da se vnese določene vsebinske poudarke tudi v
                  zaključke. To bi bila z moje strani tudi kot predsednika odbora in kot poslanca
                  Nove Slovenije mogoče dodatna, ena konstruktivna pripomba o tej situaciji, v
                  kateri smo.</p>
            </sp>
            <sp xml:id="SDZ4-Redna-34-2007-12-18.sp55">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod Juri.</p>
            </sp>
            <sp xml:id="SDZ4-Redna-34-2007-12-18.sp56">

               <speaker>AURELIO JURI:</speaker>

               <p>Nadaljeval bom tam kjer je kolega Kokalj končal. Verjamem, da so sestanki naših
                  odborov vsebinsko dobro pripravljeni. Bojim se pa, da bo izvedba ne temu primerna.
                  Kajti slišali smo nekaj razprav, ki nakazujejo možnost, nevarnost, da bomo zašli v
                  povsem druge vode, kajti nas zanesejo in čustva in strasti. Tako, da se nam zna
                  zgoditi, da se nam bo ponekje tudi zalomilo. Zato sem jaz uvodoma samodejno
                  razpravljal, tudi pozval, da domače zdrahe pustimo doma, jih ne prenesemo na te
                  sestanke.</p>
               <p>Tako da vstopil sem v to točko danes prepričan, da kaj velike polemike ne bo, da
                  bomo soglasno pritrdili tej informaciji oziroma našemu programu. Odhajam pa s te
                  točke veliko bolj zaskrbljen. Če temu dodamo še poskus privatizacije tudi te
                  zgodbe s konferenco v rokah zasebnega zavoda, zamujeno priložnost, kot je dejal
                  kolega Presečnik, ob prihodu Poetteringa.</p>
               <p>In nenazadnje, da podamo korektno informacijo glede Evrosredozemske univerze, kjer
                  je veliko govora tudi o zaslugah, dajmo povedati, da je jeseni 2005 v Kairu
                  sprejeta pobuda prišla k nam po zaslugi in prizadevanjih naše delegacije v
                  parlamentarni evromediteranski konferenci. Na poziv pristojnemu ministru Zupanu je
                  bil odgovor dvakrat "njet", tako v Kopru, ko je bila Vlada takrat na obisku, kot
                  tukaj ob poslanskem vprašanju in pobudi, češ da je to preambiciozen projekt.
                  Kasneje, hvala bogu, je prišlo do spoznanja, da je bilo vredno ugrizniti v to
                  jabolko, in je na dodatno pobudo, formalno, kolega Pavlihe tudi Vlada sprejela to
                  pobudo in oblikovala ustrezno strokovno skupino. Glede podpore Nemčije,
                  Poetteringa in tako naprej naj povem, da sta že v Tunisu, še preden se je
                  aktiviral kolega Grims, Borrel in Poettering oba dala naši delegaciji podporo za
                  ta projekt. Tako da je zaslug veliko tukaj in ni treba, da si jih pripisuje samo
                  eden. Jaz bi se zahvalil tudi strokovni skupini, ki jo je vodil državni sekretar
                  Lesjak, ki je pripravila konkretno izvedbo tega. Ampak veliko poti je še pred
                  nami, jaz upam, da z mnogimi prizadevanji, ki se kažejo, seveda smo vsi to
                  akceptirali in veselo podpiramo, bo ta Evromediteranska univerza nastala, upam
                  seveda, tudi v sodelovanju in z vključevanjem že obstoječih univerz, predvsem
                  primorske, pa tudi ljubljanske in mariborske ter sosednje univerze v Trstu, Vidmu
                  in tako naprej. Tako da bo ta projekt res zaživel.</p>
               <p>Ponavljam še enkrat, po slišanih razpravah določenih kolegov iz koalicije, zlasti
                  SDS, me bolj skrbi, da bo izvedba sicer vsebinsko dobro pripravljenih sestankov
                  napačna in ne bo odgovorila na to, kar vsi pričakujemo, mi in tudi kolegi iz
                  Evropske unije. Hvala.</p>
            </sp>
            <sp xml:id="SDZ4-Redna-34-2007-12-18.sp57">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl.</p>
            </sp>
            <sp xml:id="SDZ4-Redna-34-2007-12-18.sp58">

               <speaker>MAG. MILAN M. CVIKL:</speaker>

               <p>Hvala lepa, gospod predsednik.</p>
               <p>Predpostavljam torej, da glede na to, kar ste rekli, da potem v tej končni verziji
                  programa, bo častni pokrovitelj konference gospod dr. France Cukjati, Vrhnika in
                  ne predsednik Državnega zbora. To samo v opozorilo, glede na to, kar ste rekli,
                  glede na to kar beremo.</p>
               <p>Gre za formalna vprašanja, o katerih sem jaz danes komentiral. In to kar mene
                  moti, me moti, da bomo v enem tednu v Državnem zboru imeli dve točki dnevnega
                  reda. Imeli bomo točko dnevnega reda "Program slovenskega predsedovanja Svetu
                  Evropske unije" in imamo točko, za katero jaz, kot nekateri drugi, pogrešam
                  predvsem celovitost. Jaz bi, če že imamo informacijo o dejavnosti Državnega zbora,
                  želel, da bi ta informacija bila celovita, da bi vključila vse aktivnosti, če
                  hočete, vseh, ki smo v državni zbor bili izvoljeni. Med katere gotovo spadajo na
                  primer tudi aktivnosti, ki so se dogajale v pripravi na to ali pa aktivnosti, ki
                  se danes zvečer začnejo v Bruslju, pa se jih iz slovenskega parlamenta zaradi
                  razlogov, o katerih lahko veliko diskutiramo, ne bo udeležil nihče. Skupna seja
                  nekih odborov. Predvsem bi pričakoval, da bi Slovenija imela skupni program. Ne da
                  je to program Vlade, ampak da bi to bil skupni program predsedovanja, ampak nekje
                  od tiste tako imenovane famozne seje o zaupnici je bilo povedano, da tega namena
                  niti ni. Ker, če bi namen bil, potem bi o dokumentu, ki ima datum 28. november, v
                  Sloveniji kdo kaj že vedel zadnjih 19 dni. Pa o tem dokumentu ne ve nihče nič. In
                  dokument se imenuje "Program slovenskega predsedovanja" in naj bi ga sprejela
                  Vlada na svoji 180. redni seji. Predsednik Državnega zbora, jaz ne razumem, če smo
                  mi ta dokument dobili oziroma drugače bom rekel, če je ta dokument bil sprejet 28.
                  novembra 2007, zakaj je 19 dni potoval v Državni zbor. Zakaj, ko ste sklicali sejo
                  Državnega zbora, in toliko verjamem, se usklajujete z Vlado, ali pa vsaj tam neki
                  generalni sekretarji Vlade sedijo, ni bilo ocenjeno, da bi točka dnevnega reda
                  "Aktivnosti Državnega zbora" in točka dnevnega reda "Program slovenskega
                  predsedovanja" bili združeni. Ker, jaz mislim, da bi mi morali izhajati iz
                  prioritet in se pogovarjati ali so prioritete res prave. Mi pa ne vemo, kaj so res
                  cilji predsedovanja, kaj so razlogi in kaj so temeljne vsebine. Ker zame, veste,
                  temeljna vsebina, in zdaj bom citiral samo en citat: "Leto 2008 naj bi bilo leto
                  na novem temelju, z novimi izzivi, kjer naj bi potrdili, da smo v demokraciji
                  živeči narodi zahodne Evrope, kot totalitarnega komunizma osvobojeni narodi iz
                  sredine vzhoda celine, pogumno in pravočasno izkoristili zgodovinski trenutek
                  konca hladne vojne." To piše v nekem programu. To mene spominja na leto 1948. Leta
                  1948 in leta 1951 in tako naprej, so nekateri narodi se malo umikali iz tega, kar
                  nekateri imenujete totalitarni komunizem. Leta 1956 so pa na Madžarskem imeli
                  revolucijo in kontra-revolucijo. In leto 2008 seveda ni leto, ker ko Slovenija
                  predseduje je pač nov temelj, nov izziv. Imam problem, če je edini cilj ali pa
                  prvi cilj uspeha ratifikacijskega procesa Lizbonske pogodbe kot prioriteta našega
                  predsedovanja - ali to zdaj pomeni, da vse, kar bomo v Državnem zboru naredili v
                  tej zvezi bo ratifikacija. Ali bomo kaj naredili glede energetskih in podnebnega
                  paketa in kaj bomo res naredili? Kako bomo sodelovali kot Državni zbor z, če
                  hočete, obdelavo integriranih smernic in ali bomo ne na zasebnem sestanku se
                  pogovarjali, kako naj nacionalni parlamenti postanejo enakovredni partnerji v
                  procesu odločanja in kako naj Evropski parlament proti Evropskemu svetu in
                  Evropski komisiji res postane pomemben oblikovalec politike v Evropski uniji. To
                  niso stvari zasebnega zavoda. Zato so, se strinjam gospod Presečnik, to izgubljene
                  priložnosti. Jaz bi želel, da gospod Pöttering jutri ali še kje drugje, mogoče o
                  tem govoril, tako pa o tem očitno ne bo priložnosti, zato obžalujem, da nimamo
                  lastnega programa.</p>
            </sp>
            <sp xml:id="SDZ4-Redna-34-2007-12-18.sp59">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sajovic.</p>
            </sp>
            <sp xml:id="SDZ4-Redna-34-2007-12-18.sp60">

               <speaker>MAG. BORUT SAJOVIC:</speaker>

               <p>Hvala lepa, predsedujoči.</p>
               <p>Zanimiva razprava, vendar jaz vidim, da to predsedovanje Slovenije Evropski uniji
                  nas enostavno rečeno, predvsem pa Vlado bolj malo briga. Stoli nasproti vas so
                  zvesto prazni, mislil sem, da se bo proti koncu razprave le kaj spremenilo. Vidim
                  pa tudi v razpravi, h kateri se nisem imel namena prijaviti, da bo to predvsem
                  bolj notranje politična tema, da se bomo ukvarjali sami s seboj. Prej sem slišal
                  enega od kolegov razpravljati o tem, o belih in rdečih, kaj je bilo. Mi smo
                  zgrešili smer, če bomo gledali nazaj, ne pa naprej. V Evropi so se to že zdavnaj
                  zmenili in je tam točno jasno, kdo je koga napadel, kdo je bil branjen, kdo je pa
                  seveda bil pa potem nepotrebna žrtev tistih časov. Jaz mislim, da moramo to
                  predsedovanje izkoristiti predvsem za tisto, kar nas čaka naprej. Če bo
                  predsedovanje Slovenije Evropski uniji spominjalo tako kot na življenje v družini,
                  takrat, kot so že dolgo vnaprej napovedani pomembni obiski in se takrat vse pomete
                  in pa skrije pod preprogo in pa se bomo obiskom in pa našim gostom kazali v
                  najlepši luči, potem smo smer zgrešili. Naša naloga je, da se v okviru
                  predsedovanja Evropski uniji enostavno pokažemo taki kot smo, s številnimi
                  lepotami, naravnimi danostmi, turizmom in pa na drugi strani tudi kot država, ki
                  je mlada demokracija, ki ima na tem področju številne, številne težave. In jaz bom
                  vesel, če bomo v okviru predsedovanja na odborih in pa na teh srečanjih govorili
                  tudi o inflaciji, za katero mislim, da je danes naš problem številka ena, ne pa,
                  da se bomo delali lepe in bogate. Lepi in bogati smo lahko od letališča pa tja do
                  Brda, kjer smo sedaj hvala bogu preuredili center in pa ceste in vsaj to nam bo na
                  slovenskem in na gorenjskem brez dvoma ostalo in jaz sem vesel vseh tistih, ki so
                  kakorkoli pripomogli k temu.</p>
               <p>Vendar verjetno, če bomo tujcem povedali, da pri nas mogoče samo kilometer, dva
                  ali pa malo več iz te glavne prometnice, živijo ljudje, ki v tovarnah delajo za
                  400 do 500 evrov na mesec, to je denar, s katerim se ne da ne živet ne umret, da
                  potem je problem. In pa vprašanje, na katerega imajo mogoče tisti iz Evrope,
                  bogatejši, ki bodo prihajali k nam, kakšen odgovor.</p>
               <p>Potem je zanimivo vprašanje, poleg evropskih plač tudi, kako do evropskih cest. Pa
                  recimo, ker bodo predsedovanja potekala precej tudi na Gorenjskem ki jo je
                  prizadela ujma, da nam povedo, kako pa v Evropi urejajo vprašanje vodarstva in pa
                  voda. Mogoče, ker prihajajo, predsedovanje na Brdu pri Kranju, samo dva kilometra
                  od predsedovanja je tudi deponija, ki v Sloveniji buri duhove, pa jih vprašajmo,
                  kako so ravnanje z odpadki rešili na Brdu. Ne, ne, Kovor je kar v redu urejen in
                  tam so težave relativno majhne, ampak jaz mislim, da so težave v neposredni
                  bližini Tenetiš bistveno hujše. In zanimivo vprašanje; v Tenetišah recimo sedaj
                  demonstrira 15 predstavnikov, 15% ljudi, se mogoče pojavlja vprašanje, kaj pa, če
                  bodo demonstrirali tistih 85%, ki so pa v tej zgodbi bistveno, bistveno bolj
                  prizadeti, tudi v vsakdanjih financah. In pa recimo mogoče bi bilo vprašanje tudi
                  za Evropo, ki prihaja k nam, kako so se tam trudili vzpostaviti višji standard
                  tako imenovane pravne države in pa brez dvoma, prihajajo tudi predstavniki držav,
                  ki so že uredili v svojih državah zgodbo o denacionalizaciji, na kakšen način. Vsi
                  brez dvoma na drugačen kot pa v Sloveniji, kjer krivice naših starih staršev
                  rešujemo na plečih naših vnukov. Hvala lepa.</p>
            </sp>
            <sp xml:id="SDZ4-Redna-34-2007-12-18.sp61">

               <speaker>PREDSEDNIK FRANCE CUKJATI:</speaker>

               <p> Hvala. S tem zaključujem to točko dnevnega reda. Prekinjam to točko dnevnega
                  reda, ki jo bomo nadaljevali oziroma prekinjam sejo zbora, ki jo bomo nadaljevali
                  ob 16. uri za obravnavo 1. točke dnevnega reda, to je za vprašanje poslank in
                  poslancev.</p>
               <stage xml:id="SDZ4-Redna-34-2007-12-18.stage8">(Seja je bila prekinjena ob 15.27 in se je nadaljevala ob 16.00.)</stage>
            </sp>
            <sp xml:id="SDZ4-Redna-34-2007-12-18.sp62">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, prosim, da zasedete svoja mesta.</p>
               <p>Nadaljujemo s sejo Državnega zbora.</p>
               <p>Prehajamo na <title xml:id="SDZ4-Redna-34-2007-12-18.title2">1. TOČKO DNEVNEGA REDA</title>, to je na <title xml:id="SDZ4-Redna-34-2007-12-18.title3">VPRAŠANJA
                     POSLANK IN POSLANCEV:</title> V zvezi s to točko dnevnega reda, sem v
                  poslovniškem roku prejel pisne prijave 18-ih poslank in poslancev. Vrstni red
                  postavljanja poslanskih vprašanj je določen na podlagi dogovora z vodji poslanskih
                  skupin in v skladu z 244. členom, drugim odstavkom 245. člena in 247. členom
                  Poslovnika Državnega zbora.</p>
               <p>Na prva tri vprašanja poslancev opozicije, na poslansko vprašanje poslanca
                  vladajoče koalicije bo odgovoril predsednik Vlade.</p>
               <p>V nadaljevanju bo minister za gospodarstvo odgovoril na poslansko vprašanje
                  poslanke Darje Lavtižar Bebler, postavljeno na 33. seji zbora, na katero zaradi
                  odsotnosti ni odgovoril.</p>
               <p>Na neodgovorjeno poslansko vprašanje postavljeno na 33. seji zbora, bi moral danes
                  odgovoriti tudi minister za javno upravo. Ker je minister upravičeno odsoten, bo
                  na vprašanje odgovoril na naslednji seji.</p>
               <p>Poslanec dr. Mitja Slavinec, ki je prijavil dve vprašanji, bo drugo vprašanje
                  postavil, ko bodo vsi poslanci postavili po eno vprašanje.</p>
               <p>Vsak poslanec ima za postavitev vprašanja na voljo 3 minute, predsednik Vlade in
                  ministri odgovorijo na vprašanje v največ 5-ih minutah. Če je vprašanje
                  postavljeno več ministrom, imajo vsi skupaj na voljo 5 minut za odgovor. Poslanec,
                  ki ne bo zadovoljen z odgovorom, lahko zahteva dopolnitev odgovora, ne more pa
                  postaviti dodatnega vprašanja. Obrazložitev zahteve za dopolnitev odgovora
                  poslanec predstavi v 2-eh minutah, dopolnitev odgovora pa sme trajati največ 3
                  minute.</p>
               <p>V zvezi s to točko so se za danes opravičili naslednji ministri in ministrica:
                  minister za kmetijstvo, gozdarstvo in prehrano - gospod Iztok Jarc, minister brez
                  listnice odgovoren za usklajevanje in spremljanje strategije razvoja Slovenije -
                  dr. Žiga Turk, minister za notranje zadeve - gospod Dragutin Mate, ministrica za
                  delo, družino in socialne zadeve - gospa Marjeta Cotman, minister za javno upravo
                  - dr. Gregor Virant in minister za obrambo - gospod Karl Erjavec.</p>
               <p>V primeru, da poslanec na posamezna postavljena vprašanja danes ne bo dobil
                  odgovora, mu morajo predsednik Vlade, minister ali generalni sekretar Vlade v
                  30-ih dneh predložiti pisni odgovor. Poslanec, ki je postavil vprašanje, na
                  katerega ni bilo odgovorjeno, lahko izjavi, da vztraja pri ustnem odgovoru. V tem
                  primeru bom vprašanje uvrstil na naslednjo redno sejo Državnega zbora. Poslanec,
                  ki je postavil vprašanje lahko zahteva, da se na naslednji seji opravi razpravo o
                  odgovoru predsednika Vlade, ministra ali generalnega sekretarja Vlade. O tem
                  odloči Državni zbor brez razprave.</p>
               <p>Na klop ste prejeli pregled poslanskih vprašanj in pobud, na katere v poslovniškem
                  roku še ni bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja, kot je
                  rečeno, bo odgovarjal predsednik Vlade, gospod Janez Janša.</p>
               <p>Prvi bo poslansko vprašanje postavil dr. Matej Lahovnik.</p>
               <p>Izvolite.</p>
            </sp>
            <sp xml:id="SDZ4-Redna-34-2007-12-18.sp64">

               <speaker>DR. MATEJ LAHOVNIK:</speaker>

               <p>Hvala lepa.</p>
               <p>Spoštovani gospod predsednik Vlade. V začetku letošnjega leta ste prodali
                  Slovensko industrijo jekla ruskemu kupcu, podjetju Koks. Pri tej prodaji je prišlo
                  do cele vrste spornih zadev. Dejstvo je, da je bila prodajna cena 105 milijonov
                  evrov za 55% lastniški delež. Če pa pogledamo letošnje rezultate Slovenske
                  industrije jekla, vidimo, da je samo v prvih šestih mesecih imela za 52 milijonov
                  evrov neto denarnega toka. Lahko vidimo, da je ocenjen rezultat za letošnje leto
                  68 milijonov evrov čistega dobička. In če k temu prištejemo še amortizacijo, potem
                  lahko ugotovimo, da je slovenska Vlada prodala večinski delež v Slovenski
                  industriji jekla praktično za malo več, kot znaša letni neto denarni tok Slovenske
                  industrije jekla. Podatki so skorajda neverjetni. Neverjetno je pa bilo tudi to,
                  da je slovenska Vlada objavila, da je prodala Slovensko industrijo jekla za 105
                  milijonov evrov, medtem ko je ruski kupec objavil, da je plačal za Slovensko
                  industrijo jekla 300 milijonov evrov. Ker tu ne piše, kam je šlo preostalih 200
                  milijonov evrov, vas bom prosil v nadaljevanju, da tudi to pojasnite.</p>
               <p>Posebej bi vas vprašal: "Kako bo slovenska Vlada nadomestila škodo malim
                  delničarjem Slovenske industrije jekla, ki so se vsa leta odpovedovali svojim
                  plačam, da so sanirali Slovenske železarne?"</p>
               <p>V Slovensko industrijo jekla so vložili tudi svoje certifikate, sedaj pa imajo
                  upravičeno občutek, da so močno oškodovani.</p>
               <p>Posebej bi vas zato vprašal, kot sem dejal, prvič: "Kako lahko pojasnite razliko
                  med tem, da kupec pravi, da je plačal 300 milijonov evrov, slovenska Vlada pa
                  pravi, da je plačal 105 milijonov evrov?"</p>
               <p>Drugič: "Kako lahko pojasnite, da je bila Slovenska industrija jekla prodana tako
                  močno pod tržno ceno, na katero opozarjajo vsi realni kazalci poslovanja?"</p>
               <p>In vprašal bi vas tudi: "Na kakšen način namerava slovenska Vlada kompenzirati to
                  škodo malim delničarjem, ki so zdaj obstali v podjetju skupaj na milost in
                  nemilost prepuščeni večinskemu lastniku, ruskemu Koksu?"</p>
               <p>Še posebej bi vas vprašal: "Ali se boste osebno zavzeli za to, da se razkrije
                  pogodba, ki je povezana s prodajo Slovenske industrije jekla, in tudi, ali se
                  boste zavzeli, da bodo vsi, ki so vpleteni v ta posel, pričali pred ustrezno
                  Agencijo za nadzor javnih financ, kjer bi pojasnili vse okoliščine prodaje?"</p>
               <p>To vas sprašujem tudi zato, ker nam sicer ne bo preostalo drugega, kot da se
                  odločimo za preiskovalno komisijo, da pridemo resnici do dna.</p>
            </sp>
            <sp xml:id="SDZ4-Redna-34-2007-12-18.sp65">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-34-2007-12-18.sp66">

               <speaker>JANEZ JANŠA:</speaker>

               <p>Hvala za besedo, gospod predsednik. Hvala gospodu poslancu za vprašanje.</p>
               <p>Pri postopku prodaje Slovenske industrije jekla je bila najprej opravljena cenitev
                  neodvisnega pooblaščenega cenilca, ki je tudi določil razpon cene. Na tej podlagi
                  je bil izveden mednarodni razpis. Trije ponudniki so oddali obvezujočo ponudbo in
                  med njimi je bil izbran tisti, ki je bil najboljši po vseh kriterijih. Cena je
                  bila tržna. Bila je zelo blizu zgornje meje razpona cene. In tudi malim
                  delničarjem je bilo omogočeno, da pod enakimi pogoji prodajo svoje deleže, če to
                  želijo. Kupec nikoli ni zatrdil, da je bila cena drugačna od tiste, kot jo je
                  plačal.</p>
               <p>In dejstvo je, da ni šlo za prodajo 100% deleža. ampak je šlo za prodajo 55%
                  deleža. Primerjati potencialni dobiček s prodajo samo dela lastništva je
                  nekorektno. Skoraj zadeva zveni tako, kot da bi bili veseli, če tega dobička ne bi
                  bilo. Mi smo veseli, da je podjetje uspešno. Od, če bo, od dobička približno 60
                  milijonov, bo tega lastnik plačal več kot 10 milijonov evrov v državno blagajno.
                  Ostali del se bo pa razdelil. Slabo polovico tega dobička bodo dobili slovenski
                  lastniki. Treba je vedeti tudi to, da je kupec, ki je bil izbran na podlagi
                  najboljše ponudbe, zagotovil, da bo v naslednjih letih investiral v Slovensko
                  industrijo jekla 250 milijonov evrov. Morda je koga ta številka zmotila na njihovi
                  spletni strani. Kupec se je zavezal, da v naslednjih letih ne bo odpuščal delavcev
                  in teh dogovorov se kupec drži. V zadnjem letu oziroma v tem času, odkar je
                  lastnik, se je število zaposlenih v tej družbi povečalo za 250.</p>
               <p>Kar se tiče malih delničarjev. V kolikor je stvar pozitivna, tako kot ste rekli in
                  je dobiček velik in zaenkrat kaže, da podjetje posluje zelo pozitivno, potem cena
                  delnic raste in tisti, ki so lastniki, so lahko tega samo veseli. Niso bili
                  oškodovani. In vsak se je lahko odločil, ali to proda ali to pač ne proda. Ne
                  vidim razlogov za to, da bi bil kdorkoli tukaj nezadovoljen.</p>
               <p>Opozarjam tudi na to, da je država, ker gre za panogo, ki je strateška, obdržala
                  kontrolni delež oziroma 25 plus eno delnico. In da je to s tega vidika zelo
                  pomembno in na ta način še vedno lahko vpliva na kupca, da se drži danih obvez, na
                  katere je pristal v pogodbi. Torej, ne vidim razlogov za slabo voljo glede te
                  prodaje. Tudi ni nobenih zadržkov, da poslanci ne vidijo vseh dokumentov pogodbe
                  itn.</p>
               <p>Mislim, da je celo to bolj v interesu kot pa to, da se ustanavlja preiskovalna
                  komisija. Če boste sedaj ustanovili preiskovalno komisijo, ta ne bo niti dokončno
                  konstituirana do konca mandata. Kaj šele, da bi opravila vse postopke, da dobi te
                  pogodbe. Mirno naj neko obstoječe delovno telo zahteva to pogodbo in jo boste
                  dobili in prebrali. Vlada ima najmanj razlogov, da bi te stvari skrivali.</p>
            </sp>
            <sp xml:id="SDZ4-Redna-34-2007-12-18.sp67">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Lahovnik.</p>
            </sp>
            <sp xml:id="SDZ4-Redna-34-2007-12-18.sp68">

               <speaker>DR. MATEJ LAHOVNIK:</speaker>

               <p>Hvala lepa. Želel bi dopolniti moje vprašanje. Predvsem zato, ker jaz sem zelo
                  vesel, da so poslovni rezultati Slovenske industrije jekla takšni, kot so. Ampak
                  saj ravno v tem je srž problema. Namreč, prodaja je bila izvedena praktično na
                  pomlad tega leta. In vsi vemo, da je konjuktura na področju jeklarske industrije,
                  vsi smo vedeli, kakšni bodo ti rezultati, zato se mi zdi povsem neverjetno, da je
                  nekdo iztržil za prodajo večinskega deleža toliko, kot znaša letni neto denarni
                  tok tega podjetja.</p>
               <p>Jaz tovrstnih primerov v tujini, da bi nekdo na takšen način prodajal tako
                  pomembno podjetje, ne poznam. Tisto, na kar bi vas posebej opozoril, je, da
                  načeloma bi bilo res, da bi bili lahko tudi mali delničarji veseli, če bi podjetje
                  kotiralo na borzi, pa ne kotira.</p>
               <p>In ker je v podjetju večinski lastnik, ima odločilno besedo, tudi kaj se bo
                  dogajalo z dobičkom, kako se bo delil in ali bo ta dobiček odtekal v Rusijo ali
                  kam drugam. Poleg tega se pojavljajo trditve, da je bil nakup Slovenske industrije
                  jekla financiran s strani slovenskih bank. In da ne boste verjeli, je bil za to,
                  da so Rusi pridobili tak kredit, da so bile zastavljene delnice te iste Slovenske
                  industrije jekla, ki so jo prevzemali. To je pa ravno tisto, na kar tudi vi
                  večkrat opozarjate, da je sporno.</p>
               <p>In jaz bi vas prosil resnično za konkreten odgovor. Tisto kar sem na koncu
                  izpostavil, pa nisem dobil odgovora.</p>
               <p>"Ali se boste osebno zavzeli za to, da bodo prodajalci, tisti ki so vodili
                  postopek prodaje, prišli pred Komisijo za nadzor javnih financ, tam predstavili
                  vse sestavine, pogodbe in odgovorili na vsa vprašanja?"</p>
               <p>Zaradi mene je lahko seja tudi zaprta za javnost. Ampak prodajala je gospa,
                  kolikor vem, Marija Zagožen. In vsi, ki so bili v to vpleteni, mislim, da je prav,
                  da pojasnijo okoliščine. Zato vas prosim, če mi konkretno odgovorite, ker imamo
                  slabe izkušnje s predstavniki KAD-a in SOD-a in drugih institucij.</p>
            </sp>
            <sp xml:id="SDZ4-Redna-34-2007-12-18.sp69">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-34-2007-12-18.sp70">

               <speaker>JANEZ JANŠA:</speaker>

               <p>Jaz se bojim, da nekaj od tega, kar smo velikokrat povedali, ne da ni slišano,
                  ampak da noče biti slišano. Objavljen je bil mednarodni razpis. Vsak je lahko
                  konkuriral. Sami pravite, da so bili pogoji konjukture o tej panogi znani. Na
                  globalnem trgu je veliko podjetij. Tudi veliko kapitala, ki se na to spozna. V
                  kolikor je bilo res tako, kot pravite, bi zagotovo kdo ponudil večjo ceno. Bili so
                  trije ponudniki. Izbran je bil tisti, ki je bil najboljši, ki je ponudil največ in
                  ponudil tudi izpolnjevanje ostalih pogojev. Med ostalim se je, recimo, ponudnik
                  zavezal, da bo ves dobiček prvih treh let vlagal v razvoj podjetja. Se pravi, ne
                  bo šel izven Slovenije. Ampak bo to vlagano v nadaljnji razvoj Slovenske
                  industrije jekla. Kar se tiče sodelovanja tistih, ki so operativno sodelovali pri
                  izvedbi tega dela privatizacije, ni nobenega problema. Vsakega lahko vabite, vse
                  pogodbe lahko vpogledate in tudi ni nobene potrebe, da bi seje zapirali za
                  javnost.</p>
            </sp>
            <sp xml:id="SDZ4-Redna-34-2007-12-18.sp71">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo poslansko vprašanje premierju postavil gospod Zmago Jelinčič
                  Plemeniti.</p>
            </sp>
            <sp xml:id="SDZ4-Redna-34-2007-12-18.sp72">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Gospod predsednik, včeraj je politik Friškič, ki pravzaprav
                  postavlja hrvaško vlado v oddaji "Otvoreno" odločno zavpil, da Piranski zaliv ni
                  slovenski in nikoli ne bo slovenski. Tako, da mene skrbi kaj bo naredila Slovenija
                  ob teh hrvaških vedno bolj agresivnih posegih po Sloveniji, s tem, da Hrvatje
                  nedvomno bodo razglasili ekološko cono. Dejstvo je, da Slovenija nekako se izogiba
                  kakršnimkoli konfliktnim situacijam in dovoljuje, da so nam Hrvatje samo na enem
                  delu Notranjske ukradli 66 hektarjev našega ozemlja. Pri Hotizi nam kradejo
                  ozemlje. Sečovlje in Dragonja oba prehoda, ki bosta postala v kratkem schengenska
                  prehoda, bosta de facto zakoličila mejo globoko znotraj slovenskega ozemlja in
                  tako naprej.</p>
               <p>Poleg tega, glede na to, da je Slovenija prav tako, kot je nasledila skupno
                  Jadransko morje in dostop do odprtega morja, je nasledila tudi druge skupne
                  pravice.</p>
               <p>In zato sprašujem: "Zakaj Republika Slovenija ne gradi hidroelektrarn na Savi v
                  skladu s projektom, ki omogoča plovnost do Ljubljane?"</p>
               <p>Dejstvo je, da ureditev plovnosti hkrati s hidrocentralami omogoča brez problemov
                  in z majhnimi dodatnimi stroški plovnost do Ljubljane in s tem uveljavljamo tudi
                  tiste podedovane plovne pravice znotraj donavskega bazena, kamor Slovenci tudi
                  sodimo.</p>
               <p>Nobenega dvoma ni, da tudi z vidika varovanja okolja preusmeritev čim več tovora
                  na vodne poti, da je to imperativ in velikanska in popolnoma neizkoriščena
                  prednost Republike Slovenije.</p>
               <p>Postavlja se vprašanje: "Zakaj Republika Slovenija ne izkoristi teh svojih
                  možnosti in zakaj deluje namesto v korist Republike Slovenije v korist
                  Hrvaške?"</p>
               <p>Sanader je namreč že podpisal odlok o tem, da se morajo zgraditi plovne poti vse
                  do Zagreba. S tem Slovenijo nameravajo odrezati, kajti nekateri naši politiki
                  absolutno nočejo in ne dovoljujejo, da bi se gradilo te prepuste za ladje na tej
                  poti.</p>
               <p>Sprašujem vas: "Kako je mogoče, da Slovenija nič ne stori v lastno korist? Zakaj
                  nekateri ministri ne dovoljujejo tega? Kaj je za vsem tem, ali kakšni dogovori s
                  Hrvaško ali kakšni dolgovi s Hrvaško ali kaj je tu kaj drugega?"</p>
            </sp>
            <sp xml:id="SDZ4-Redna-34-2007-12-18.sp73">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik.</p>
            </sp>
            <sp xml:id="SDZ4-Redna-34-2007-12-18.sp74">

               <speaker>JANEZ JANŠA:</speaker>

               <p>Hvala za vprašanje. Kar se tiče zaščitne ekološko-ribolovne cone, bo Slovenija
                  vztrajala na izvajanju dogovora iz leta 2004. Ta dogovor, ki ga je Hrvaška
                  sopodpisala z Evropsko komisijo, Italijo in Slovenijo, je za Hrvaško obvezujoč.
                  Leta 2005 je postal del pogajalskega okvira. Leta 2006 del dokumentov pristopnega
                  partnerstva Hrvaške k Evropski uniji. In decembra, se pravi, v začetku tega meseca
                  je Svet Evropske unije pozval Hrvaško, naj v celoti spoštuje ta dogovor.</p>
               <p>Računamo, da bo ta dogovor spoštovan oziroma da bo ta zadnji poziv Sveta Evropske
                  unije upoštevan. Ve se, kakšne so posledice. To ni več samo problem med Slovenijo
                  in Hrvaško. To je predvsem problem Hrvaške na poti v Evropsko unijo.</p>
               <p>Kar se tiče snežniških gozdov, se tu nič ne dogaja. Gre za 70 hektarjev
                  slovenskega državnega ozemlja. Slovenija je tudi takoj po osamosvojitvi, ko so se
                  ti spori začeli, dosegla, da se ti gozdovi ne izkoriščajo, da del oziroma to
                  ozemlje nadzoruje slovenska policija. In po podatkih slovenske policije se v
                  zadnjem času kljub temu, da je bilo nekaj zapisov v medijih, na tem ozemlju ni
                  dogajalo nič.</p>
               <p>Kar se tiče plovnih poti, bi težko zdaj odgovarjal, koliko gre tu za realne
                  projekte. Vendar, ko gre za uresničevanje izgradnje verige hidroelektrarn na
                  spodnji Savi, samo realiziramo odločitve, ki so bile sprejete že prej. Ta Vlada
                  zagotovo ničesar od tega ni spreminjala. Torej, lahko mirno rečem, da v mandatu te
                  Vlade noben enostranski ukrep sosednje države ni ostal brez odgovora. Tudi takrat,
                  ko je šlo zares, kot pri Hotizi oziroma pri Mirišču, je Slovenija odločno
                  reagirala in tako bo tudi v prihodnje.</p>
            </sp>
            <sp xml:id="SDZ4-Redna-34-2007-12-18.sp75">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Jelinčič.</p>
            </sp>
            <sp xml:id="SDZ4-Redna-34-2007-12-18.sp76">

               <speaker>ZMAGO JELINČIČ PLEMENITI:</speaker>

               <p>Hvala lepa. Najprej glede plovnosti. Z nerazumno blokado ureditve plovnosti Save
                  do Ljubljane namreč Republiki Sloveniji jemljemo bistvene razvojne perspektive in
                  jo spreminjamo v prometno slepo črevo, ki bo absolutno odvisno od naše južne
                  sosede.</p>
               <p>Treba je povedati, da že komunistični politik gospod Boris Kraigher ni hotel
                  podpisati takratnih projektov o izgradnji Savskih elektrarn, v kolikor ne bi ta
                  projekt vseboval tudi omogočanja plovnosti do Ljubljane. Zanimivo je, kot sem
                  izvedel, da je proti tem izpustom oziroma proti tem prehodom za ladje zelo
                  intenzivno in deklarativno bil gospod Podobnik, ki je izjavil: "Ne, ne bomo
                  gradili teh prehodov za ladje." Zdaj, človek se sprašuje: "Zakaj takšen
                  kapitulantski odnos do sosednje Hrvaške in kaj je tukaj zadaj?"</p>
               <p>Glede Snežniških gozdov pa je treba povedati, da so Hrvatje že uspeli na GPS
                  providerju zakoličiti oziroma označiti državno mejo Republike Slovenije na njihov
                  način tako, da so 66 hektarjev in še nekaj več ozemlja že pripisali in določili,
                  da je to hrvaško ozemlje in nič več slovensko.</p>
               <p>Jaz mislim, da slovenska Vlada ne reagira dovolj močno na te zadeve in da se
                  enostavno dogaja in godi vse in stalno na škodo Republike Slovenije. Dajmo že
                  enkrat pokazati nekaj korajže. Recimo Hrvatom: "Ne!" in ne čakati na to, da bo
                  Slovenska nacionalna stranka vložila zahtevo za referendum o vstopu Hrvaške v
                  Evropsko unijo. To lahko naredi že Vlada sama, da v najkrajšem času, recimo, takoj
                  po 1. januarju Hrvatom to odkrito in jasno pove.</p>
               <p>Hvala.</p>
            </sp>
            <sp xml:id="SDZ4-Redna-34-2007-12-18.sp77">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod predsednik.</p>
            </sp>
            <sp xml:id="SDZ4-Redna-34-2007-12-18.sp78">

               <speaker>JANEZ JANŠA:</speaker>

               <p>Torej, korajžo je treba pokazati, ko gre za ukrepe. Lahko je biti korajžen po
                  besedah. Tega smo veliko slišali v zadnjih 15-ih letih.</p>
               <p>Kar se tiče plovnosti, so mi zdaj kolegi ministri dali podatke, da je Državni zbor
                  v prejšnjem sklicu sprejel Strategijo prostorskega razvoja Republike Slovenije, v
                  kateri je predvidena plovnost Save do Brežic. To je odločitev, ki je bila sprejeta
                  v tem visokem domu v prejšnjem mandatu.</p>
               <p>Kar pa se tiče tranzita, pa Slovenija ni slepo črevo. Ampak je bistveno, bistveno
                  preveč obremenjena. Tako, da te bojazni žal ali na srečo nimamo.</p>
               <p>Hvala.</p>
            </sp>
            <sp xml:id="SDZ4-Redna-34-2007-12-18.sp79">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog? Izvolite, gospod Jelinčič.</p>
            </sp>
            <sp xml:id="SDZ4-Redna-34-2007-12-18.sp80">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>V skladu z drugim odstavkom 246. člena Poslovnika Državnega zbora predlagam, da
                  Državni zbor glasuje o razširjeni razpravi o tematiki oziroma problematiki v zvezi
                  s sosednjo Hrvaško.</p>
               <p>To problematiko ves čas odrivamo na stran in se je nočemo lotiti.</p>
               <p>Mislim, da je skrajni čas, da odpremo vse dokumente, vse registre. In ne na tajnih
                  sestankih tajne komisije, ki odloča o tem kaj vse bomo še dali Hrvatom in kaj jim
                  bomo še vse dovolili, da tukaj v Državnem zboru, pa "magari", če zapremo sejo za
                  javnost, da si povemo kaj v bistvu na stvari je. Dejstvo je, da ne moremo
                  dovoljevati, da Hrvatje po eni strani posegajo po slovenskem ozemlju agresivno in
                  z vsemi sredstvi. Na naši strani se uporabljajo kvečjemu kakšne diplomatske note
                  ali ugovori, ki pa nikoli ne dosežejo svojega cilja. Dejstvo je, da se Hrvati na
                  to požvižgajo. Seveda tudi ob tem, da imajo dobre podpornike na svoji strani.
                  Politične strukture. Predvsem v Zvezni Republiki Nemčiji so Hrvatom naklonjene.
                  Konec koncev je gospod Pöttering dobil najvišje hrvaško odlikovanje zato, ker je
                  lobiral za Hrvaško. Gospa Doris Pak je dobila častni doktorat v Zadru za iste
                  zadeve. Marsikdo, ne samo ona, ampak še tudi drugi, recimo gospod Karl Bilt je
                  baje dobil hišo na Jadranski obali. Zato ker je pomagal lobirati za Hrvaško.</p>
               <p>In enkrat je že skrajni čas, da se zadeve povedo, da se jih razkrije in tudi
                  enkrat končno naredimo ene sklepe, ki se jih bomo držali. Hrvatje posegajo po
                  našem ozemlju. Mi ne naredimo ničesar. Vsaj deklaracijo v Državnem zboru lahko
                  sprejmemo, če ne kaj drugega. Hrvatje to počno, Hrvatje se tega držijo. Požvižgajo
                  se na Evropsko unijo in na vse ostale mednarodne določbe in delajo po svoje, kar
                  je njim v korist. In mislim, da je skrajni čas, če tega niso naredile vlade od
                  leta 1992 do 2004, da to naredi sedanja Vlada. Hvala lepa.</p>
            </sp>
            <sp xml:id="SDZ4-Redna-34-2007-12-18.sp81">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Jelinčiča, da Državni zbor na naslednji seji
                  opravi razpravo o odgovoru predsednika Vlade na njegovo poslansko vprašanje, bo
                  Državni zbor odločil v okviru jutrišnjih glasovanj.</p>
               <p>Sedaj bo poslansko vprašanje predsedniku Vlade postavil dr. Mitja Slavinec.
                  Prosim. </p>
            </sp>
            <sp xml:id="SDZ4-Redna-34-2007-12-18.sp82">

               <speaker>DR. MITJA SLAVINEC:</speaker>

               <p>Hvala lepa, gospod predsednik. Spoštovani gospod predsednik Vlade! Mednarodni
                  raziskavi PIRLS in PISA 2006 kažeta, da so naše učenke in učenci v preteklem
                  obdobju dosegli pomembnejše in boljše rezultate od povprečja držav v OECD.
                  Rezultati potrjujejo to, kar smo v LDS že ves čas poudarjali, da naši otroci so
                  dobri, da naš šolski sistem je učinkovit in kakovosten. Pohvala gre tudi našim
                  učiteljem.</p>
               <p>Eden od razlogov za takšno stanje je prav gotovo to, da se je v preteklem obdobju
                  povečal delež BDP v poračunu, namenjen šolstvu. Iz leta 1995, ko je ta delež bil
                  4,1%, je do leta 2005 narasel na 4,8% BDP. Rezultati raziskave na nek način tudi
                  demantirajo vašo silno kritičnost do slovenskega šolstva v predvolilnem
                  obdobju.</p>
               <p>Leta 2004 iz vaših ust je bilo slišati, da Slovenija potrebuje modernizacijo
                  šolstva. V Društvu za šolo po meri človeka so zagnali vik in krik o
                  preobremenjenosti naših učencev, kar pa dejstva niso potrjevala.</p>
               <p>Minister za šolstvo je napovedal politiko malih korakov, ker, kot je povedal na
                  zaslišanju, nima izkušenj s tega področja, ki ga bo vodil. Zagotavljal je tudi, da
                  bo poskušal upoštevati strokovnjake s tega področja.</p>
               <p>Žal je vaša šolska politika te napovedi demantirala. Zmanjšuje se tudi obseg
                  financiranja v šolstvo s 4,8% je letos padel na 4,5% BDP in v letu 2009, skoraj
                  petnajst let nazaj na 4,3% BDP.</p>
               <p>Sam vse to ne razumem kot politiko majhnih korakov, majhnih sprememb in kar je še
                  najhujše, uvedene so bile brez strokovnih podlag in ob izrazitem nasprotovanju
                  strokovne javnosti. V LDS verjamemo, da niso potrebne radikalne spremembe že
                  reformiranega in evropsko primerljivega sistema. Kvečjemu dograjevanje in
                  izboljševanje.</p>
               <p>Zato me zanima: "Kako nameravate tudi v prihodnje zagotoviti pogoje za doseganje
                  vsaj takšnih, če že ne boljših rezultatov v celotni vertikali znanja, vključno s
                  tercialnim delom in kako vi vidite položaj znanja v slovenski družbi? Zakaj ste
                  zmanjšali delež BDP namenjen izobraževanju?" je moje zadnje vprašanje.</p>
            </sp>
            <sp xml:id="SDZ4-Redna-34-2007-12-18.sp83">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-34-2007-12-18.sp84">

               <speaker>JANEZ JANŠA:</speaker>

               <p>Hvala za vprašanje. Mi smo veseli rezultatov, ki jih kažejo raziskave za lansko
                  leto. Ti rezultati so boljši, kot so bili še pred nekaj leti. To je zasluga
                  dobrega dela učiteljev, staršev, ki tudi sami veliko vlagajo v znanje otrok, in
                  nenazadnje učencev in dijakov, kot se sami trudijo. Vendar pa bi bila največja
                  napaka, ki jo lahko neka družba naredi, to, da bi sklenila, da njen šolski sistem
                  ne potrebuje modernizacije.</p>
               <p>Pred nekaj dnevi sem govoril s predsednikom finske vlade. V tej raziskavi je
                  Finska dosegla prvo mesto, Slovenija pa 12, ko gre za naravoslovne, bralne in
                  matematične sposobnosti oziroma pismenost. In spremembe so ključni del dogajanj v
                  šolski politiki na Finskem.</p>
               <p>Enako v Koreji, ki je tudi pred nami po tej raziskavi. Za eno leto zaspiš, pa
                  čutiš posledice potem še dolga leta. Torej, če kaj, potem moderna družba potrebuje
                  stalno prilagajanje novim izzivom in stalne spremembe. Nasprotovanje tem
                  spremembam je pot v nazadovanje. Trditev, da je vsa stroka proti spremembam, je
                  pavšalna trditev, ki nima nobene zveze z realnostjo. Ravno stroka je tista, ki se
                  zaveda tega dejstva, da se mora šolski sistem v vsaki moderni državi v tem
                  globalnem svetu prilagajati novim izzivom.</p>
               <p>Kar se tiče vlaganja v šolstvo. Slovenija še nikoli doslej ni namenila toliko
                  sredstev na učenca oziroma na dijaka, kot jih namenja danes. Delež razvojnih
                  sredstev v okviru Ministrstva za šolstvo in šport, ki je namenjen za vse stopnje
                  izobraževanja, v tem mandatu bistveno narašča. V letu 2005 je znašal 5,2%
                  proračuna, leta 2006 7%, leta 2007 tudi 7%. Za naslednje leto predvidevamo 8 in za
                  leto 2009 9,3%.</p>
               <p>Torej, nobenih podlag ni za trditev, da Slovenija podcenjuje ali pa da ta Vlada
                  podcenjuje pomen znanja. Nasprotno, to je ena ključnih primerjalnih prednosti, ki
                  jih pač imamo. Slovenija mora vlagati v znanje, v šolstvo, v človeka, v učence,
                  dijake, študente. Ker samo tako bomo lahko nadaljevali pozitivne razvojne trende,
                  ki jih beležimo zadnji dve leti. V zvezi s tem ni nikakršnega spora.</p>
               <p>Bil sem zelo presenečen, ko sem prebral to poslansko vprašanje, ker se na nek
                  način sugerira, da modernizacija ni potrebna, da nadgrajevanje ni potrebno, češ da
                  rezultati neke raziskave kažejo, da smo v lanskem letu dosegli dobre rezultate.
                  Torej, mislim, da je sporočilo teh raziskav ravno obratno.</p>
            </sp>
            <sp xml:id="SDZ4-Redna-34-2007-12-18.sp85">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ4-Redna-34-2007-12-18.sp86">

               <speaker>DR. MITJA SLAVINEC:</speaker>

               <p>Hvala lepa. Saj nihče ni govoril o tem, da ne potrebuje sprememb. Tudi sam sem
                  rekel, da si želimo, da bi se že reformiran sistem dograjeval, dopolnjeval, ne pa
                  v smislu radikalnih sprememb. Tako, da prav gotovo se strinjamo s tem, da je treba
                  popravljati, izboljševati in to neprenehoma.</p>
               <p>Glede rezultatov pa oba dobro veva, da gre za prehitre interpretacije TIMS-ov.
                  Zaradi tega je lahko interpretacija takšna ali drugačna. Problematiziramo pa
                  stroko, ki je fantomska. Stroko, ki je brez imen in priimkov, ki se nikjer v
                  javnosti ne pojavlja. Zmeraj se Vlada ali pa minister samo sklicuje, da je stroka
                  naredila tako.</p>
               <p>Poudarjam, izobraževanje ne sme biti samo sebi namen. Izobraževanje mora biti
                  takšno, da zagotavlja čim več, čim kakovostnejše in tudi čim bolj aplikativno
                  znanje, poudarjam, znanje. Šolski sistem, današnji šolski sistem kot plod vaše
                  politike, pa ne zagotavlja v povprečju višjega znanja, ampak višjo formalno
                  izobrazbo.</p>
               <p>In nenazadnje, to je tudi priznal minister mag. Vizjak, ko je rekel, da izobrazba
                  ne zagotavlja znanja v razpravi o Zakonu o trgovini. Na takšno interpretacijo, na
                  takšno izjavo, na takšno družbo prav gotovo ne moremo pristati, kjer znanje nič ne
                  šteje.</p>
               <p>Zaradi tega me res zanima: "Ali boste po preteku šolskega tolarja uvedli tudi
                  šolski evro in na ta način zagotovili primerno financiranje in zadostno
                  financiranje šolskega sistema in to, poudarjam, celotni vertikali, vključno torej
                  tudi s temi 8 milijoni primanjkljaja na področju visokega šolstva, ki ga po
                  predlogu proračuna za naslednje leto?</p>
            </sp>
            <sp xml:id="SDZ4-Redna-34-2007-12-18.sp87">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod predsednik, izvolite.</p>
            </sp>
            <sp xml:id="SDZ4-Redna-34-2007-12-18.sp88">

               <speaker>JANEZ JANŠA:</speaker>

               <p>Ne vem, ali naj še enkrat ponovim številke, ki jih vse poznate, saj ste sprejemali
                  proračune za prihodnji dve leti.</p>
               <p>Ta vlada bistveno povečuje vlaganje na dijaka oziroma študenta v šolskem sistemu.
                  To je že naredila. Tako načrtujemo tudi za prihodnji dve leti.</p>
               <p>To dodatno vprašanje je bilo tudi protislovno. V kolikor bi mi s spremembami, ki
                  niso bile revolucionarne, v šolskem sistemu v tem mandatu nihče ni uvajal
                  revolucionarnih sprememb. Bili so popravki, dopolnitve, modernizacija, kar je
                  stalno potrebno. Ni pa bilo nobenih revolucionarnih sprememb. Ampak, kolikor bi
                  bili ti popravki slabi, potem ravno rezultati te raziskave, ki je bila opravljena
                  v lanskem letu, se pravi v tem mandatu, v času mandata tega šolskega ministra, ne
                  bi kazali dobrih rezultatov. Torej, ne vidim smisla v postavljanju nelogičnih
                  vprašanj.</p>
               <p>Če pa že govorimo o temnejši plati in negativnih posledicah nekaterih dosedanjih
                  pristopov v slovenskem šolskem sistemu, pa vam povem samo primer, na katerega smo
                  naleteli v lanskem letu, ko smo obiskali v sklopu obiska osrednje slovenske regije
                  eno od večjih podjetij. Tam nam je direktor povedal, da so ravno zaključili
                  razpis, kjer so iskali poslovnega sekretarja in dva strojna inženirja.</p>
               <p>Za mesto poslovnega sekretarja se je prijavilo 800 ljudi, doktorji filozofije,
                  novinarstva in tako naprej, za mesto dveh strojnih inženirjev se je prijavil en
                  sam kandidat. Z lučjo pri belem dnevu slovenska podjetja danes iščejo inženirje in
                  druge tehnične profile, dočim imamo na zavodih za zaposlovanje na stotine
                  univerzitetno izobraženih ljudi, družboslovnih profilov, za katere ni delovnih
                  mest. To je rezultat neke šolske politike, ki se zdaj postavlja na piedestal
                  uspeha.</p>
            </sp>
            <sp xml:id="SDZ4-Redna-34-2007-12-18.sp89">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog? Izvolite, gospod Slavinec.</p>
            </sp>
            <sp xml:id="SDZ4-Redna-34-2007-12-18.sp90">

               <speaker>DR. MITJA SLAVINEC:</speaker>

               <p>Ja, imam proceduralni predlog, da na eni izmed naslednjih sej opravimo širšo
                  razpravo o odgovorih gospoda Janeza Janše.</p>
               <p>To utemeljujem s tem, kajti očitno je problematika dovolj široka, dovolj pomembna
                  in tudi dovolj kompleksna, da jo je potrebno in koristno v širši razpravi
                  predebatirati. Tudi sva videla z gospodom premierjem, da je časa zmanjkovalo tako
                  za vprašanja, kot za temeljite odgovore. Vsekakor pa imam še kar nekaj konkretnih
                  dejstev in utemeljitev zakaj. Kajti, v tako kratkem času se lahko zelo hitro
                  kakšna dejstva drugače interpretirajo, obrnejo in tudi zmanipulirajo.</p>
               <p>Ampak, dejstvo je. Leta 1995 je delež BDP-ja bil 4,1%, leta 2005 je bil 4,8%,
                  torej 0,7% več. Leta 2007 je padel s 4,8% na 4,5% in čez dve leti je predvidenih
                  samo 4,3%. To so dejstva, to je delež BDP-ja.</p>
               <p>Naslednje stvari, da ni radikalnih sprememb. Seveda so radikalne spremembe.
                  Izbirnost je pod povprečjem v Evropski uniji in v državah OECD. To je ena izmed
                  sprememb, ki je radikalno za mene. Potem ukinitev učnega uspeha z izgovorom, da je
                  odličnjakov preveč. Ukinitev nivojskega pouka.</p>
               <p>Želel je minister tudi uvesti 100% financiranje zasebnih šol ob tem, da se pa
                  delež denarja, ki se namenja v izobraževanje, zmanjšuje. To smo videli. Številke
                  jasno kažejo. Saj se zavedam, da je učencev v tem trenutku manj. Ampak, tudi če se
                  v avtu peljeta samo dva namesto štirih, je avto treba vzdrževati. Ne moremo sedaj
                  samo polovico šole, recimo, vzdrževati, če namesto v dveh izmenah pouk teče v eni
                  izmeni. Tako, da to seveda tudi ne drži. In še naprej.</p>
               <p>Pravilnega medresorskega usklajevanja. Že prej sem omenil ministra Vizjaka in tudi
                  z njegovimi zakoni o deregulaciji poklicev itn. dela škodo šolstvu, predvsem
                  poklicnemu izobraževanju. Na srečo ta zadeva ni šla skozi.</p>
               <p>In veliko takih stvari je. Prav gotovo je izobraževanje kot tista osnova, kot
                  tista stvar, na kateri bomo lahko napredek Slovenije gradili na znanju in ne na
                  poceni delovni sili. Toliko zasluži širšo razpravo. Prosim, da moj proceduralni
                  predlog podprete. Hvala lepa.</p>
            </sp>
            <sp xml:id="SDZ4-Redna-34-2007-12-18.sp91">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Slavinca, da Državni zbor na naslednji seji
                  opravi razpravo o odgovoru predsednika Vlade na njegovo poslansko vprašanje, bo
                  Državni zbor odločil v okviru jutrišnjih glasovanj.</p>
               <p>Naslednji in zadnji bo predsedniku Vlade postavil poslansko vprašanje mag. Franc
                  Žnidaršič. Izvolite.</p>
            </sp>
            <sp xml:id="SDZ4-Redna-34-2007-12-18.sp92">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik Državnega zbora, spoštovani ministrski zbor,
                  predsednik Vlade, kolegice in kolegi! V vladnem gradivu, programu stabilnosti,
                  dopolnitev 2007 smo prebrali, da je Vlada ustanovila posebno delovno skupino, ki
                  pripravlja novelo Zakona o pokojninskem in invalidskem zavarovanju. Presenečeni
                  smo, ker v to skupino ni bil povabljen tudi noben strokovnjak, predstavnik
                  Demokratične stranke upokojencev oziroma, da DeSUS kot koalicijski partner o delu
                  in ciljih te skupine sploh ni bil seznanjen oziroma je bil seznanjen takrat kot
                  vsa druga javnost.</p>
               <p>Zato vas sprašujem, gospod predsednik: "Kakšni so izhodišči cilji, na podlagi
                  katerih pripravljate novelo Zakona o pokojninskem in invalidskem zavarovanju?"</p>
               <p>Zanima nas tudi: "Ali spremembe zakona pomenijo pomemben premik od sedanje
                  ureditve?"</p>
               <p>Namreč iz dopolnitve programa stabilnosti je razvidno, da se kot možni korenit
                  ukrep predvideva prehod na 80% indeksacijo pri usklajevanju pokojnine s povprečno
                  plačo. Izpostavljena je tudi zaostritev politike socialnih transferjev, ki bo
                  znižala njihov delež v BDP in to na račun socialne varnosti marginalnih družbenih
                  skupin. Hvala za odgovore.</p>
            </sp>
            <sp xml:id="SDZ4-Redna-34-2007-12-18.sp93">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik.</p>
            </sp>
            <sp xml:id="SDZ4-Redna-34-2007-12-18.sp94">

               <speaker>JANEZ JANŠA:</speaker>

               <p>Hvala lepa za vprašanje. Vlada je na začetku tega mandata sprejela zakon, ki
                  omogoča ponovno usklajevanje pokojnin s plačami oziroma z rastjo plač. In tega
                  zakona ne nameravamo spreminjati. Tudi ko gre za kakršnekoli druge spremembe,
                  Vlada ne pripravlja v tem trenutku nobenih sprememb tega zakona.</p>
               <p>Delovna skupina, ki je bila ustanovljena leta 2005 in kasneje še nekajkrat
                  dopolnjena, je bila sestavljena iz strokovnjakov, ki jih niso predlagale niti
                  koalicijske niti katere druge stranke. Nobena stranka nima v tej skupini svojih
                  predstavnikov. Niti nimajo stanovska društva predstavnikov v tej skupini. Ta
                  skupina spremlja dogajanja na tem področju in v primeru potrebe predlaga določene
                  rešitve. Ustanovljena pa je bila takrat, ko smo se pripravljali na izvedbo ukrepov
                  iz nabora gospodarskih in socialnih reform. To ni bila nobena skrivnost.</p>
               <p>Glede programa stabilnosti. V tem programu nikjer ne piše, naj bi Vlada 100%
                  usklajevanje nadomestila z 80%. V tem gradivu je le nekaj simulacij, ki
                  predvidevajo učinke, če bi prišlo do določenih sprememb. Te scenarije je pač treba
                  napisati. Torej, ni nikakršne podlage za kakršnokoli sklepanje, da Vlada
                  pripravlja spremembe Zakona o pokojninskem in invalidskem zavarovanju.</p>
            </sp>
            <sp xml:id="SDZ4-Redna-34-2007-12-18.sp95">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ4-Redna-34-2007-12-18.sp96">

               <speaker>MAG. FRANC ŽNIDARŠIČ:</speaker>

               <p>Lepa hvala. Seveda, vaš odgovor je prijazen v tem smislu, da v tem mandatu ni
                  predvidenih nobenih sprememb, kar je dobro in s tem se strinjamo. Rad bi samo
                  dodal, da usklajevanje s plačami ne poteka. Pač pa še vedno pokojnine zaostajajo,
                  kar se vidi tudi v porabi sredstev za pokojnine v letnem poročilu zavoda.</p>
               <p>In v zvezi s to problematiko bi vas želel vprašati: "Kaj je z vašo preteklo
                  napovedjo, da bomo očistili pokojninsko blagajno vsega tistega, kar vanjo ne
                  spada?"</p>
               <p>Namreč, šele potem bi se videlo, kaj pomenijo v resnici pokojnine za vse tiste, ki
                  so plačevali prispevke, in kaj lahko pričakujejo glede na ta obseg sredstev, ki
                  pripada v bistvu najprej tistim, ki so plačevali prispevke. Vse drugo je sociala
                  in stvar solidarnosti ter tehtanja glede na objektivne in trenutne možnosti
                  gospodarstva in proračuna kot celote.</p>
               <p>V tem smislu še vedno pričakujemo, da bomo storili potrebne korake, da se sociala
                  potegne iz pokojninske blagajne. Kajti potem bomo videli, kaj je treba storiti in
                  v kateri smeri bi kazalo spremeniti zakon oziroma kakšna revizija pokojninskega
                  sistema bi bila potrebna, da bi zagotovili njeno dolgoročno vzdržnost in na ta
                  način ne ogrozili pridobljenih pravicupokojencev na eni strani in na drugi strani
                  prenehali z neke vrste strahom pred tem, kaj se bo zgodilo.</p>
               <p>Namreč zadnji ukrep, ki ga je Vlada sprejela v okviru socialnih transferjev, je
                  poslabšal položaj upokojencev. Kar šest pravic je postalo socialnih. Če so take,
                  potem bi jih kazalo preseliti v resor družine, dela in sociale in bi ne več
                  obremenjevali pokojninske blagajne in bi potem bila stvar bolj čista. Hvala.</p>
            </sp>
            <sp xml:id="SDZ4-Redna-34-2007-12-18.sp97">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-34-2007-12-18.sp98">

               <speaker>JANEZ JANŠA:</speaker>

               <p>Ločevanje pokojnin od sociale je zagotovo nekaj, kar je potrebno do konca dosledno
                  izpeljati v Sloveniji, ker gre za dva različna sistema. Zakaj se je včasih to tudi
                  konceptualno mešalo, je sicer zanimiva zgodba. Ne bi pa zdaj vanjo zahajal. Veliko
                  smo že naredili na tem področju. So pa potrebni še nekateri ukrepi in ti bodo
                  izvedeni. Vendar to v nobenem primeru ne bo vplivalo na položaj upokojencev. Ne
                  tako, ne drugače. V tem mandatu se položaj upokojencev ni poslabšal. Ampak se je
                  bistveno, bistveno izboljšal.</p>
               <p>Pri spremembah Zakona o pokojninskem in invalidskem zavarovanju je Vlada
                  predlagala model, ki je prišel v koalicijsko pogodbo na zahtevo DeSUS-a. Rešitev
                  je točno takšna. To je bil tudi pogoj te stranke za sodelovanje v koaliciji. In ta
                  rešitev je bila podprta.</p>
               <p>Zaradi tega, ker tudi v ostalih delih koalicije delimo mnenje, da je pošteno, da
                  tisti, ki so s svojim minulim delom prispevali k podlagi, na osnovi katere zdaj
                  ustvarjamo napredek, enako sodelujejo pri delitvi rezultatov, kot tisti, ki pač
                  zdaj prispevajo s svojim delom. To smo uveljavili.</p>
               <p>Vlada je bila deležna silne kritike, kako bo zaradi tega propadel javno-finančni
                  sistem. Na tone člankov je bilo napisanih v tem smislu. Ni se zgodilo nič od tega.
                  Pokojninski sistem v Sloveniji je konec leta 2007 bistveno bolj stabilen, kot je
                  bil konec leta 2004 in tudi bistveno manj obremenjuje proračunske izdatke, ker smo
                  zagotovili s številnimi ukrepi stabilno financiranje in ker smo s splošnimi
                  ukrepi, ki so povečali gospodarsko rast in zaposlenost, zagotovili tudi
                  dolgoročneje stabilnost tega sistema.</p>
               <p>S tem, ko se je povečala zaposlenost, ko več ljudi prispeva v pokojninsko
                  blagajno, se zmanjšuje pritisk za pokrivanje iz skupne blagajne iz proračuna. To
                  sliko bistveno, bistveno izboljšuje. Ni nikakršnih razlogov za pesimizem pod
                  pogojem, da ohranimo pozitivne gospodarske trende, kar je naš namen.</p>
            </sp>
            <sp xml:id="SDZ4-Redna-34-2007-12-18.sp99">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-34-2007-12-18.sp100">

               <speaker>MAG. FRANC ŽNIDARŠIČ:</speaker>

               <p>Hvala lepa. Torej, absolutno soglašamo, da je že tretje leto pokojninska blagajna
                  stabilna in gospodari brez izgub. Tudi je res, da smo spremenili skladno s pogodbo
                  zakon. Vendar ni pa res, da smo ga tako, kot tam piše. Regres v letu 2005 se ni
                  povečal toliko, kot bi se moral. Prav tako ne narašča proti 75% tistega v javnem
                  sektorju, kot je tam zapisano. Ampak je bil lani z Zakonom o socialnih transferjih
                  zamrznjen. Tako, da v celoti nisem zadovoljen z odgovori gospoda predsednika.</p>
               <p>Vendar glede na dejstvo, da ne bo v tem mandatu prišlo do pomembnih sprememb na
                  področju pokojninske zakonodaje, vseeno ne bom predlagal razprave o tej zadevi.
                  Hvala lepa.</p>
            </sp>
            <sp xml:id="SDZ4-Redna-34-2007-12-18.sp101">

               <speaker>PREDSEDNIK FRANCE CUKJATI:</speaker>

               <p>Gospod Žnidaršič, to je bilo nekorektno.</p>
               <p>Prehajamo na vprašanja poslank in poslancev ministrom. Predsedniku Vlade pa se
                  zahvaljujem za odgovore. Na 33. seji Državnega zbora je poslanka Darja Lavtižar
                  Bebler postavila poslansko vprašanje ministru za gospodarstvo mag. Andreju
                  Vizjaku. Ker minister na seji ni bil prisoten je poslanka zahtevala ustni odgovor
                  na naslednji seji zbora. Zato dajem besedo ministru za gospodarstvo mag. Andreju
                  Vizjaku, da odgovori na njeno vprašanje. In sicer vprašanje v zvezi s prodajo
                  državnega deleža v Iskraemecu. Prosim, gospod minister.</p>
            </sp>
            <sp xml:id="SDZ4-Redna-34-2007-12-18.sp102">

               <speaker>MAG. ANDREJ VIZJAK:</speaker>

               <p>Spoštovane poslanke, poslanci! Vlada Republike Slovenije je julija 2006 sprejela
                  Strategijo postopnega umika države iz gospodarstva in delnice družbe Iskraemeco
                  uvrstila v skupino netržnih naložb, za katere je določen časovni okvir umika 30
                  mesecev.</p>
               <p>Družba Iskraemeco je verjetno se znašla tudi pogosto v medijih. In sicer zaradi
                  poslovnih težav in tudi velikih izgub. Zato sta tudi lastnika KAD in SOD, ključna
                  lastnika KAD in SOD, kakor tudi ostali pooblaščenka in podobno ugotovili, da
                  potrebuje družba na eni strani svež kapital in potrebuje nujno strateškega
                  partnerja.</p>
               <p>Zato sta obe, Slovenska odškodninska in Kapitalska družba, skupaj z družbo
                  pooblaščenko DUS pričeli s postopkom prodaje aprila 2007. Potencialni strateški
                  partnerji so morali oddati tudi ponudbe in kot vedno je tudi v tem primeru bil
                  sleden predvsem dvojni cilj. Prvi cilj je nadaljnji razvoj družbe, kako najti
                  družbi strateškega partnerja, ki bo z dodanimi vlaganji, z odpiranjem trgov, z
                  ostalimi ukrepi družbi zagotovil dolgoročni razvoj in po drugi strani optimirane
                  cene. Narejene so bile cenitve. Zbrane so bile tudi ponudbe. Družba je bila
                  prodana za ceno 101,5 evra za delnico, kar presega ocenjeno vrednost delnice.
                  Pomembno je tudi to, da sta kupca, to se pravi, da kupec s podpisom pogodbe za
                  neomejen čas jamči, da bo družba še nadalje ostala kot neodvisna pravna oseba v
                  Republiki Sloveniji, da bo ohranila ime in sedež družbe in lastne oddelke za
                  razvoj Iskraemeca. Kupec se je poleg tega zavezal še k naslednjemu, da bo ohranil
                  število delovnih mest oziroma število zaposlenih. Izboljšal tržni položaj, razvoj
                  pridruženih podjetij, ostalih pridruženih podjetij. Izboljšal finančno
                  upravljanje, izboljšal IT infrastrukturo. In cela kopica drugih ukrepov, ki
                  garantira nadaljnji razvoj Iskraemeca.</p>
               <p>Torej, spoštovani. To je bilo tudi ustrezno zavarovano in ključno vodilo pri
                  odprodaji in umiku države iz Iskreemeca, je bilo prvič zagotoviti strateškega
                  partnerja, ki bo razvijal sistem, ki bo zagotavljal delovna mesta, ki bo torej
                  skrbel za dolgoročno prospiriteto tega pomembnega gospodarskega subjekta in ki je
                  za to tudi ponudil optimalno ceno, ki je v tem primeru presegala ocenjeno
                  vrednost, ki je bila naročena s strani zapriseženih cenilcev. Tudi tu je bil
                  postopek voden javno, transparentno. Vsi so imeli možnost. Izbran je bil
                  najboljši.</p>
            </sp>
            <sp xml:id="SDZ4-Redna-34-2007-12-18.sp103">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Prehajamo na prvi krog vprašanj poslank in poslancev.</p>
               <p>Gospod Samo Bevk bo postavil vprašanje ministru za gospodarstvo.</p>
               <p>Imate proceduralni predlog? Izvolite, gospod Cvikl.</p>
            </sp>
            <sp xml:id="SDZ4-Redna-34-2007-12-18.sp104">

               <speaker>MAG. MILAN M. CVIKL:</speaker>

               <p>Hvala lepa, gospod predsednik.</p>
               <p>Jaz bom ponovil moj proceduralni predlog iz prejšnje seje, in sicer se nanaša na
                  dejstvo, da smo pod.</p>
            </sp>
            <sp xml:id="SDZ4-Redna-34-2007-12-18.sp105">

               <speaker>PREDSEDNIK FRANCE CUKJATI:</speaker>

               <p>Gospod Cvikl, imate proceduralni predlog, da prekinemo...</p>
            </sp>
            <sp xml:id="SDZ4-Redna-34-2007-12-18.sp106">

               <speaker>MAG. MILAN M. CVIKL:</speaker>

               <p>Ne.</p>
            </sp>
            <sp xml:id="SDZ4-Redna-34-2007-12-18.sp107">

               <speaker>PREDSEDNIK FRANCE CUKJATI:</speaker>

               <p>... da nadaljujemo...</p>
            </sp>
            <sp xml:id="SDZ4-Redna-34-2007-12-18.sp108">

               <speaker>MAG. MILAN M. CVIKL:</speaker>

               <p>Dovolite, da povem... Moj proceduralni predlog...</p>
            </sp>
            <sp xml:id="SDZ4-Redna-34-2007-12-18.sp109">

               <speaker>PREDSEDNIK FRANCE CUKJATI:</speaker>

               <p>...zadeve iz prejšnje seje...</p>
            </sp>
            <sp xml:id="SDZ4-Redna-34-2007-12-18.sp110">

               <speaker>MAG. MILAN M. CVIKL:</speaker>

               <p>...če nam lahko Vlada v toku današnje seje odgovori, kdaj bodo poslanci dobili
                  odgovore na prvih sedem vprašanj postavljenih na prvem, kot je razvidno iz
                  pregleda. Zato, ker so bila ta vprašanja postavljena aprila oziroma marca
                  letošnjega leta, pa odgovorov še vedno ni.</p>
               <p>Jaz mislim, da bi to sicer službe oziroma vi kot predsednik morali zagotoviti.
                  Vendar Vlada je tukaj - ali bo Vlada kadarkoli na ta vprašanja odgovorila.</p>
               <p>Gre za pomembna vprašanja. Na vsaki seji dobimo ta vprašanja jasno prezentirana,
                  kot neodgovorjena. In me seveda zanima, ali Vlada resno jemlje institucijo
                  poslanskega vprašanja. Ponovno pravim, ščitim interes poslancev, tudi če gre
                  tokrat predvsem za poslance koalicije. Vprašanja pa so znana. Ne bi jih ponavljal.
                  Gre za vprašanja, ki so bila postavljena verjetno z drugim namenom kot dobiti
                  odgovor.</p>
               <p>Moje proceduralno vprašanje je, da nam Vlada v toku te točke dnevnega reda,
                  ministri so tukaj, gospod generalni sekretar jih lahko povpraša, pripravi odgovore
                  na ta vprašanja, da bomo vsaj vedeli, ali je kaj za temi insinuacijami. Če pa ni,
                  pa naj Vlada pove, odgovorov ne bo, vse so bile samo insinuacije in zlorabljen je
                  bil institut poslanskega vprašanja.</p>
               <p>Hvala lepa.</p>
            </sp>
            <sp xml:id="SDZ4-Redna-34-2007-12-18.sp111">

               <speaker>PREDSEDNIK FRANCE CUKJATI:</speaker>

               <p>Gospod Cvikl, dobro veste proceduro. Dovolj časa ste v tem Državnem zboru, da
                  sedaj odgovarjajo ministri na postavljena vprašanja, ki so zavedena v seznamu teh
                  vprašanj. Če želite posebno vprašanje, prosim naslovite na Vlado, tako kot se to
                  dela običajno. Gospod Samo Bevk bo postavil poslansko vprašanje ministru za
                  gospodarstvo.</p>
            </sp>
            <sp xml:id="SDZ4-Redna-34-2007-12-18.sp112">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor!</p>
               <p>V številnih občinah ima država v lasti nepremičnine in objekte, ki so marsikje v
                  bistvu poslovno nepotrebno premoženje države, in na nek način ovira za razvoj
                  lokalnih skupnosti.</p>
               <p>Moje poslansko vprašanje se nanaša na nepremičnine v Idriji, ki so vezane na
                  zapiranje idrijskega rudnika ter na nepremičnine na Jesenicah in na Ravnah na
                  Koroškem, ki so ob prodaji Slovenske industrije jekla prišle v roke novega ruskega
                  lastnika.</p>
               <p>Državni zbor je leta 2004 na moj predlog sprejel novelo Zakona o preprečevanju
                  posledic rudarjenja v Rudniku živega srebra Idrija. V zakonu je predvideno, da se
                  po letu 2006 spremeni dejavnost rudnika zaradi vzdrževanja nezalitega dela jame,
                  monitoringa in vzdrževanja turističnega rudnika. Določeno je tudi v tem zakonu, da
                  država lahko neodplačno prenese del premoženja, ki je v lasti rudnika in ni
                  potrebno za izvajanje vzdrževalnih del nezalitega dela jame ter se uporablja kot
                  javno dobro.</p>
               <p>V noveli zakona je točno določeno, da se na občino prenesejo parcele v območju
                  Mejce, nekdanje rudniške topilnice, parkirišča Barbare, nadalje parcele na
                  Brusovšah ter na območju osnovnošolskega kompleksa in parcele na območju Jaška
                  Delo. V tem času so bile nekatere parcele že vrnjene občini Idrija, nekatere še
                  bodo. Najbolj donosne pa naj bi rudnik oziroma država prodali na dražbi. Dosti
                  slabše pa je stanje na Jesenicah, kjer so se v ruskih rokah ob prodaji Slovenske
                  industrije jekla znašli plavalni bazen, tretjina športne dvorane pod Mežakljo,
                  manjše naselje zasebnih hiš in tako dalje. Prav tako so se brez razmisleka v
                  paketu prodaje družbe Metal znašle tudi nepremičnine na Ravnah na Koroškem, ki
                  praktično s Slovensko industrijo jekla nimajo nič skupnega.</p>
               <p>Ministra za gospodarstvo, mag. Andreja Vizjaka, sprašujem: "Kakšen je načrt
                  prenosa nepremičnin na občino Idrija, kot to določa zakon iz leta 2004, ter kaj
                  lahko stori Vlada, da popravi škodo, ki jo je storila s prodajo delnic Slovenske
                  industrije jekla, ko je prodala tudi stvarno poslovno nepotrebno premoženje v
                  okviru Slovenske industrije jekla na Jesenicah in na Ravnah na Koroškem?"</p>
               <p>Ministru mag. Vizjaku se že v naprej zahvaljujem za odgovore, ki zanimajo predvsem
                  občane v Idriji, na Jesenicah in na Ravnem na Koroškem. Pa tudi povsod drugje,
                  kjer je država lastnica velikega števila nepremičnin.</p>
            </sp>
            <sp xml:id="SDZ4-Redna-34-2007-12-18.sp113">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-34-2007-12-18.sp114">

               <speaker>MAG. ANDREJ VIZJAK:</speaker>

               <p>Hvala lepa. Najprej najostreje zavračam insinuacije, da bi država s prodajo deleža
                  v Slovenski industriji jekla prodala kakršnekoli nepremičnine ruskemu kupcu. To ni
                  res. To je sprenevedanje. In to enostavno se uporablja očitno za neke, ne vem,
                  politične ali kakorkoli namene. Skratka to se ni zgodilo. Vlada oziroma
                  privatizacijska komisija in kasneje Vlada je prodala del, 55% delnic Slovenske
                  industrije jekla in nič več in nič manj od tega. To je prva zadeva.</p>
               <p>Druga zadeva je pa, ker vidim, da se žal to večkrat pa sedaj vali in zavaja
                  slovensko javnost.</p>
               <p>Drugo, kar se pa tiče, nepremičnin. V 12. členu Zakona o preprečevanju posledic
                  rudarjenja v Rudniku živega srebra Idrija je določeno, da država lahko prenese
                  neodplačen del premoženja, ki je v lasti rudnika, na Občino Idrija. V programu
                  vzdrževanja nezalitega dela jame in monitoringa, po končanih zapiralnih delih v
                  rudniku, ki ga je potrdila tudi Vlada, so v poglavju likvidacija in sprememba
                  namembnosti objektov in površin prikazane vse parcele v lasti Rudnika Idrija. Za
                  parcele, ki jih rudnik po končanem zapiranju ne bo potreboval za svojo dejavnost,
                  smo določili tudi bodočo namembnost. Parcel, ki v naravi predstavljajo javno
                  dobro, naj bi neodplačano bile tudi prenesene na Občino Idrija, ostale parcele pa
                  bi prodali.</p>
               <p>Občina Idrija je dne 15.11.2007 na Rudnik živega srebra Idrija v zapiranju
                  naslovila zaprosilo za prenos zemljišč v lasti Rudnika živega srebra v last Občine
                  Idrija. Prošnja se nanaša na parcele na območju Nejce, parkirišča Bardera - se
                  opravičujem, če je napačno, če sem napačno - jaška Delo in čistilne naprave
                  Idrija. Nadzornemu svetu družbe je o prošnji občine bilo to predano in le-ta je o
                  tem razpravljal na 41. redni seji 12.12., to se pravi, pred nedavnim, in sprejel
                  sklep, da se ugodi prošnji za tiste parcele, ki so v programu vzdrževanja
                  nezalitega dela in po končanem monitoringu, predvidene, da bi jih rudnih
                  neodplačno prenese. To se pravi, tej prošnji se je ugodilo do te mere, kot sem
                  povedal. To so parcele na območju čistilne naprave, parkirišča in v delu Nejce, na
                  katerem so postavljena tudi igrala in je zagrajeno večnamensko igrišče.</p>
               <p>Kar se pa tiče Slovenske industrije jekla, nima v lasti pomembnejših nepremičnin,
                  temveč deleže hčerinskih družb, moram biti zelo jasen, in hčerinske družbe imajo
                  svojo upravo in nadzorne organe in v skladu s svojimi pooblastili tudi razpolagajo
                  z nepremičninami, ki so v njihovi lasti.</p>
            </sp>
            <sp xml:id="SDZ4-Redna-34-2007-12-18.sp115">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ4-Redna-34-2007-12-18.sp116">

               <speaker>SAMO BEVK:</speaker>

               <p>Hvala za besedo, gospod predsednik. Če bi to ne držalo, kar sem povedal v zvezi z
                  nepremičninami od prodaje Slovenske industrije jekla, potem se jeseniški župan ne
                  bi poskušal pogajati z ruskimi lastniki, kako ta zapleteni klobčič razrešiti. Pa
                  tudi strokovnjak mag. Cvikl me je medtem poučil, kako je z aktivo in pasivo teh
                  podjetij, tako da mislim, da so bile moje trditve kar na mestu. Prenos poslovno
                  nepotrebnega premoženja pa itak omogočata 21. člen Zakona o skladnem regionalnem
                  razvoju in tudi 418. člen Zakona o gospodarskih družbah, in mislim, da je to treba
                  spoštovati. Seveda se poleg tega zavedam tudi, da bosta Rudnik živega srebra
                  Idrija in država nekatere zelo zanimive nepremičnine tudi dejansko prodala.
                  Posebej bo tu izstopala prodaja nekdanjega rudarskega počitniškega doma na
                  atraktivni lokaciji v Ankaranu s pripadajočimi zemljišči ter območje jaška Delo.
                  Toda v tem primeru se denar od kupnin - verjetno bo šlo, če bo to na dražbi, za
                  nekaj milijonov evrov sredstev - ne bi smel porazgubiti v integralnem državnem
                  proračunu, temveč bi se moral nameniti za nadaljnje izvajanje zakona o zapiranju
                  idrijskega rudnika.</p>
               <p>Zato ministra mag. Vizjaka sprašujem: Ali se strinjate, da bi predlagano porabo
                  sredstev oziroma da bi ta sredstva namenili za rudarsko škodo, za ekološko škodo,
                  za sanacijo bogate tehniške dediščine idrijskega rudnika? Namreč, vse to bogastvo,
                  ki bo sedaj naprodaj, so ustvarile generacije idrijskih rudarjev in prav bi bilo,
                  da se to vrne nazaj v rudarsko mesto Idrija in za njegov nadaljnji razvoj.</p>
            </sp>
            <sp xml:id="SDZ4-Redna-34-2007-12-18.sp117">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-34-2007-12-18.sp118">

               <speaker>MAG. ANDREJ VIZJAK:</speaker>

               <p>Seveda bom prvi dvignil roko za pošteno in pravično poplačilo posledic rudarjenja
                  in vsega, kar je s tem nastalo škode tako na zdravju ljudi kot na nepremičninah.
                  Vendar se morate pa hkrati zavedati, da kar dobršna sredstva namenjamo iz
                  proračuna za te reči v smislu zapiranja in odprave posledic. In relativno
                  negospodarno se mi zdi razpravljati sedaj o tem, da nenehno to dajemo iz
                  proračuna, da kar je pa pravzaprav še kaj vrednega tam, pa ne sme predstavljati
                  prihodka nazaj v proračun. Če bo torej ocenjeno tudi s področja Službe Vlade za
                  regionalni razvoj in lokalno samoupravo, da bi določen prenos nepremičnin pomenil
                  nek nov razvojni impulz za Idrijo, za okolico, in bi te nepremičnine lahko temu
                  služile, potem bom prvi za to, da bom dvignil roko, da se skratka s prenosom
                  nepremičnine daje neka razvojna možnost. Da bi pa zgolj prenesli neke
                  nepremičnine, ki jih bo pa potem občina prodala naprej, in si zagotovila s tem
                  občina neka sredstva, bi pa verjetno imel moj spoštovani minister za finance
                  nekoliko težav, ker se mi zdi, da je to problematično in ne samo problematično
                  tudi sporno, kar se tiče gospodarjenja in uporabe člena skladnega regionalnega
                  razvoja. Kolikor vem, je določba, ki govori o prenosu nepremičnin, zasnovana v
                  razvojnem smislu, to se pravi, če bi tista prenesena nepremičnina pomenila nek
                  razvojni impulz, neko razvojno možnost za občino, ne pa, da bi to prodala namesto
                  države in s tem zagotovila sredstva.</p>
               <p>Še enkrat, država bo in mora odgovorno poskrbeti za sanacijo posledic rudarjenja,
                  jaz mislim, da so za to sprejeti vsi ustrezni programi, sklepi in da se zadeva
                  tudi skozi proračune zagotavlja, in temu bomo sledili tudi v prihodnje.</p>
            </sp>
            <sp xml:id="SDZ4-Redna-34-2007-12-18.sp119">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-34-2007-12-18.sp120">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Predlagam, da v skladu s
                  Poslovnikom opravimo v Državnem zboru razpravo o odgovoru gospoda ministra mag.
                  Vizjaka, kajti mislim, da mi ni v celoti odgovoril na ta vprašanja.</p>
               <p>Predvsem bi rad, da v Državnem zboru opravimo razpravo, kako bodo v razvojnem
                  smislu te nepremičnine v mestu Idrija uporabljene, kako naj bi bila v razvojnem
                  smislu uporabljena sredstva, ki jih bosta rudnik in država pridobila od prodaje
                  turističnega kompleksa v Ankaranu in zelo atraktivne lokacije na območju jaška
                  Delo. Mislim, da je prav, da te stvari tukaj razčistimo, kajti ne gre za to, da bo
                  potem Občina Idrija te stvari uporabila za neke imaginarne in potratne naložbe,
                  temveč za investicije, ki so razvojne. Predvsem pa mislim, da bi morala država ta
                  sredstva namestiti oziroma uporabiti predvsem zato, da se bo ustrezno prezentirala
                  bogata tehniška dediščina, ki je ostala po poltisočletnem rudarjenju v mestu
                  Idrija in ki je vezana na pridobivanje živega srebra. Namreč, že leta 2009 se
                  pričakuje, da bo rudarska dediščina Idrije uvrščena na seznam svetovne dediščine
                  pri Unescu, mi pa nimamo postavk v državnem proračunu, ki bi zagotavljala sredstva
                  za ta projekt in tudi še za druge, kot sem prej omenil, za rudarsko škodo, za
                  ekološko škodo, za delovanje novega podjetja, za informacijsko-raziskovalno
                  središče živega srebra Evropske unije, ki naj bi bilo v Idriji in tako dalje.</p>
               <p>Poleg tega pa mislim, da bi morali razčistiti tudi zadeve okrog nepremičnin v
                  zvezi s prodajo Slovenske industrije jekla ruskemu kupcu, namreč tudi na to
                  vprašanje je bilo le delno odgovorjeno. Namreč, razčistili bi radi vprašanje: Ali
                  Vlada pred prodajo kapitalskih deležev v posameznih družbah preverja, kakšno je
                  stvarno premoženje teh družb v naravi. To je mnogokrat povezano s prometno in
                  športno infrastrukturo lokalnih skupnosti - prej sem omenil bazen na Jesenicah, pa
                  del športne dvorane pod Mežakljo, tukaj pa imam kar štiri strani parcel, ki so med
                  drugim tudi takšne, ki niso v funkciji železarstva, ampak so nepremičnine iz mesta
                  Ravne na Koroškem. Hvala lepa.</p>
            </sp>
            <sp xml:id="SDZ4-Redna-34-2007-12-18.sp121">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Bevka, da Državni zbor na naslednji seji opravi
                  razpravo o odgovoru ministra za gospodarstvo na njegovo poslansko vprašanje bo
                  Državni zbora odločil v okviru jutrišnjih glasovanj.</p>
               <p>Mag. Borut Sajovic bo postavil poslansko vprašanje ministru za okolje in prostor.
                  Prosim.</p>
            </sp>
            <sp xml:id="SDZ4-Redna-34-2007-12-18.sp122">

               <speaker>MAG. BORUT SAJOVIC:</speaker>

               <p>Hvala lepa, gospod predsednik. Spoštovani gospod minister in ostali ministrski
                  zbor! Moje vprašanje se nanaša na ministra za okolje in prostor, gre pa za
                  ureditev težav, ki jih imamo na terenu z dimnikarsko službo. Zgodba se vleče iz
                  leta 2004, ko smo sprejeli Zakon o varstvu okolja, ki pravi, da je izvajanje
                  meritev, pregledovanje in čiščenje kurilnih naprav, dimnih vodov in pa zračnikov
                  opredeljeno kot obvezna gospodarska javna služba in zakon naprej tudi pravi, da je
                  tej službi mogoč prost dostop do kurilnih in drugih naprav ter da bodo to v
                  naslednjih šestih mesecih po sprejetju zakona uredila podzakonski predpisi.</p>
               <p>Kljub temu da je bil zakon sprejet že davnega leta 2004, pa nam še ni uspelo v
                  Sloveniji podeliti vseh koncesij. Po nekaterih znanih, iz medijev povzetih
                  podatkih smo zmogli podeliti koncesije v približno 91-ih občinah, v nekaterih
                  občinah slišim, da podeljevanje še poteka, da se ministrstvo tudi trudi pripraviti
                  nov razpis, vendar so ovire tudi zakonske in pa sodne narave. Kot dobrodošlo
                  upoštevamo tudi to, da je Vlada junija lanskega leta določila 194 dimnikarskih
                  območij, pri čemer pa območja za nove občine še niso določena. S tem, ko je v več
                  kot polovici občin problematika nerešena, pa nastopa tudi drug problem, ki močno
                  buri naše občanke in občane, gre za zaračunavanje teh dimnikarskih storitev. Tu
                  ocenjujemo, da je nadzor premajhen, zlorab pa veliko, saj nekateri navajajo, da so
                  se cene pregledov povečale od 102% pa do 130%, pri čiščenju pa ponekod od 684% pa
                  celo do 800%. Jaz verjamem, da temu ni podlaga zakon, pač pa najbrž tudi neurejene
                  kontrole in pa samovolja na terenu brez dvoma to tudi prispeva k tej rastoči
                  inflaciji.</p>
               <p>Kot ministra vas sprašujem: "Kaj mislite storite, da se to stanje popravi? Ali
                  mislite, da je za to kriv Zakon o varovanju okolja in da se ga lotimo v noveli?
                  Zakaj se ministrstvo še ni odločilo za spremembo zakonodaje? Ali mislite, da so
                  spremembe potrebne? In ali je po vašem mnenju drastično zvišanje cen dimnikarskih
                  storitev, kar najbolj občutijo fizične osebe, povzročila nejasna sporna uredba ali
                  pa sklep o določitvi tarif za cene storitev te obvezne državne gospodarske službe?
                  In pa: Ali kot minister morda v bodoče načrtujete določene ukrepe, da se stanje na
                  tem področju popravi? <stage xml:id="SDZ4-Redna-34-2007-12-18.stage9">/Izklop mikrofona./</stage></p>
            </sp>
            <sp xml:id="SDZ4-Redna-34-2007-12-18.sp123">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-34-2007-12-18.sp124">

               <speaker>JANEZ PODOBNIK:</speaker>

               <p>Hvala lepa, gospod predsednik. Spoštovani gospod poslanec mag. Sajovic, hvala lepa
                  za vaše vprašanje. Kot ste povedali, gre za tematiko, ki je vezana na spremembo
                  Zakona o varstvu okolja iz leta 2004. Na podlagi tega zakona, ki je izvajanje
                  dimnikarske službe prenesel na državno raven, je bila potem sprejeta posebna
                  uredba, ki je ključna za celotno zgodbo. Sprejeta je bila 25. novembra 2004 na eni
                  zadnjih sej prejšnje vlade, ko je ta sicer formalno lahko izvajala samo tekoče
                  posle, objavljena je bila pa 3.12.2004. Naslednji dan pa je prisegla nova vlada in
                  je tudi določila koncesioniran način izvajanja te javne službe ter podrobneje
                  uredila prvo podelitev koncesije brez javnega razpisa. In zgodilo se je to, da se
                  je nova vlada, takratna nova vlada in sedanja vlada, v začetku leta 2005 znašla v
                  položaju, ko je morala to novo ureditev dimnikarske službe izvajati, kajti ni je
                  bilo in tudi sedaj je ni mogoče spremeniti. To bi namreč pomenilo neustaven poseg
                  v pravice oziroma upravičena pravna pričakovanja oseb, ki imajo pravico do
                  pridobitve prve koncesije brez javnega razpisa. To je ključni problem, s katerim
                  se kot minister že vse od takrat naprej ukvarjam in želim najti najbolj korekten
                  izhod.</p>
               <p>Eden od teh je, spomnite se, da je ta Državni zbor na naš predlog sprejel
                  avtentično razlago dveh členov, po katerih bi bila pravica do pridobitve koncesije
                  brez javnega razpisa omejena na tiste izvajalce, ki so sklenili z občino pogodbo
                  na javnem razpisu, brez tega pa le na podlagi posebne določbe občinskega odloka.
                  Ampak to rešitev, to avtentično razlago je Ustavno sodišče razveljavilo, češ da ne
                  gre retroaktivno uvajati dodatne pogoje za pridobitev prve koncesije brez javnega
                  razpisa.</p>
               <p>Torej, iz tega izhaja, da sedanje zakonske ureditve dimnikarske službe do poteka
                  prvih koncesij ni mogoče bistveno spreminjati. Treba pa je povedati, da smo z
                  dvema spremembama uredbe skrajšali trajanje prve koncesije, da smo zaostrili
                  nadzor nad izvajanjem in tudi omogočili vlaganje pritožb uporabnikov na naše
                  ministrstvo.</p>
               <p>Nekaj podatkov imamo, moj odgovor bo bolj obširen, posredovali vam ga bomo tudi v
                  pisni obliki, kaj se sedaj dogaja glede prve koncesije. Od 244 teh postopkov je
                  201 že končan, 37 jih je v različnih fazah upravnega spora, 9 pa jih je v postopku
                  na našem ministrstvu. Priznati moram, da so to zelo zapleteni postopki, kajti
                  prihaja do medsebojno konkurirajočih si zahtev izvajalcev, pa tudi nekatere občine
                  so imele to službo relativno slabo urejeno, prav tako pa so imele tudi nejasne in
                  nepopolne akte in pogodbe. Tudi zato kot ministrstvo žal teh postopkov v tem
                  kontekstu ne moremo pospešiti, kar bi pa marsikatera občina želela. Na podlagi
                  dokončnih dokončanih postopkov je bilo že sklenjenih 100 koncesijskih pogodb z
                  izvajalci dimnikarske službe, katerim je bila podeljena koncesija za obdobje 8
                  let. Izvedli smo 15 javnih razpisov za koncesije tam, kjer je bilo že dokončno
                  odločeno, da se prava koncesija brez javnega razpisa ne podeli. Novi javni razpisi
                  bodo objavljeni do konca letošnjega leta, in sicer za 52 dimnikarskih območij,
                  kjer smo uspeli rešiti vloge na javni poziv in vloge za javni razpis.</p>
               <p>Glede samih cen. Tukaj moram povedati, da smo na podlagi sklepa o cenah
                  dimnikarskih storitev iz letošnjega avgusta dosegli, da so se cene dimnikarskih
                  storitev za kurilne naprave s toplotno močjo nad 50 kilovatov znižale povprečno za
                  25%, cene letnih pregledov pa povprečno za 18%. Nižje so tudi cene meritev emisij
                  dimnih plinov in prvih pregledov ter naprav. Govorim povprečno. V nekaterih
                  slovenskih občinah, recimo tistih manjših občinah, ki so imele v preteklosti
                  bistveno nižje cene, pa so se na podlagi tega sklepa cene tudi nekoliko
                  povečale.</p>
               <p>Z novim sklepom o ceni dimnikarskih storitev je sedaj preprečen obračun storitev
                  za kurilne naprave do 50 kilovatov po višjih cenah, kajti to so res nekateri
                  izvajalci izkoriščali. Uvedli smo tudi možnost izvedbe samo kontrolnega pregleda,
                  če na predvideni termin samo čiščenje ni potrebno. Praktično smo torej s sklepom o
                  cenah dimnikarskih storitev cene znižali, razen treh cen, ko je šlo za odpravo
                  nelogičnosti, ampak je šlo pa za minimalne korekcije. Ponovno pa smo določili samo
                  ceno mehanskega čiščenja za kurilne naprave za prenos toplote, ki se kurijo na
                  trdo gorivom. Več bomo pa odgovorili tudi dodatno v pisnem odgovoru. Hvala
                  lepa.</p>
            </sp>
            <sp xml:id="SDZ4-Redna-34-2007-12-18.sp125">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želite dopolnitev? Izvolite.</p>
            </sp>
            <sp xml:id="SDZ4-Redna-34-2007-12-18.sp126">

               <speaker>MAG. BORUT SAJOVIC:</speaker>

               <p>Hvala lepa. Mislim, da se ministrstvo zaveda problema, da gredo rešitve proti
                  pravi smeri, vendar se mi pa zdi, da je pa tukaj potrebno več hitrosti. Recimo, v
                  Uradnem listu 105/07 je bila objavljena Uredba o spremembah in dopolnitvah itn.,
                  ki pa teh vprašanj še ne rešuje v zadostni meri. Dobro v tej uredbi je, da se s
                  popravkom določa način in pa razloge za odvzem koncesije oziroma da se koncesija
                  lahko prenese, da so določeni roki za odgovore in pritožbe in da so določene
                  pristojnosti, nadzor. Sedaj delo dimnikarske službe naj bi bilo strogo
                  nadzorovano. To se mi zdi prav. Tri inšpekcije, vendar kako se bodo na terenu
                  uskladile, je že vprašanje, ki ga bo treba rešiti. Problematike tarifnega dela pa
                  v celoti ne rešuje niti sklep o določitvi cene storitev obvezne države gospodarske
                  javne službe. Tako je sklep spremenil denarno enoto, prejšnji tolar, v 0,44 evra
                  na minuto, vendar pa še vedno je ogromen razkorak v praksi med cenami in izračunom
                  po dejanski porabi časa. Če se upošteva povprečna dejanska uporaba časa za
                  nekatere storitve in se množi s faktorjem 0,44 evra za minuto, je lahko razlika na
                  podlagi objavljene cene teoretično lahko višja celo do 200%, kar pa se nam zdi
                  odločno preveč. Izvajalci pa v takih primerih zavračajo obračun po dejanski porabi
                  časa. Postavlja se tudi vprašanje: Kako bodo inšpekcije ugotovile, da je bila neka
                  storitev po mnenju zavezanca previsoko zaračunana? In: Kdo bo odločil v sporu?</p>
               <p>Jaz mislim, da je prav, da se problematika rešuje v to smer, namesto tistega
                  klasičnega proceduralnega vprašanja v razpravi pa želim vsem skupaj, da se ob
                  koncu leta primemo za gumb in si želimo: Srečno! Hvala lepa.</p>
            </sp>
            <sp xml:id="SDZ4-Redna-34-2007-12-18.sp127">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite. Lahko se primete za gumb...</p>
            </sp>
            <sp xml:id="SDZ4-Redna-34-2007-12-18.sp128">

               <speaker>JANEZ PODOBNIK:</speaker>

               <p>Hvala lepa. To željo glede prijemanja za gumb vračam. Mislim, da bomo to vsi
                  potrebovali.</p>
               <p>Gospod poslanec je odprl še nekaj vprašanj, eno je vezano na to uredbo, drugo je
                  vezano na inšpekcije, tretje pa ponovno na ceno. Ponovno moram poudariti, da gre
                  za relativno zapleteno področje in jaz osebno kot minister zelo resno jemljem,
                  tudi to obveznost, ki jo je Zakon o varstvu okolja leta 2004 na veliko veselje
                  takratnih županov, poslancev iz občin prenesel na državo, da ne bo
                  nesporazuma.</p>
               <p>Omenjate Uredbo o spremembah in dopolnitvah uredbe o dimnikarski službi. Področje
                  nepodeljenih koncesij ni bilo mišljeno, da bi jo uredili s to spremembo uredbe. Ta
                  sprememba uredbe je imela predvsem namen, da uredi in da precizira inšpekcijski
                  nadzor in tudi postopke reševanja pritožb uporabnikov. To smo iz prakse ugotovili,
                  da je to potrebno precizirati. Podeljevanje koncesij pa je določala že veljavna
                  uredba o dimnikarski službi. Glede podeljevanja samih koncesij sem vam kar nekaj
                  podatkov dal, kot rečeno, še več v pisnem odgovoru.</p>
               <p>Glede inšpekcij. Res je, tri inšpekcije so zadolžene, dimnikarska služba s svojimi
                  storitvami na malih kurilnih napravah pokriva tri področja: pokriva varstvo
                  okolja, pokriva varovanje človekovega zdravja - zelo pomembno in pokriva varstva
                  pred požarom. In ker to področje pokrivajo trije inšpektorati, so zato v nadzor
                  vključeni tudi vsi ti trije inšpektorati. Ne nazadnje pa to ni novost, že od leta
                  1991 je ta tako in uredba o dimnikarski službi samo bolj precizira pristojnost
                  posameznih inšpektoratov, tudi na predlog samih inšpekcijskih služb.</p>
               <p>Kar se pa tiče same cene dimnikarskih storitev, pa morda še eno pojasnilo.
                  Sprejeta cena dimnikarskih storitev, te cene so maksimalne, ki jih smejo
                  obračunati izvajalci dimnikarskih storitev. Praviloma so te cene storitev določene
                  kot povprečne cene, kot tarife. V kolikor pa je dejanski porabljeni čas nižji od
                  povprečno določenega časa, se pa lahko obračuna nižjo ceno. Tukaj pa se morata
                  dogovoriti izvajalec in uporabnik. Ocenjujemo, da v primerih, ko je dejansko
                  porabljen čas bistveno manjši od ...<stage xml:id="SDZ4-Redna-34-2007-12-18.stage10">/Opozorilni znak za konec razprave./</stage>...
                  povprečnega potrebnega časa za izvedbo storitev, pa gre za problem izvedbe
                  kakovosti in tudi obsega same storitve. Te pomanjkljivosti želimo in jih bomo
                  reševali s strokovnim nadzorom in to nam omogoča prav Uredba o spremembah in
                  dopolnitvah uredbe o dimnikarski službi v sodelovanju z inšpektorati, ki sem jih
                  prej omenjal.</p>
               <p>Ponovno pa poudarjam, da za nadzor nad izvajanjem dimnikarskih storitev pa so
                  pristojni inšpektorati, in v enem segmentu tudi naše ministrstvo in od te
                  odgovornosti ...<stage xml:id="SDZ4-Redna-34-2007-12-18.stage11">/Opozorilni znak za konec razprave./</stage>... nikakor ne bežimo. Hvala
                  lepa.</p>
            </sp>
            <sp xml:id="SDZ4-Redna-34-2007-12-18.sp129">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Ivan Grill bo postavil vprašanje ministrici za zdravje.</p>
               <p>Prosim.</p>
            </sp>
            <sp xml:id="SDZ4-Redna-34-2007-12-18.sp130">

               <speaker>IVAN GRILL:</speaker>

               <p>Hvala lepa, spoštovani gospod predsednik. Spoštovani minister in ministrica.</p>
               <p>Sodoben način življenja in vedno daljša življenjska doba, sta dva izmed razlogov,
                  ki v področju obolevanja za najtežjimi boleznimi, tukaj imam predvsem v mislih
                  rakasta obolenja, pripisujejo kot eno izmed poglavitnih razlogov. Na srečo pa nove
                  metode zdravljenja, nove metode tudi diagnosticiranja, nova zdravila in tudi
                  medicinska znanost gredo na tem področju korak bližje k boljšemu zdravljenju teh
                  bolezni, tako da imamo tako v Sloveniji kot tudi v svetu danes možnost zdravljenja
                  in to uspešnega zdravljenja, za bolezni, ki so pred meseci ali leti veljale celo
                  za neozdravljiva.</p>
               <p>Kot je znano, se tudi Slovenija na področju uvajanja teh novih zdravil, to so
                  predvsem biološka zdravila, lahko primerja tudi z razvitejšimi državami. Ravno
                  zato me zanima: "Ali nam lahko posredujejo neko empirično primerjavo, kako se na
                  področju uvajanja bioloških zdravil v Sloveniji se lahko primerjamo z razvitejšimi
                  državami?</p>
               <p>Ob tem me tudi zanima: Ali imate mogoče na razpolago podatke, kako smo na področju
                  širjenja programov zdravljenja s temi zdravili povečevali sredstva od leta 2001 pa
                  vse do 2007? In glede na to, da tudi v Sloveniji beležimo trend povečanja
                  obolevnosti za najtežjimi boleznimi - kajti tudi v Sloveniji se prebivalci
                  starajo, tukaj je verjetno treba tudi iskati neke trende na področju zdravljenja v
                  prihodnosti - me zanima: Ali je tukaj že kakšen izdelan projekt oziroma kako naj
                  bi se projekcija zdravljenja z biološkimi zdravili tudi nadaljevala?</p>
               <p>Hvala lepa.</p>
            </sp>
            <sp xml:id="SDZ4-Redna-34-2007-12-18.sp131">

               <speaker>ZOFIJA MAZEJ KUKOVIČ:</speaker>

               <p>Hvala lepa, gospod poslanec Ivan Grill. Spoštovani gospod predsednik, spoštovane
                  poslanke in poslanci.</p>
               <p>Vezano na vprašanje uporabe bioloških zdravil na področju raka, naj povem: da se
                  je od leta 2000 nekajkrat povečal strošek za tovrstna zdravila, in sicer je znašal
                  v letu 2006 7,6 milijona izdanih zdravil na recepte in približno 3 milijone evrov
                  zdravil, ki so bila porabljena direktno v bolnišnicah, da je pri tem rast od leta
                  2000 izjemna, posebej za področje raka, zaradi tega, ker so to zdravila, ki so
                  prišla kasneje na trg, kot je pa primer zdravljenje diabetesa in primer za
                  zdravljenje multipleks skleroze. Tukaj je bilo v preteklosti že nekaj več
                  porabljenega. Tudi na današnji dan oziroma na lansko leto je tam porabljenih cca
                  10 milijonov evrov za zdravljenje diabetesa in 7 milijonov za mutlipleks sklerozo.
                  Trendi so vsekakor rastoči in od leta 2005 do 2006 so vsaj na recept narasli od 6
                  milijonov evrov na 7,6 milijonov evrov. Ta dvig bo šel še bolj strmo navzgor,
                  čeprav je predstavljal 39% vseh izdanih zdravil v letu 2006, so bila že vsa
                  biološka zdravila, ki so namenjena za zdravljenje raka, izdana na recepte. Trend
                  bo šel navzgor tudi zaradi tega, ker je pojavnost raka v Sloveniji in v Evropi v
                  porastu, zato smo tudi mi namenili predsedovanje v Evropski uniji na področju
                  zdravstva predvsem tematiki raka. Zato imamo tudi danes najbolj sodobno opremljen
                  Onkološki inštitut, ki lahko na področju kurative stori mnogo, pomembno pa je tudi
                  to, da bomo uvedli v bližnji prihodnosti preventivo na področju presajanja raka na
                  črevesju in presajanja raka na dojki, ker sta najbolj pogosta raka, ki se
                  pojavljata pri nas in sicer.</p>
               <p>Koliko zaostajamo tu za razvitimi državami nimam natančnega podatka, imam pa
                  podatek o tem, da gre za zelo veliko razliko med državami, ki vstopajo, ki so
                  vstopile, ki so se priključile Evropski uniji v času, ko je vstopila tudi
                  Slovenija. Zato je tudi znotraj predsedovanja namenjena ta tema približevanju teh
                  držav članic prejšnjim oziroma starim državam Evropske unije predvsem na področju
                  zgodnjega odkrivanja. Vse je usmerjeno v to, da moramo z zdravim slogom, z zdravim
                  načinom življenja preprečiti množično nastajanje raka in ga dovolj zgodaj
                  detektirati, takrat ko je zdravljenje še obvladljivo, sicer je težko, da bi
                  katerakoli zdravstvena blagajna zmogla to breme, ki je zelo veliko z ozirom na to,
                  da ne predvidevamo na področju zdravstva dodatnih virov, vsaj ne po ustaljenih
                  metodah, kot so danes. Hvala.</p>
            </sp>
            <sp xml:id="SDZ4-Redna-34-2007-12-18.sp132">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ4-Redna-34-2007-12-18.sp133">

               <speaker>IVAN GRILL:</speaker>

               <p>Ja. Hvala lepa. No, prav vesel sem te informacije, da si ministrstvo prizadeva
                  tudi v prihodnje posebno pozornost namenjati ravno zdravljenju ljudi z rakom, in
                  ne nazadnje, da je temu namenjena velika pozornost kaže tudi to, da imamo
                  Onkološki inštitut, ki je v tem delu Evrope eden izmed najsodobnejših, in to
                  priznava tudi vsa stroka.</p>
               <p>Glede na to, da pa ste omenili, da Slovenija, sedaj ko prevzema predsedovanje
                  Evropski uniji, ravno na področju zdravja oziroma zdravstva namenja posebno
                  pozornost oziroma prav področju zdravljena za rakom, me zanima: Ali ima sedaj
                  ministrstvo že izdelan nek akcijski načrt oziroma seznam aktivnosti oziroma
                  področij, katerim bo namenilo posebno pozornost in s tem tudi pritegnila ostale
                  članice v Evropski uniji, da se skuša s skupnimi močmi prispevati k temu, da se na
                  področju zdravljena rakastih obolenj prispeva čim več znanja in sredstev ter tudi
                  uspešnega zdravljena? Hvala lepa.</p>
            </sp>
            <sp xml:id="SDZ4-Redna-34-2007-12-18.sp134">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-34-2007-12-18.sp135">

               <speaker>ZOFIJA MAZEJ KUKOVIČ:</speaker>

               <p>Hvala lepa. Tudi komisar Markos Kyprianou je izjemno pozdravil tovrstno tematiko
                  in ko sem se imela priložnost srečati z večino ministri za zdravje Evropske unije,
                  pravzaprav z vsemi delimo približno enako usodo. In zato je tudi nova strategija
                  Evropske unije, ki je bila potrjena na Svetu ministrov decembra 2007, govori in
                  poudarja predvsem dve tematiki, ki sta mogoče malo drugačne od prej. Govori o tem,
                  da je zdravje sestavni del vseh politik in da preprosto mimo tega ne moremo: ne
                  moremo ne mimo okolja, ne mimo izobraževanja, ne mimo hrane, kmetijstva in tako
                  naprej.</p>
               <p>Druga pomembna točka pa je, da je poudarek na promocijo zdravja in na preventivo
                  rdeča nit vse Evrope, ker preprosto v razvitem svetu ni drugega ključa, ni
                  zdravnikov, ki bi lahko pozdravili toliko nas, kot nas pač uspe zboleti. Kajti vse
                  evropske države se ukvarjajo, srečujejo s pomanjkanjem zdravnikov, med drugim tudi
                  Slovenija, edino Italija je tista, ki jih ima nekaj več zaradi sistema in zaradi
                  politike izobraževanja, ki jo je imelo v določenem obdobju.</p>
               <p>Dogodki, ki se bodo dogajali v Sloveniji na temo raka, pa so konferenca na
                  najvišjem nivoju, ki bo februarja na Brdu. To bo ministrska konferenca in v njej
                  bo govor o vseh štirih fazah raka: o promociji zdravega načina življenja, o
                  preventivi, predvsem o presajanju raka, zaradi tega, ker zgodnje odkrivanje
                  resnično pomeni tako rekoč maksimalno dobro rešitev, potem pa o samem zdravljenju
                  in nazadnje o rehabilitaciji in vrnitvi človeka v okolje, tako v službeno kakor v
                  družinsko. Zaradi tega, ker vse preveč pozabljamo, da tudi družina izjemno trpi ob
                  tovrstnih šokih,se zaradi tega želi ta krog zaključiti. Potem pa bo še nekaj
                  pomembnih dogodkov. In sicer, združenje 200 skupin vseh evropskih bolnikov iz vseh
                  članic, ki imajo združenje za raka, bo imelo 9. in 10. aprila konferenco v
                  Bruslju. Nato se bo tudi dogajala centralna evropska konferenca o pljučnem raku v
                  Ljubljani od 12. do 14. junija in pa 19. in 20. maja na nivoju Evropske komisije
                  delavnica o sistemski biologiji raka. To je samo nekaj ključnih dogodkov, jih bo
                  pa še mnogo več. Hvala.</p>
            </sp>
            <sp xml:id="SDZ4-Redna-34-2007-12-18.sp136">

               <speaker>PREDSEDNIK FRANCE CUKJATI:</speaker>

               <p>Hvala. Ministrici za zdravje bo postavil poslansko vprašanje tudi gospod Matjaž
                  Han. </p>
            </sp>
            <sp xml:id="SDZ4-Redna-34-2007-12-18.sp137">

               <speaker>MATJAŽ HAN:</speaker>

               <p>Hvala lepa za besedo, spoštovani predsednik. Spoštovana ministrica, spoštovane
                  kolegice in kolegi! V zadnjem času smo bili priče tako imenovanem podeljevanju
                  tretjega vala koncesij v zdravstveni dejavnosti na primarni ravni. Bojim se, da
                  podeljene koncesije niso izboljšale dostopnosti do zdravstvenih storitev. Šlo pa
                  je za odliv kadrov iz zdravstvenih domov, ki jih ti verjetno ne morejo
                  nadomestiti. Koncesije se podeljujejo kljub nasprotovanju in opozarjanju s strani
                  zdravstvenih domov, da bo odhod zdravstvenega osebja, posebej zdravnikov med
                  koncesionarje, pomenil bistveno poslabšanje pogojev za delo javnih zavodov. Ker
                  odhajajo najboljši zdravniki, ki imajo največ vpisanih bolnikov, je izguba
                  sredstev javnega zdravstvenega doma toliko večja. V povprečju naj bi z odhodom
                  enega zdravnika zdravstveni dom oziroma zavod izgubil cca 100 tisoč evrov letnega
                  prihodka. Zaradi letos podeljenih koncesij več zdravstvenih domov napoveduje
                  izgubo tudi v poslovanju. Že danes pa velika večina ne zmore več izvajati zakonsko
                  določenih nalog. Naj omenim, da je 14 domov v Sloveniji že danes ostalo brez
                  pediatra, 12 brez ginekologa, 19 jih je brez fizioterapevta, kar v 17 domovih pa
                  je ogrožena organizacija dnevnega 12-urnega zdravstvenega varstva v splošni
                  ambulanti, da o dejstvu, da strokovnega nadzora nad delom koncesionarjev ni, ne
                  govorim.</p>
               <p>Zadnji val stihijsko podeljenih koncesij je potekal ob soglasju sedanje vlade,
                  kjer je bil vaš predhodnik, minister Bručan, koncesijam še posebej naklonjen.
                  Moram reči, da je vaše stališče nekoliko drugačno in da so nekateri vaši ukrepi
                  usmerjeni v pravo smer. Kljub temu pa ukrepi, v bistvu ta priporočila za
                  podeljevanje koncesij, se bojim, da ne more obrniti trenda in izboljšati stanja v
                  zdravstvenih domovih. V najboljšem primeru lahko samo upočasnijo razkroj sistema
                  zdravstvenega varstva na primarni ravni v Sloveniji.</p>
               <p>Spoštovana ministrica! Večina zdravstvenih domov že danes ne more zagotavljati
                  izvajanja vseh nalog, ki jih določa zakon. Prav tako se pri številnih zaradi
                  podeljenih koncesij postavlja pod vprašaj tudi finančna vzdržnost poslovanja. Kot
                  ministrica za zdravje pa ste dolžni zagotavljati pogoje, da se zakon o zdravstveni
                  dejavnosti lahko v celoti izvaja, saj je od tega odvisna zdravstvena oskrba
                  prebivalcev Slovenije. Zato vas. spoštovana ministrica, sprašujem in prosim, da mi
                  odgovorite:</p>
               <p>Kako boste zagotovili, da bodo zdravstveni domovi v prihodnosti mogli izvajati vse
                  z zakonom predpisane naloge? Hvala lepa.</p>
            </sp>
            <sp xml:id="SDZ4-Redna-34-2007-12-18.sp138">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-34-2007-12-18.sp139">

               <speaker>ZOFIJA MAZEJ KUKOVIČ:</speaker>

               <p>Hvala lepa. Gospod poslanec Matjaž Han! Ko govorimo o primarni zdravstveni mreži,
                  je primarna zdravstvena mreža tista, ki je postavljena v ingerenco občin in
                  županov. S tem ne želim bežati od tistih odgovornosti, ki jih ima pri tem
                  ministrstvo za zdravje. Pomembna je tudi celovita politika izobraževanja,
                  izobraževanje v smeri medicinskih znanosti. Že prej sem omenila pri prejšnjem
                  odgovoru, da pri nas, tako kot drugje, tudi primanjkuje zdravnikov, da smo zavzeli
                  tudi določene ukrepe, ki jih pripravljamo z novo zakonodajo oziroma z dopolnjeno
                  zakonodajo Zakona o zdravniški službi, kako pridobiti več zdravnikov z licenco v
                  krajšem času in kako istočasno tudi ojačati študij oziroma vpis študentov na
                  fakultete. To je to, kar je mogoče za prihodnost in delno bo moralo biti tudi za
                  sedanjost, ker moramo razpolagati s tistim, kar imamo.</p>
               <p>Za koncesije smo napisali priporočila tako županov kot direktorjem zdravstvenih
                  domov, ob tem da brez komunikacije, brez sodelovanja vseh treh, torej tretjega še
                  koncesionarja, je tukaj absolutno nemogoče delati. Zaradi tega je treba
                  vzpostaviti te zaveze, pogodbene zaveze v tem trenutku, ker rešujemo ta trenutek
                  sedaj, ki bodo omogočale zdravstveni domovom, da bodo lahko izpolnjevali skupaj s
                  koncesionarji predvsem tudi ta del nujne medicinske pomoči in da bodo lahko
                  izpolnjevali dežurstva. To, da so koncesije bile podpisane s strani županov, se
                  verjetno strinjava, in to ne samo v zadnjih dveh letih, tudi v prejšnjih letih so
                  bile koncesije v nekaj 100 primerih oddane; da zdravstveni sistem s koncesijami
                  tudi pridobiva na kvaliteti, kar pa ne pomeni, da lahko gremo v nedogled s tem,
                  kar ne pomeni, da pravzaprav oddajamo koncesije, brez da bi videli končni cilj. In
                  v nacionalnem programu bomo tudi postavili neke razumne meje, do kod s koncesijami
                  v okoljih, ki niso demografsko ogrožena. V demografsko ogroženih okoljih pa je
                  edina možnost še, da z razpisovanjem koncesij pridobimo dodatne kadre in z
                  vzpostavljanjem prijaznega okolja, neke celovite infrastrukture, ki bo mlade ljudi
                  mogoče pritegnila, da bodo prišli tudi v tiste kraje, kjer si pred tem tega niso
                  želeli.</p>
               <p>Naj omenim, da nekaj občin vendar je, ki zelo dobro to rešuje, nekaj pa je tudi
                  tistih, ki so kritične, ampak v glavnem, ko smo se srečali z vsemi direktorji
                  zdravstvenih domov, je samo nekaj tistih, ki pravzaprav niso dobro vedeli, ne kako
                  in kam oziroma so iskali drugačne odgovore. Mi imamo tudi mesečna srečanja sedaj z
                  direktorji zdravstvenih domov zato, da skupaj iščemo tiste odgovore na vprašanja,
                  ki so sploh možni. Nečesa, kar je nemogoče, torej nemogoče je danes pridobiti čez
                  noč toliko pediatrov, ginekologov in tako naprej - to pa bomo morali reševati
                  znotraj mreže tudi s prerazporejanjem, tako kot se že zdaj dela, 0,25 zdravnika iz
                  ene občine v drugo.</p>
               <p>Torej, vprašanja so težka in jaz verjamem, da jih lahko samo v eni dobri
                  sinergiji, predvsem v trikotniku župani, zdravstveni domovi in koncesionarji
                  rešujemo skupaj. Pri tem se ministrstvo ne umika, nikakor! In tudi za demografsko
                  ...<stage xml:id="SDZ4-Redna-34-2007-12-18.stage12">/Opozorilni znak za konec razprave./</stage>... ogrožena okolja imamo predvidena
                  določena sredstva, za vsako leto. Seveda, kaj več v tem trenutku, razen tega, da
                  posnemamo to mrežo, ki pa ne verjamem, da bo nosila zelo velike odgovore.</p>
               <p>Hvala.</p>
            </sp>
            <sp xml:id="SDZ4-Redna-34-2007-12-18.sp140">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev? Izvolite.</p>
            </sp>
            <sp xml:id="SDZ4-Redna-34-2007-12-18.sp141">

               <speaker>MATJAŽ HAN:</speaker>

               <p>Hvala lepa, spoštovana ministrica, za odgovor. Moram reči, da so sicer besede
                  spodbudne. Jaz sem vas pa vprašal predvsem zato, ker sem tudi sam župan in se
                  vsakodnevno srečujem s problemom javnega zdravstvenega doma v moji občini, ki je
                  relativno majhna občina, in smo po eni strani pred pritiskom zdravnikov, da hočejo
                  koncesijo, po drugi strani pa vemo, da zdravnikov v takšno majhno okolje enostavno
                  ni. In brez neke strategije, ki jo na nek način čakamo že cel ta mandat,
                  zdravstvenega varstva, verjetno ne bo šlo.</p>
               <p>Vaš predhodnik je z zakonom o koncesijah - oziroma če bi ta zakon deloval tako,
                  kot si ga je on zamislil, bi zabil še zadnji žebelj v krsto in se mi zdi, da bi
                  zdravstvo na primarni ravni nekako uničil. Dobro se mi zdi, da ste na ta sedež
                  sedli vi, da imate neke drugačne poglede, vendar brez strategije verjetno v
                  preteklih letih ne bo šlo, in bodo majhne občine, majhna okolja se težko borila za
                  dobro zdravstveno oskrbo. Vemo pa, da je v občinah, kot so občine Radeče, Sevnica,
                  Hrastnik - ljudje imajo glavni problem dobre zdravstvene oskrbe in tu ste vi, da
                  naredite dobro strategijo. Upam pa, da vam bomo tudi župani ...<stage xml:id="SDZ4-Redna-34-2007-12-18.stage13">/Opozorilni znak za
                  konec razprave./</stage>... sledili.</p>
               <p>Hvala lepa.</p>
            </sp>
            <sp xml:id="SDZ4-Redna-34-2007-12-18.sp142">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp xml:id="SDZ4-Redna-34-2007-12-18.sp143">

               <speaker>ZOFIJA MAZEJ KUKOVIČ:</speaker>

               <p>Hvala lepa.</p>
               <p>Vsekakor, strategijo postavljamo, ampak okolje in infrastruktura in vse, kar
                  imamo, sem tudi prej naštela, iz teh danih pogojev bomo morali kreirati skupno
                  prihodnost. Mi nacionalni program pripravljamo in ga bomo predložili, ampak razen
                  tega, da se postavijo neke ključne omejitve in na osnovi analiz in podatkov tudi
                  smernice, kako naprej, seveda nam vsem skupaj ostane res eno zelo kreativno delo
                  in tudi to, da koncesija ni tako slaba zadeva če so pogodbena razmerja dogovorjena
                  tako, da se obveznosti, tudi tiste neprijetne, nosijo naprej. Tako, da se lahko vi
                  kot župan po zakonodaji, ki obstoja, odločate dalje, da ne bi bilo razumevanja, da
                  koncesij ni.</p>
               <p>Hvala.</p>
            </sp>
            <sp xml:id="SDZ4-Redna-34-2007-12-18.sp144">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Aleš Gulič, sprašujem vas ali boste kljub temu da ministra ni, postavili
                  poslansko vprašanje, in sicer ministru za notranje zadeve ter ministru za javno
                  upravo? Izvolite.</p>
            </sp>
            <sp xml:id="SDZ4-Redna-34-2007-12-18.sp145">

               <speaker>ALEŠ GULIČ:</speaker>

               <p>Bom postavil, seveda, ker bi rad na naslednji seji dobil ustni odgovor, čeprav
                  bodo nekatere stvari že mimo.</p>
               <p>Namreč, 21. decembra naša država vstopa v schengensko območje, se pravi, sprošča
                  svoje zahodne, severne in severovzhodne meje in s tem olajša precejšnjemu delu
                  prebivalstva življenje ob meji. Po drugi strani se pa vzpostavlja ostrejši režim
                  za vse, ki živijo na južnih in pa vzhodnih mejah. To bo otežilo življenje našim
                  državljanom in državljankam in ves ta šampanjec in rakete njim ne bo kaj veliko
                  pomagalo. Vse to, kar se bo konec tedna veselilo nekje, bo lahko povzročilo žalost
                  kjer drugje.</p>
               <p>Moja vprašanja so preprosta in jasna. Ali po vstopu naše države v schengensko
                  območje ob slovensko-hrvaški meji resnično ne bo nobene domačije, do katere bi
                  morali slovenski državljani priti preko hrvaškega ozemlja? In tukaj ne mislim
                  tiste 30-kilometrske obvoznice. Nočem ciničnega odgovora, ampak hočem normalen
                  odgovor; se pravi, ali bo to urejeno.</p>
               <p>Zanima me tudi: Koliko zapornic na cestnih komunikacijah je bilo postavljeno na
                  slovensko-hrvaški meji in koliko je bilo izvedenih drugih ukrepov, rušenje mostov,
                  brvi in podobnih prehodov? Kakšne posledice imajo v tem trenutku ti ukrepi na
                  lokalno prebivalstvo in kakšne bodo imeli v prihodnosti? Tretje: Kako bo policija
                  sodelovala z lokalnim prebivalstvom ob slovensko-hrvaški meji ob začetku uporabe
                  vseh določb schengenskega pravnega reda? Koliko je tudi ta policija oziroma koliko
                  so policisti, ki prihajajo od drugod, seznanjeni z nekimi lokalnimi navadami in
                  običaji, da ne bo prihajalo še do sporov med policijo in državljani? Četrto
                  vprašanje je bilo mišljeno kot dodatno vprašanje, pa ga bom vseeno povedal, da
                  bosta lahko cenjena ministra odgovarjala: Kako nameravajo pristojna ministrstva
                  razrešiti probleme v zaselku Mlini ter zagotoviti državljankam in državljanom
                  dostop do Mlinov po slovenskem ozemlju? Tam je namreč zadeva malce bolj zapletena.
                  Kdaj in kje bodo v Mlinih postavljene zapornice? Oba ministra imata vsa vprašanja
                  napisana, vsa štiri, in upam, da bosta odgovorila, kot se spodobi. Hvala lepa.</p>
            </sp>
            <sp xml:id="SDZ4-Redna-34-2007-12-18.sp146">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Cvetka Zalokar Oražem, ki bo postavila poslansko vprašanje
                  ministrici za zdravje. Prosim.</p>
            </sp>
            <sp xml:id="SDZ4-Redna-34-2007-12-18.sp147">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Pred dnevi sem vam, gospa ministrica, posredovala pisno
                  poslansko vprašanje o razlogih za razveljavitev razpisa za nakup opreme na
                  Nevrološki kliniki. Nevrološka klinika deluje namreč v nemogočih pogojih.
                  Zaposleni so, kot so sporočili, potem ko že več kot leto dni gledajo novo in
                  moderno stavbo, v katero naj bi se preselili, so razočarani in apatični, potem ko
                  so izvedeli za vašo odločitev. Okolje za zdravljenje na tej kliniki je slabo in
                  vse bolj nevarno. Oprema je stara in iztrošena, imajo samo tri nekoliko modernejše
                  postelje, donirano aparaturo magnetno-resonančnega tomografa pa so kljub dolgim
                  čakalnim dobam bili prisiljeni zapakirano pospraviti v klet.</p>
               <p>Ponovno gledamo vso bedo in že kar kriminalno nestrokovnost pri vodenju investicij
                  na področju zdravstva. Zgradba, nova, lepa, marmorna, stoji, razpis za opremo, ki
                  je potekal skoraj dve leti, pa ste pred dnevi, gospa ministrica, razveljavili. Na
                  končno odločitev smo čakali pol leta, bila je že na mizi gospoda Bručana.
                  Posledice so katastrofalne, ne zadevajo in ne učinkujejo pa le na Nevrološko
                  kliniko, pač pa posredno tudi na druge oddelke Kliničnega centra, na kardiologijo,
                  urgenco in hematološki oddelek. Razveljavitev razpisa pomeni torej ponovno novo
                  večmesečno čakanje, ob nenačrtovanih zapletih in pritožbah pa lahko tudi več kot
                  leto dni. Zaradi tako velikanskih posledic, ki jih ima vaša odločitev, ste dolžni
                  javnosti bolj konkretno pojasniti, zakaj ste se za to odločili. Doslej ste
                  ponujali le nenatančne in pavšalne odgovore, na primer, da ponudniki niso bili v
                  enakovrednem položaju. Tudi na včerajšnji tiskovni konferenci nismo dobili
                  nedvoumnega odgovora. Zato ni slučaj, da se porajajo številna ugibanja,
                  nepreverjene govorice in tudi anonimna pisma, ki nas opozarjajo, da so bili vzroki
                  za razveljavitev lahko tudi drugačni, kot ste jih navajali.</p>
               <p>Prav tako niste postregli z jasnimi odgovori: Kaj je bilo nezakonito, nepregledno
                  in kaj sporno? Je bila to dokumentacija, spreminjanje pogojev, ponujena cena, delo
                  razpisne komisije, ponujen strošek lizinga, zastaranje opreme? Ali pa to, kar nam
                  nekateri prišepetavajo, da ni bil izbran kot najprimernejši pravi ponudnik? So
                  morda zdaj bolj pomembni ponudniki? Ali niso na prvem mestu bolniki in zaposleni?
                  Sprašujem vas: Zakaj takšna odločitev in zakaj ni jasnih odgovorov?</p>
            </sp>
            <sp xml:id="SDZ4-Redna-34-2007-12-18.sp148">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-34-2007-12-18.sp149">

               <speaker>ZOFIJA MAZEJ KUKOVIČ:</speaker>

               <p>Hvala lepa, gospa Oražmova, za to vprašanje. Gotovo, da sem prva, ki bi si želela,
                  da bi naročila, kot so za Nevrološko kliniko, lahko bila izvedena in da bi dobava
                  te opreme potekala nemoteno dalje. Gotovo sem prva zaradi tega, ker živim vsak dan
                  na udaru toliko in toliko novih odprtih problemov, do tega, da gledam zvečer po
                  televiziji sto let stara vrata in še enkrat toliko star WC na stari nevrološki
                  kliniki, kar je tudi stvar okusa tistih, ki so neposredno odgovorni za
                  organizacijo dela in za ustvarjanje pogojev, človeku spodobnih pogojev, v katerih
                  živimo. Zato, ker včasih se reče tako, da za to, da z jupolom nekaj pobelimo, ni
                  treba biti bogat, in naredimo tudi drugačne okoliščine.</p>
               <p>Javna naročila so tista, ki sem jih jaz izpostavila na samem začetku, da so gotovo
                  kritična iz enega razloga: če je to ministrstvo obremenjeno z največjim številom
                  pritožb, revizij na javna naročila, potem je bila moja pozornost usmerjena še bolj
                  v to tudi iz razloga, ker nekaj znanja s tega področja imam, mi je lažje videti,
                  kot je videti nekomu, ki se nikoli s tem ni ukvarjal.</p>
               <p>Za to naročilo je bila postavljena komisija, ki tako rekoč je strokovna komisija
                  in bi vsak minister po svoje moral mirno spati ob tem, torej ni naloga ministra
                  posebej, da bi se naj poglabljal v javno naročilo. In bi bilo logično, da je
                  pripravljeno tako, prvič, da ne bo trajalo dve leti - kar je spet doba, ki je zelo
                  dolga, drugič - pa te nevrološke klinike se ne gradi od včeraj, imamo 10 let
                  gradnje ali kakšno leto manj ali več. In spet v trenutku, ko sem jaz tri mesece na
                  ministrstvu, je vprašanje vsega, kako bomo rešili, in če se ne odločim tako, kot
                  bi, recimo, lahko bilo, da gremo v nabavo opreme - zakaj sem se odločila drugače,
                  le zakaj, le kaj je za bregom? Enostavno gre za to, da postopek, ki je bil najprej
                  odprti postopek, v katerem je bila razdeljena na nekaj sklopov, na 10 sklopov,
                  oprema - oprema se pa tiče samo štirih, petih poglavij: eno poglavje je pohištvo,
                  drugo poglavje je medicinska oprema, tretje je računalniška oprema, četrtič je
                  videonadzorna oprema in ena izmed njih je tudi radiološka oprema. To je bilo
                  podeljeno na deset sklopov in že iz tega je bila zadeva dokaj nepregledna. Ker je
                  prišlo 300 in še nekaj vprašanj od ponudnikov, ki so primerno skregani med sabo,
                  jaz jih tudi poznam ne nobenega, vsi so ponujali preko lizingov zaradi tega, ker
                  je bil razpis za lizing, je bilo vprašanj, s katerimi se je cela komisija s tem
                  ukvarjala vsaj leto in odgovarjala na te odgovore in dopolnjevala dokumentacijo.
                  Skozi vse te dopolnitve so prišli tudi do zaključka prvega odprtega postopka, kjer
                  so bile v večini ponudbe neveljavne - razen mislim, da ene ali dveh, ne vem
                  natančno. Potem so šli v postopek s pogajanji. In pri postopku s pogajanji so med
                  tem časom pa spremenili merila. In sprememba meril je tista, ki zakonsko ni
                  dopustna. Če bi jaz podpisala to naročilo, pač pomeni, da sem samo odprla
                  tematiko, na katero bi se lahko pritožilo toliko in toliko
                  prizadetih,...<stage xml:id="SDZ4-Redna-34-2007-12-18.stage14">/Opozorilni znak za konec razprave./</stage>... in to bi bil rezultat. Čas
                  bi tekel enako, kot teče danes, samo mogoče bi tekel bolj v prazno, kot teče
                  danes, ker pripravljamo konkretno ponovitev razpisa, ki bo šel v začetku januarja.
                  Tudi Kliničnemu centru, kjer smo imeli razgovor, sem jim ponudila, če so
                  pripravljeni del preseliti, tudi s staro opremo, samo da bi dali prostor drugim
                  ...<stage xml:id="SDZ4-Redna-34-2007-12-18.stage15">/Opozorilni znak za konec razprave./</stage>.... Zaenkrat pravijo, da je to
                  nemogoče.</p>
               <p>Hvala.</p>
            </sp>
            <sp xml:id="SDZ4-Redna-34-2007-12-18.sp150">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Poslanka Cveta Zalokar Oražem, imate besedo. Izvolite.</p>
            </sp>
            <sp xml:id="SDZ4-Redna-34-2007-12-18.sp151">

               <speaker>CVETKA ZALOKAR ORAŽEM:</speaker>

               <p>Hvala lepa za odgovor, gospa ministrica.</p>
               <p>Nekaj več stvari je prav gotovo zdaj, po vašem odgovoru, jasnih. Čeprav, mislim,
                  da je - in vas tudi sprašujem v dopolnilnem vprašanju: Ali ste pripravljeni
                  javnosti posredovati to dokumentacijo, kajti nase ste prevzeli veliko odgovornost?
                  Sami ste ocenili, da je razpis potekal tako, da bi lahko prišlo do pritožb oziroma
                  revizij, pri čemer o tem, ali bi revizije bile in ali bi bile upravičene, lahko
                  sodi samo tisti, ki je za to na nek način tudi pristojen.</p>
               <p>Zato vas sprašujem: Ali ste pripravljeni in boste to dokumentacijo pokazali
                  javnosti? Kajti bistvo je, ali bodo učinki resnično po tem, ko bo zdaj še leto dni
                  - to skoraj z gotovostjo lahko trdim, glede na izkušnje, še veseli bomo, če bo
                  postopek dokončan v enem letu - ali ste pripravljeni sprejeti tudi odgovornost, če
                  ne bo posebnih učinkov? Kajti to, kar mene preseneča je, da člani razpisne
                  komisije niso bili seznanjeni z razlogi za to vašo razveljavitev. Mislim, da so
                  glede na to delo, ki so ga opravili in 6-mesečni rok, ko so čakali na te odgovore,
                  temu bili upravičeni, da bi to bilo tudi v neki pisni obliki. Preseneča me tudi
                  to, da ...<stage xml:id="SDZ4-Redna-34-2007-12-18.stage16">/Opozorilni znak za konec razprave./</stage>... v časopisih lahko preberemo, da
                  ponudniki niso videli toliko spornosti in da revizija ni bila verjetna, saj bi jo
                  morali ponudniki zahtevati že pred pogajanji, ki so začela potekati. Tega pa niso
                  naredili, kar je kazalo, da morda revizije ne bi bilo. Vaša odgovornost je velika,
                  kajti vprašanje je, ali bodo doseženi predvsem finančni učinki, če bo
                  ...<stage xml:id="SDZ4-Redna-34-2007-12-18.stage17">/Opozorilni znak za konec razprave./</stage>... razpis ponovljen, in seveda vprašanje
                  tudi, ali ni škoda enoletnega čakanja večja, kot pa bo korist ponovljenega
                  razpisa.</p>
            </sp>
            <sp xml:id="SDZ4-Redna-34-2007-12-18.sp152">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Prosim za dopolnilni odgovor. Izvolite, ministrica.</p>
            </sp>
            <sp xml:id="SDZ4-Redna-34-2007-12-18.sp153">

               <speaker>ZOFIJA MAZEJ KUKOVIČ:</speaker>

               <p>Definitivno je škoda. In definitivno je odgovornost, ki sem jo sprejela, jaz se te
                  odgovornosti zavedam. Ampak zavedam se pa tudi tega, da je potrebno delati po
                  zakonitih postopkih. Komisij je bilo v preteklosti veliko. Če bi komisije odigrale
                  vlogo, ki jo morajo odigrati, bi mogoče bilo manj pritožb, manj ugovorov na
                  odločitve, ki jih seveda nazadnje podpiše minister. Nemogoče je napovedati, kakšni
                  bodo učinki. Ampak prvi učinek je ta, da želim, da je zadeva izpeljana zakonito.
                  Da ne gre za to, ali bi se mogoče nekdo pritožil ali se ne bi pritožil. Torej na
                  "mogoče" se pri teh zadevah ne da iti, ampak je treba iti preprosto na to, da je
                  treba postaviti stvari na svoje mesto in tudi postaviti tiste stvari na svoje
                  mesto, kot je o tem, ali bomo nekaj izvajali ali ne bomo izvajali, ali se nam je
                  ali se nam ni... Tudi na drugih področjih se kažejo določeni rezultati, stvari se
                  odvijajo, konkretno govorim o posameznih investicijah. Če pač mora to stati mene
                  takšne in drugačne odgovornosti, sem pripravljena za to založiti tudi svoje ime,
                  ker tu v tej situaciji, ki je izjemno naporna zaradi pričakovanj vseh udeleženih
                  strani, ki jih je enormno veliko, pravzaprav ni kaj veliko razmišljati. Najmanj
                  pa, da bi se sekirala o tem, kateri dobavitelj bo dobavil. Dobavil bo tisti, ki bo
                  imel kvaliteto, ki bo zagotavljal servis po prodaji, in seveda tisti, ki bo imel
                  najnižje stroške lizinga. </p>
            </sp>
            <sp xml:id="SDZ4-Redna-34-2007-12-18.sp154">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospa Cveta Zalokar Oražem, proceduralni predlog, izvolite.</p>
            </sp>
            <sp xml:id="SDZ4-Redna-34-2007-12-18.sp155">

               <speaker>CVETKA ZALOKAR ORAŽEM:</speaker>

               <p>Vsekakor bodo največjo škodo na koncu trpeli predvsem bolniki, ki bodo še naprej v
                  teh nemogočih razmerah. V zadnji številki Jane pa smo lahko tudi videli ogorčenje
                  enega od zdravnikov, dr. Grada, s te nevrološke klinike, ki je izrazil ogorčenje
                  in razočaranje zdravnikov, ki bodo še naprej prisiljeni delati v težkih pogojih.
                  Jaz sem na celo verigo teh zadev, kaj vse to pomeni, tudi opozorila. Strinjam se z
                  vami, odgovornost, ki ste jo prevzeli, je velika, krivda pa, pošteno rečeno, na
                  vaši strani ni tako velika oziroma je še v tem trenutku nikakršna.</p>
               <p>Ampak zanima me: Ali boste, in o tem želim, da bi spregovorili v skladu s
                  poslovnikom tudi v Državnem zboru, glede na velikansko škodo, vzpostavili tudi
                  vzvode odgovornosti? Dejanja, ki prihajajo na dan, vsak dan skoraj eno dejanje,
                  jaz že več ne vem, kje naj jemljem čas za poslanska vprašanja in pobude, kar se
                  dogaja na področju investicij v zdravstvu, meji na kriminal in mafijo.</p>
               <p>Jaz bom zelo vesela, če boste uspeli te stvari počistiti. Boste pa po moji oceni
                  naleteli na mnoge lobije, tudi znotraj opcije, ki vas je predlagala na to mesto,
                  in seveda upam, da boste uspeli pri tej svoji želji. Seveda bo pa najlepši odraz
                  tega, če bomo imeli zadosti podatkov, kaj se je dogajalo pri tem naročilu že
                  danes, da bomo lahko primerjali, kaj se bo zgodilo na koncu. Govorice, o katerih
                  sem govorila na začetku vprašanja, so zelo glasne. Pisem imamo veliko, ki na to
                  opozarjajo. Jaz sem danes to postavila tudi zato, da boste vedeli, da bomo z vami
                  to zadevo še kako gledali pod prste vsakomur, ki se bo s tem ukvarjal. Denarja, ki
                  se izgublja na račun bolnikov, je v Sloveniji enostavno preveč, in enostavno je
                  tem stvarem treba prerezati peruti in temu narediti konec. Pri tem boste imeli
                  tudi našo polno podporo, če bodo ti nameni takšni, da bodo resnično pošteni in na
                  mestu.</p>
               <p>Jaz predlagam v skladu s Poslovnikom, da vendarle opravimo razpravo, ne samo o tej
                  investiciji, pač pa o investicijah v zdravstvu v celoti, kajti to, kar se na tem
                  področju dogaja, ljudi izjemno bega, jezi, ljudje ne morejo razumeti, da nobena
                  investicija več ne poteka normalno, ne pediatrična klinika, ne onkološki inštitut,
                  ne nevrološka klinika. Urgenca tudi očitno ne bo tekla normalno, ker je bil denar
                  vzet s strani proračuna. Zato jaz mislim, da je o tem treba spregovoriti tudi
                  tukaj v parlamentu.</p>
            </sp>
            <sp xml:id="SDZ4-Redna-34-2007-12-18.sp156">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanec Dušan Kumer bo zastavil poslansko vprašanje ministru za
                  gospodarstvo, ki pa ni prisoten. Boste navkljub temu zastavili in zahtevali
                  odgovor na naslednji seji ali pa v pisni obliki? Izvolite.</p>
            </sp>
            <sp xml:id="SDZ4-Redna-34-2007-12-18.sp157">

               <speaker>DUŠAN KUMER:</speaker>

               <p>Hvala za besedo, gospod podpredsednik. Da, zastavil bom ustno in zahtevam ustni
                  odgovor na naslednji seji.</p>
            </sp>
            <sp xml:id="SDZ4-Redna-34-2007-12-18.sp158">

               <speaker>PODPREDSEDNIK SAŠO PEČE:</speaker>

               <p>Izvolite.</p>
            </sp>
            <sp xml:id="SDZ4-Redna-34-2007-12-18.sp159">

               <speaker>DUŠAN KUMER:</speaker>

               <p>Ministru sem skušal zastaviti vprašanje glede na to, da v zadnjem času velja za
                  enega od specialistov oziroma ekspertov za iskanje povzročitelja inflacije in je
                  tudi tisti, ki večkrat požuga s prstom, zato ga s tem vprašanjem opozarjam še na
                  enega inflatorja.</p>
               <p>Še preden se je v letošnjem juliju dokončno odprl trg električne energije, sem
                  ministru zastavil poslansko vprašanje v zvezi z napovedanimi podražitvami
                  električne energije. Minister mi je odgovoril, citiram: "Cene električne energije
                  za gospodinjstva ne odstopajo bistveno od povprečja v Evropski uniji, zato tudi ni
                  nobenega razloga, da bi kljub vzpostavitvi tržnih relacij te cene na veliko
                  poskočile. To je dejstvo." Konec citata.</p>
               <p>Prav tako se pa v mesecu juliju, kot so nekateri napovedali, ni zgodilo, da bi
                  kakšen energetski Hofer ali Lidl ponujal gospodinjstvom napol zastonj televizor
                  ali pralni stroj, če bodo pri njem kupili elektriko. Zato je bilo ves čas tudi
                  utopično pričakovati, da bo odpiranje trga in prihod konkurence lahko elektriko
                  tudi pocenilo, kar so nekateri vladni glasnogovorniki zapakirali v tetrapak o
                  večji kvaliteti električne energije. Prav tako pa vem, da Vlada ni več v vlogi
                  neposrednega regulatorja cene električne energije pri tarifnih odjemalcih. Vem pa
                  tudi, da so vsa distribucijska podjetja sicer zasebne narave, pravne osebe, v
                  katerih pa je država, beri Vlada, večinski lastnik. Torej popolnoma ne drži, da
                  država kot večinski lastnik ne more vplivati na končno ceno električne
                  energije.</p>
               <p>Zato vas minister sprašujem: Ali je država, torej Vlada, kot največji lastnik
                  podjetij, ocenila upravičenost napovedanih podražitev z vidika stroškovne
                  strukture poslovanja Elektro gospodarstva, ki je v večinski lasti države?</p>
               <p>Ali je Urad za varstvo konkurence ukrepal, saj so vsi distributerji napovedali
                  enak odstotek podražitve?</p>
               <p>Kakšni so izsledki te analize?</p>
               <p>Kakšna je strategija Vlade in s katerimi ukrepi bo Vlada lahko vplivala na končno
                  oblikovanje cen električne energije za gospodinjstva?</p>
               <p>In nenazadnje, kot sem že na začetku rekel, ker ste specialist za iskanje
                  povzročiteljev inflacije: Za koliko se bo zmanjšala blaginja prebivalk in
                  prebivalcev Slovenije poleg vseh drugih podražitev v zadnjih mesecih tudi zaradi
                  te podražitve električne energije?</p>
            </sp>
            <sp xml:id="SDZ4-Redna-34-2007-12-18.sp160">

               <speaker>PODPREDSEDNIK SAŠO PEČE:</speaker>

               <p>Hvala lepa. Medtem se nam je pridružil minister za gospodarstvo. Prosim za
                  odgovor. </p>
            </sp>
            <sp xml:id="SDZ4-Redna-34-2007-12-18.sp161">

               <speaker>MAG. ANDREJ VIZJAK:</speaker>

               <p>Spoštovani poslanec, podpredsednik! Slovenija žal ne more ubežati razmeram na
                  regijskem, evropskem, pa recimo tudi globalnem trgu energentov. Če primerjamo cene
                  električne energije na debelo v zadnjih petih letih, to se pravi cene električne
                  energije od proizvajalcev, ki jih lahko na koncu distribucijska podjetja kupijo in
                  potem oskrbujejo gospodarstvo in gospodinjstva, lahko ugotovimo, da so se te cene
                  povišale za faktor tri do štirikrat v zadnjih petih letih, od približno 22 evrov
                  za megavatno uro v letih 2002 do približno 70 evrov za megavatno uro v letošnjem
                  letu. Nemogoče je, da bi distribucijska podjetja samo z racionalizacijo, z večjo
                  učinkovitostjo pokrila tako visok skok cen na vhodu in to ne prelila delno tudi v
                  končno ceno. Zato na nek način, ko spremljam te trende kot minister, ugotavljam,
                  da so to neke logične posledice teh dogajanj na energetskih trgih. Hkrati se pa
                  zavedam, kako pomembno je, da ob tem ohranimo čut za socialno državo in da imamo
                  čut tudi za družbeno odgovornost. Zato sem tudi javno pozval podjetja k temu in
                  jim tudi predlagal, da pri napovedani podražitvi upoštevajo razlike med
                  potrošniki, da podražitve naj ne občutijo bistveno tisti, ki porabijo najmanj, in
                  da so lahko podražitve hkrati tudi ukrep za zmanjševanje porabe oziroma za večjo
                  učinkovitost, da zadenejo najbolj tiste, ki porabijo tudi največ. Nekateri se
                  namreč danes ogrevajo z električno energijo, kar je v primerjavi z drugimi
                  energenti cenovno lahko celo ugodnejše, če pa vemo, da se za proizvodnjo
                  električne energije porabi fosilni energent, ki se ga ob pretvorbi in prenosu tudi
                  nekaj izgubi, je to zelo neracionalno in je potrebno tudi razmisliti o tem, da se
                  s takim ukrepom lahko tudi poveča učinkovitost.</p>
               <p>Vlada ali pa država ne more prevzemati ali pa vmešavati se v politiko poslovanja
                  podjetij in prevzemati nalog in odgovornosti organov družb, kot so uprava in
                  nadzorni sveti. To so njihove odločitve, za katerimi stojijo tudi s svojo osebno
                  odgovornostjo. In tudi če bi nekdo želel s političnim diktatom vplivati na njihove
                  odločitve, jih ne more s tem diktatom odvezati osebne odgovornosti za negospodarne
                  ali nelogične ali celo nezakonite odločitve. Trg z električno energijo je v
                  Sloveniji v celoti sproščen. Vlada nima nobene regulatorne možnosti. Še več, v
                  distribucijskih podjetjih so tudi zasebni lastniki. In zasebni lastniki
                  opozarjajo, in ne samo opozarjajo, tudi že vlagajo konkretne odškodninske tožbe,
                  zakaj se cena električne energije ne dvigne še bolj. Jaz sem prepričan, da je
                  iskanje rešitev v, prvič, diferenciaciji cene, da tisti, ki manj porabijo, se jim
                  torej podražitve ne poznajo, in rešitev je tudi v tem, da se kar se da minimalno
                  podražitve tudi zgodijo. Poudaril bi pa še to, da vseh pet distribucijskih
                  podjetij nabavlja električno energijo pri istemu dobavitelju in ni čudno, da so
                  vsi pod enakimi pogoji poslovanja. Tudi Urad za varstvo konkurence je sprožil
                  postopek ugotavljanja možnosti kartelnega dogovarjanja v tem primeru in verjamem,
                  da bo z ugotovitvami kar se da hitro obvestil javnost in distribucijska podjetja.
                  Pričakujem odgovorno ravnanje in učinkovito ukrepanje nadzornih institucij.</p>
            </sp>
            <sp xml:id="SDZ4-Redna-34-2007-12-18.sp162">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Kumer, dopolnilno vprašanje. Izvolite.</p>
            </sp>
            <sp xml:id="SDZ4-Redna-34-2007-12-18.sp163">

               <speaker>DUŠAN KUMER:</speaker>

               <p>Hvala za besedo in tudi hvala za odgovor. Spoštovani minister. Spoštujem in sem
                  nagnjen k temu tudi, ko kažete, če ne praktično, pa vsaj verbalno, ta socialni čut
                  in tudi vem, ker sem vas spraševal predvsem o električni energiji za
                  gospodinjstva, da je v evropskih državah, tudi državah Evropske unije, to
                  subvencioniranje tega dela distribucije električne energije del socialnih politik
                  v državah.</p>
               <p>Zato sem vas spraševal, ker je država lastnik in mislim, da lastništvo vseeno še
                  ima nek vpliv, korektiv vpliva, ne moremo vse dati samo na osebno odgovornost
                  tistih, ki sedijo v nadzornih svetih in tako dalje, teh družb. Ampak država kot
                  lastnik ima neko odgovornost, ima tudi nek vpliv na oblikovanje teh končnih
                  cen.</p>
               <p>Sicer pa bi vam postregel z enim odgovorom, ki ste mi ga dali pred dobrega pol
                  leta, ko ste dejali, da elektrogospodarska podjetja ne izkoriščajo monopolnega
                  položaja na trgu in da je njihova dobičkonosnost nekoliko nižja od uspešnih tržnih
                  podjetij - ko je država večinski lastnik, del dobička prenese v proračun in ga
                  porabi za splošno dobro.</p>
               <p>In moje vprašanje je, podvprašanje ...<stage xml:id="SDZ4-Redna-34-2007-12-18.stage18">/Opozorilni znak za konec razprave./</stage>...
                  Koliko tega dobička v letošnjem letu predvidevate? Ali ni možno tega dobička
                  prenesti v subvencioniranje, še enkrat pravim, cen električne energije
                  gospodinjstev?</p>
               <p>In še drugo, ki pa mislim, da ima zakonsko podlago. Vsa distribucijska podjetja bi
                  mesec dni morala obvestiti vse odjemalce, da bodo podražili električno energijo,
                  da se mi lahko odločimo, ali bomo spremenili ...<stage xml:id="SDZ4-Redna-34-2007-12-18.stage19">/Opozorilni znak za konec
                  razprave./</stage>... dobavitelja. Tega pa mislim, da podjetja do zdaj niso naredila.</p>
            </sp>
            <sp xml:id="SDZ4-Redna-34-2007-12-18.sp164">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp xml:id="SDZ4-Redna-34-2007-12-18.sp165">

               <speaker>MAG. ANDREJ VIZJAK:</speaker>

               <p>Seveda so naredila, saj prav to obvestilo o nameravanih podražitvah je dvignilo
                  toliko prahu. Saj se cene električne energije še niso dvignile. Saj podražitev se
                  še ni zgodila. Najavljena je, da se bo zgodila v skladu z energetskim zakonom. In
                  energetska podjetja so spoštovala ta zakon, so najavila dvig cene. In dvig cene se
                  še ni zgodil. Torej so spoštovala to reč.</p>
               <p>Drugo pa je ta socialni čut. Mi moramo imeti tudi neko pravo mero odnosa do
                  električne energije kot do nekega energenta in neke dobrine. Če bomo tu zganjali
                  pretirano subvencioniranje in povzročili, da bo električna energija v primerjavi z
                  drugimi energenti nekonkurenčna ali cenejša, potem bomo povzročili, da jo bodo
                  uporabljali neracionalno v škodo uporabe drugih energentov. Na primer, potem se bo
                  zgodilo, da se bodo ljudje začeli greti na električno energijo, ne več na kurilno
                  olje. Zakaj? Ker bo "kao" električna energija subvencionirana, kurilno olje ali
                  plin pa ne. In je potrebno imeti torej ta subvencijski del, če bi o njem
                  razmišljali, razdeljen med vse energente, ki lahko predstavljajo neko alternativo
                  pri uporabi. Sicer smo naredili več škode kot koristi. Moj predlog, ki sem ga dal
                  distributerjem na več sestankih, je šel prav v to smer, da se za tiste, ki
                  porabijo najmanj in so socialno najbolj ranljive kategorije, podraži električna
                  energija najmanj oziroma nič. In tudi v strukturi porabnikov je teh relativno
                  malo. Podražitev iz 6 na 7% pri tistih največjih bi odtehtala nulto podražitev
                  oziroma nič spremembe cene pri najbolj ranljivih. In to sem jim predlagal, in to
                  mislim, da je pravi ukrep v danem trenutku. Upam, da bom s svojo avtoriteto tudi
                  prepričal te tako imenovane, kot pravite, državne nadzornike, da bodo tudi šli v
                  korak s tem predlogom in to na nek način tudi udejanjili skozi cenovno politiko
                  distribucijskih podjetij. Pa še nekaj. Pomembno je tudi zavedanje, da je del
                  podražitve odraz tudi povišanja omrežnine. Omrežnina je nadomestilo za uporabo in
                  vzdrževanje omrežij. Veste, da so se podražili materiali, celo baker in vse skupaj
                  zaradi svetovnih trendov, da so nove investicije zaradi širitev gospodinjstev in
                  gospodarstva in tudi to je povečalo nove investicije distribucijskih podjetij, ker
                  vlagajo v nove posodobitve. Tudi to je delček k tem končnim predlaganim
                  podražitvam.</p>
            </sp>
            <sp xml:id="SDZ4-Redna-34-2007-12-18.sp166">

               <speaker>PODPREDSEDNIK SAŠO PEČE:</speaker>

               <p>Hvala lepa. Mag. Majda Potrta bo zastavila poslansko vprašanje odsotni ministrici
                  za delo, družino in socialne zadeve. Izvolite.</p>
            </sp>
            <sp xml:id="SDZ4-Redna-34-2007-12-18.sp167">

               <speaker>MAG. MAJDA POTRATA:</speaker>

               <p>Hvala. Naj uvodoma povem, da pričakujem ustni odgovor na naslednji seji.</p>
               <p>Ko je bil za nami prvi val podražitev in ko je zvišana inflacija že pokazala zobe,
                  zlasti pri najrevnejših, sem naslovila na ministrico pobudo za izredno
                  valorizacijo socialnih transferov in pobudo za spremembo Zakona o usklajevanju
                  socialnih transferov posameznikom in gospodinjstvom. Septembra sem predsednika
                  Vlade vprašala, kako bo Vlada zajezila inflacijo in s katerimi ukrepi bo ublažila
                  posledice inflacije vsaj za najbolj ranljive skupine ljudi.</p>
               <p>Ob dnevu boja proti revščini 17. oktobru pa sem na Vlado naslovila pisno poslansko
                  vprašanje o predvidenih ukrepih za omilitev posledic podražitev. Odgovori so se
                  bodisi izogibali priznanju, da opozarjam na resen problem, izogibali so se tudi
                  odgovornosti Vlade, zavrnjena je bila pobuda za izredno valorizacijo socialnih
                  transferjev, češ, da zakon tega ne omogoča, hkrati pa je bila zavrnjena tudi
                  pobuda za spremembo Zakona o usklajevanju socialnih transferov. Odgovorov torej
                  ni, odgovornosti se Vlada izogiba, revščina pa je kot resen problem zaznavna tudi
                  v poročilih varuha človekovih pravic, pri nevladnih organizacijah in nenazadnje
                  tudi v vrtcih in šolah, kjer je to lahko že ovira za dobro integracijo otrok in se
                  že kažejo tudi posledice socialnega izločanja. Posredno je Vlada sicer problem
                  priznala, ko mi je v odgovoru posredovala podatek, da se je Sloveniji z vstopom v
                  Evropsko unijo pokazala možnost dobiti tudi okrog 1,5 milijona evrov hrane iz
                  intervencijskih zalog, ki jo delijo Karitas in Rdeči križ tistim, ki so pomoči
                  potrebni. To je torej vse, kar je bilo mogoče dobiti iz odgovorov.</p>
               <p>Zato se znova obračam na ministrico za delo, družino in socialne zadeve
                  <stage xml:id="SDZ4-Redna-34-2007-12-18.stage20">/opozorilni znak za konec/</stage> in jo sprašujem, glede na izjavo predsednika Vlade
                  Janeza Janše v oddaji Odmevi na nacionalni televiziji 3. decembra letos, da se je
                  v tem mandatu revščina zmanjšala za 15%. Zanima me torej: Po katerih kriterijih,
                  po kateri metodologiji je Vlada to ugotovila? ...<stage xml:id="SDZ4-Redna-34-2007-12-18.stage21">/opozorilni znak za konec/</stage>? In
                  pričakujem, kot rečeno, pisni odgovor. Statistični urad je namreč zadnji podatek
                  objavil iz leta 2004, 17. decembra pa... <stage xml:id="SDZ4-Redna-34-2007-12-18.stage22">/Izklop mikrofona./</stage></p>
            </sp>
            <sp xml:id="SDZ4-Redna-34-2007-12-18.sp168">

               <speaker>PODPREDSEDNIK SAŠO PEČE:</speaker>

               <p>Hvala lepa. Vaša pričakovanja odgovorov se bodo uresničila. Poslanka Barbara
                  Žgajner Tavš prav tako naslavlja svoje vprašanje odsotni ministrici za delo,
                  družino in socialne zadeve. Imate besedo.</p>
            </sp>
            <sp xml:id="SDZ4-Redna-34-2007-12-18.sp169">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Moram reči, da je malce zoprno ali pa nerodno zastavljati
                  vprašanje nekomu, ki ga ni v tej dvorani, kljub temu, da smo naslovili, mislim, da
                  zelo korektno na predsednika Državnega zbora, da dobimo pravočasno s strani Vlade
                  odgovor, kdo od ministrov bo prisostvoval na seji. Kljub vsemu dovolite, da
                  postavim vprašanje, in pričakujem, da mi bo na prihodnji seji ministrica podala
                  tudi ustni odgovor.</p>
               <p>Moje vprašanje je identično ali v veliki meri povezano z vprašanjem, ki ga je pred
                  menoj postavila kolegica Potrata. Gre za neizpodbitno dejstvo, Zakon o socialnem
                  varstvu, ki je bil sprejet pred dvema letoma, in nenazadnje tudi Zakon o
                  usklajevanju transferjev gospodinjstvom in posameznikom je močno prizadel tiste,
                  ki so socialno najbolj prizadeti ali najbolj šibki. Dejstvo je, da se samo po tem
                  zadnjem zakonu izplačuje oziroma usklajuje veliko število, mislim, da jih je preko
                  30, različnih vrst transferjev. In ker je ta zakon dejansko predvideval, da se
                  bodo socialni transferji usklajevali enkrat letno za nazaj, so ob visoki inflaciji
                  ljudje, ki so odvisni samo od transferjev, najsi bo varstveni dodatek, najsi bo
                  otroški dodatek, najsi bo štipendija, najsi bo nenazadnje plačilo za izgubljen
                  dohodek v primeru inštituta družinski pomočnik. Skratka, ti ljudje so samo v
                  letošnjem letu močno, močno prizadeti. To pričajo številke. Osredotočila se bom
                  samo na družinske pomočnike, ker imam pred seboj čisto sveže podatke, da naj bi se
                  število družinskih pomočnikov ravno zaradi teh prej omenjenih zakonov bistveno
                  zmanjšalo, s 1.400 na 700. Dejstvo, ki govori tudi danes, je, da revščino v naši
                  državi že občutijo otroci, tudi zaradi zakona o usklajevanju transferjev
                  gospodinjstvom in posameznikom. Rada bi poudarila, in žalosti me, da na tej seji
                  vladna koalicija ni dovolila, da bi se opravila splošna razprava o zakonu, ki ga
                  je predlagala Poslanska skupina DeSUS. Ta zakon je predvideval, da bi Zakon o
                  usklajevanju transferov, ki ga je vložila Vlada lansko leto in ki je povzročil
                  novo revščino med ljudmi, da bi ta zakon prenehal veljati. Ampak vladna koalicija
                  oziroma Vlada ni zbrala toliko poguma, da bi pod pretvezo, če hočete, socialne
                  vzdržnosti volila splošno razpravo. Zato ministrico sprašujem:</p>
               <p>Kaj bo ministrstvo storilo z ljudmi, ki so prizadeti ...<stage xml:id="SDZ4-Redna-34-2007-12-18.stage23">/izklop mikrofona./</stage>...</p>
            </sp>
            <sp xml:id="SDZ4-Redna-34-2007-12-18.sp170">

               <speaker>PODPREDSEDNIK SAŠO PEČE:</speaker>

               <p>Hvala lepa. V temu trenutku se nam je tudi pridružil minister Podobnik. Gospod
                  Podobnik, vaših poslancev je prisotnih manj kot mojih.</p>
               <p>Kolega Srečko Prijatelj pa bo zastavil poslansko vprašanje ministru za okolje in
                  prostor. Izvolite.</p>
            </sp>
            <sp xml:id="SDZ4-Redna-34-2007-12-18.sp171">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovani minister, lep pozdrav! Edini ste
                  tukaj in branite stališča Vlade, se zdi, kot da bi govoril prazni dvorani.</p>
               <p>Moje vprašanje gre vam v tem kontekstu Primorske kot ekološke bombe. Čisto okolje
                  je ključna dobrina, pravica do zdravega okolja pa je ena temeljnih ustavnih
                  pravic. Vendar to je samo lepo zapisana beseda. Temu ni tako.</p>
               <p>Naturo 2000 smo sprejeli sredi leta 2004, in to v tem mandatu. Poglejte, 17.9.2007
                  ste razveljavili v bistvu odločbo ARSO-ja in predhodno tudi upoštevali Vrhovno
                  sodišče oziroma sklep o zavrnitvi revizije in dali neki civilni iniciativi
                  možnost, da je stranka v postopku in da se pritoži na to, ker je državno podjetje
                  kupilo zemljišče za izgradnjo vetrnih elektrarn znotraj Nature 2000. Sprašujem
                  vas:</p>
               <p>Zakaj to dovoljujete kot okoljski minister?</p>
               <p>Zakaj dovoljujete medlo razpravo o plinskih terminalih v Tržaškem zalivu?</p>
               <p>Kakšni so dogovori z gospodom Popovičem glede odstranitve tovarne Kemiplast v
                  Kopru? Glede na izdano odločbo bi se moralo to že zgoditi.</p>
               <p>Zakaj ne vztrajate z večjo vztrajnostjo?</p>
               <p>In pa, spoštovani minister, vi ste skrbnik za čisto okolje in okoljsko politiko.
                  To smo vam zaupali. Povejte mi: Zakaj imamo zgolj 11 točilnih mest za plin v
                  Republiki Sloveniji za avtomobile, če jih ima Italija v bistvu, če preberem iz
                  tega članka, približno 12 tisoč?</p>
               <p>Zakaj ne skrbite za to, da bi v bistvu imeli možnost vsaj tisti, ki skrbimo za
                  čisto okolje, vplivati na to, da bi bilo manj izpušnih plinov. Sam imam tako
                  opremljen avto, drago sem plačal to opremo in a je ne morem koristiti.</p>
               <p>Ali se vam ne zdi, da vas v bistvu na okoljske pravice, ki so temeljne človekove
                  pravice, dovolj zgovorno opozarja tudi varuhinja človekovih pravic? Nič se niste
                  odzvali na to, kar piše v tem poročilu. Poglejte, kako je dolga trnova pot nekoga,
                  ki si je v pritožbenem postopku poskušal zagotoviti, da bo stranka v postopku.
                  Tega niste upoštevali. Boste razveljavili odločbe Elektro Primorske, ki govori, da
                  ima državno podjetje pravico posegati v Naturo 2000, kupovati vetrne elektrarne in
                  zagotavljati tujcu investicijo in dobičkonosnost? Boste to preprečili, spoštovani
                  gospod minister? To je temelj mojega vprašanja danes. Seveda za...<stage xml:id="SDZ4-Redna-34-2007-12-18.stage24">/Opozorilni znak
                  za konec razprave./</stage>.. plinske terminale sem vas še vprašal. Upam, da ste si
                  zapisali. Vprašanj je dovolj in kasneje se še oglasim zagotovo.</p>
            </sp>
            <sp xml:id="SDZ4-Redna-34-2007-12-18.sp172">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospod minister, prosim za odgovor. Beseda je vaša.</p>
            </sp>
            <sp xml:id="SDZ4-Redna-34-2007-12-18.sp173">

               <speaker>JANEZ PODOBNIK:</speaker>

               <p>Hvala lepa, spoštovani gospod podpredsednik. Spoštovani poslanec Prijatelj! Upam,
                  da bom uspešno branil barve Vlade Republike Slovenije, kot ste rekli. Najprej
                  glede točilnih mest za plin v Republiki Sloveniji. Vašo pobudo bom prenesel za to
                  pristojnemu ministru. Jaz sem prvi, ki bi podprl, da bi tisti, ki imajo tudi
                  poslovni interes in pristojnost, bistveno povečali število točilnih mest za plin v
                  Republiki Sloveniji.</p>
               <p>Drugače pa ste odprli kar nekaj vprašanj. Nekatera so vezana na postopek glede
                  vetrnih elektrarn na Volovje rebri, druga so vezana na delovanje oziroma zaprtje
                  tovarne Kemiplasta, tretji del pa je vezan na graditve plinskih terminalov v
                  Tržaškem zalivu. Bi šel kar po vrsti.</p>
               <p>Glede postopkov za vetrne elektrarne v Republiki Sloveniji oziroma v bližini
                  Ilirske Bistrice. Jaz bi bil zelo vesel, če bi Slovenija bila ena od tistih držav
                  Evropske unije, ki bi imela vsaj nekaj megavatov inštalirane moči, ki bi jih
                  pridobivali iz vetrnih potencialov. Jaz sem podedoval ponesrečen postopek, ki ga
                  nisem začel ne sam, ne kot investitor, ne kot občina. In sem želel storiti vse, da
                  bi tam bile vetrne elektrarne. Kot je znano, je okoljevarstveno dovoljenje oziroma
                  soglasje izdal ARSO. To je dokončno, je pa sprožen upravni spor, na katerega nimam
                  vpliva. To okoljevarstveno soglasje je težko več kot 40 strani, ki ga je izdalo
                  ARSO, pri tem je upoštevalo tudi nekatere izkušnje iz nekaterih drugih držav.
                  Moram povedati, da na podlagi dokončne odločitve druge stopnje, da se Društvu za
                  opazovanje ptic prizna status stranke v postopku, je ARSO izdalo sklep o obnovi
                  postopka. Ampak tudi ta sklep ni dokončen, ker se je na ta sklep pritožila Elektro
                  Primorska. Morate pa biti toliko razumevajoči in morate priznati, da če sodna
                  inštanca naloži našemu ministrstvu, naši drugi stopnji, da prizna nekomu status
                  stranke v postopku, potem je treba spoštovati odločitev sodišč. Za to, kar odloči
                  sodišče, minister ni odgovoren, ampak je dolžan, da njihove odločitve spoštuje. In
                  to smo storili. Prav tako pa teče tudi upravni spor o odločbi naše druge stopnje,
                  da se DOBS-u prizna status stranke v postopku. Vse odločitve, ki so bile
                  sprejemane, so v takšni ali drugačni sodni inštanci. Kaj lahko še storim kot
                  minister? Jaz vas sprašujem. Moja želja je, da bi se našli investitorji, in bi
                  morda našli kakšno bolj posrečeno lokacijo za vetrne elektrarne in da bi od vsega
                  začetka imeli morda več sreče pri sami destinaciji. V Sloveniji je še nekaj lož,
                  kjer so dobri vetrni potenciali. Tam bi lahko stale vetrne elektrarne. Morda v
                  bližini teh, kjer so sedanje bile predlagane. Ampak kot rečeno, vsi postopki so se
                  ustavili na takšnih ali drugačnih sodnih inštancah.</p>
               <p>Kar se tiče Kemiplasta, na Agenciji za okolje tudi teče sam postopek za izdajo
                  okoljevarstvenega dovoljenja. Ta postopek vodi Agencija za okolje. Prepričan sem,
                  da ga bo korektno rešila.</p>
               <p>Kar pa se tiče same problematike zaprtja oziroma prepovedi delovanja tovarne
                  Kemiplast, pa lahko samo povem, da je posebna strokovna skupina, ki sem jo sam
                  ustanovil, imela dve nalogi. V letu 2006 je uspešno poiskala denar za financiranje
                  preselitve, pripravila je tudi elaborat. Podjetje je dobilo možnost, da dobi 9
                  milijonov evrov kredita z 10-letnim odplačilnim rokom in triletnim moratorijem.
                  Podjetje je izdelalo elaborat o preselitvi in prestrukturiranju. Prav tako pa je
                  bil tudi izdelan osnutek besedila sporazuma, ki je ključen, med podjetjem, Mestno
                  občino Koper, krajani in našim ministrstvom. Podjetje je načeloma sprejelo to
                  posojilo in je tudi napovedalo, da bi lahko izpeljalo preselitev tovarne na
                  Madžarsko v dveh letih od podpisa sporazuma. Toda tak ...<stage xml:id="SDZ4-Redna-34-2007-12-18.stage25">/Opozorilni znak za konec
                  razprave./</stage>... dogovor je pogojevalo s predhodno spremembo namembnosti njihovega
                  zemljišča na področju urejanja BV1. To pa je tisto območje, kjer je Kemiplast
                  kemijsko proizvodnjo v preteklosti že opustil in za katero je bil postopek
                  spremembe prostorskih aktov že sprožen. Tu ima pristojnost Mestna občina Koper. Na
                  predzadnji seji te strokovne skupine pa je mestna občina Koper predložila svoj
                  predlog sporazuma, na katerega naj bi ostale strani ...<stage xml:id="SDZ4-Redna-34-2007-12-18.stage26">/Opozorilni znak za konec
                  razprave./</stage>... dale pripombe. Kot imam informacijo, se je sedaj zgodil pravni spor
                  oziroma komunikacija na pravnem področju med Mestno občino Koper in lastnikom te
                  tovarne.</p>
               <p>Zmanjkalo pa mi je časa, da bi vam odgovoril na vaše vprašanje, glede ...<stage xml:id="SDZ4-Redna-34-2007-12-18.stage27">/Izklop
                  mikrofona./</stage>...</p>
            </sp>
            <sp xml:id="SDZ4-Redna-34-2007-12-18.sp174">

               <speaker>PODPREDSEDNIK SAŠO PEČE:</speaker>

               <p>Minister, hvala lepa za enkrat.</p>
               <p>Kolega Srečko Prijatelj pa ima dopolnilno vprašanje. Dobili ste pa tudi eno izmed
                  vprašanj, ki je bilo naslovljeno na vas.</p>
               <p>Izvolite.</p>
            </sp>
            <sp xml:id="SDZ4-Redna-34-2007-12-18.sp175">

               <speaker>SREČKO PRIJATELJ:</speaker>

               <p>Ja. Počaščen sem, da mene sprašujete po tem, kaj je treba storiti. Poglejte,
                  spoštovani minister, jaz lahko rečem, da vas osebno zelo cenim, ampak vsak dan
                  poslušamo o tem, da je onesnaževanje v Sloveniji velik problem. Ne naredi pa se
                  nič.</p>
               <p>Konkretno sem vas vprašal: Zakaj je tako malo točilnih mest za avtomobile, zakaj
                  je največja trošarina za plin v Sloveniji v primerjavi z ostalimi evropskimi
                  državami. Na to mi niste odgovorili? Pa to se lahko zgodi jutri, da bo boljše,
                  jutri lahko v bistvu nekaj naredimo za to. Ni treba čakati na pojutrišnjem.</p>
               <p>Vprašali ste me, kaj boste storili glede vetrnih elektrarn. Pa vendarle za božjo
                  voljo, državno podjetje je kupilo zemljišče znotraj Nature 2000. Ombudsmanka vam
                  lepo piše: V Sloveniji v bistvu smo predpise o Naturi 2000 uveljavili srednji leta
                  2004. Kmalu potem je stekel upravni postopek, izdajanje dovoljenja, okoljskega
                  dovoljenja za elektrarno Volovja reber. Tu nekaj smrdi. Ne moremo ozemlja zaščiti
                  kot teritorialno nedotakljivo, potem pa omogočiti državnemu podjetju, da kupuje
                  zemljišče za vetrne elektrarne. Tukaj ste vendar vi odredbodajalci, vi, spoštovani
                  minister!</p>
               <p>Drugo, kar bi želel povedati, niste mi odgovorili: dogovor Popovič-Podobnik. To me
                  zanima. Kaj sta sklenila v Kopru? To mi povejte. ...<stage xml:id="SDZ4-Redna-34-2007-12-18.stage28">/Opozorilni znak za konec
                  razprave./</stage>... Povejte vsej slovenski javnosti, kaj sta se dogovorila dva
                  kompetentna za to, da se Kemiplas zapre. Zapreti ga je treba jutri, takoj zdaj,
                  ker onesnažuje okolje in ogroža tudi tam živeče prebivalstvo.</p>
               <p>Glede plinskih terminalov v Tržaškem zalivu - Slovenija je sprejel nek beden,
                  načelen protokol, ki ne govori nič. Državni svet je dal jasno opozorilo, da smo
                  blizu še enega ...<stage xml:id="SDZ4-Redna-34-2007-12-18.stage29">/Opozorilni znak za konec razprave./</stage>... referenduma. Ali boste
                  reskirali in dali ta denar za referendum, ki bo tudi obremenjujoč za vas? Jaz bom
                  podprl to odločitev primorskih državljank in državljanov in ...<stage xml:id="SDZ4-Redna-34-2007-12-18.stage30">/Izklop
                  mikrofona./</stage>...</p>
            </sp>
            <sp xml:id="SDZ4-Redna-34-2007-12-18.sp176">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-34-2007-12-18.sp177">

               <speaker>JANEZ PODOBNIK:</speaker>

               <p>Najprej glede zadnjega dela vprašanja dodatnega, ki je vezan na graditev plinskih
                  terminalov. Ministrstvo za okolje in prostor v celoti vztraja na stališču, ki ga
                  je na dveh sejah potrdila Vlada, ki je ugotovila, da imata projekta plinskega
                  terminala v Tržaškem zalivu dokazano čezmejne vplive zaradi bistvenega vpliva iz
                  prometnovarnostnega vidika, vpliva z okoljskega vidika in pa vpliva z varnostnega
                  tveganja za slovensko obalo in tudi bistvene vplive na vodno okolje Tržaškega
                  zaliva, zato iz teh razlogov Vlada tega projekta ne podpira. Tukaj je naše
                  stališče enako, kot je bilo.</p>
               <p>Državni svet je imel poseben posvet in je na zaključku izrecno podprl aktivnosti
                  Vlade Republike Slovenije in Ministrstva za okolje in prostor, ki si v okviru
                  mešane slovensko-italijanske-hrvaške komisije za varstvo vodnega morja in obalnih
                  območij pred onesnaženjem prizadeva za določitev celotnega območja severnega
                  Jadrana za ekološko občutljivo ter zaščiteno območje. Ta podpora Državnega sveta
                  mi je še posebej pri srcu zato, ker je Slovenija uspešno dve leti vodila
                  barcelonsko konvencijo. Prihodnji mesec bom vodenje predal Španiji. Prav v okviru
                  te konvencije smo pod mojim vodenjem tudi dosegli, da je severni Jadran razglašen
                  za ekološko občutljivo zaščiteno območje.</p>
               <p>Kar se tiče vašega vprašanja glede dogovora Popovič-Podobnik. Takega dogovora ni,
                  ker ga ne more biti. V okviru posebne strokovne skupine, v kateri sodelujejo
                  Mestna občina Koper, krajani v bližini Kemiplasa, lastniki tovarne in našega
                  ministrstva, se iščejo rešitve, o katerih sem prej govoril. Presenetljivo,
                  nenapovedano je v to komunikacijo vstopila Mestna občina Koper s sodnim postopkom
                  do lastnika Kemiplasa. Ta zadeva ni bila z nami ne usklajevana, ne informirana. Mi
                  smo bili o tem obveščeni iz medijev. To je vse, kar vam lahko povem. Danes je
                  ponovno srečanje te strokovne skupine v Dekanih oziroma v Kopru in upam, da bomo,
                  o teh rezultatih obveščeni javno. Naša pobuda, dobili smo zelo ugoden kreditni
                  aranžma za preselitev tovarne na Madžarsko, je še vedno aktualna. Lastnik dobi
                  takoj ugodna kreditna sredstva, da se preseli. En sam pogoj je, da mestna občina
                  Koper naredi nekatere spremembe, ki so vezane na statusno naravo tega
                  zemljišča.</p>
               <p>Kar se pa tiče onesnaženja, pa morda informacija. V letu 2007 morajo imeti na
                  podlagi nove evropske direktive vsi dizelski avtomobili moderne katalizatorje,
                  nove katalizatorje. Znano je, da stari dizelski avtomobili za približno 20-krat
                  več proizvajajo trdih delcev PM-10 kot bencinski avtomobili. To je eden od
                  razlogov, ki povzroča, tudi ob povečanem tovornem prometu v Sloveniji, da so
                  nekatera območja v Sloveniji zelo obremenjena z delci PM-10. Tudi o teh zadevah bo
                  Slovenija poročala Evropski uniji in tudi sprejela nekatere ukrepe. Eden od
                  ključnih ukrepov je večja vloga javnega prometa. Hvala lepa.</p>
            </sp>
            <sp xml:id="SDZ4-Redna-34-2007-12-18.sp178">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Srečko Prijatelj, proceduralno, izvolite.</p>
            </sp>
            <sp xml:id="SDZ4-Redna-34-2007-12-18.sp179">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Skladno s poslovnikom bi prosil, da se da na
                  glasovanje zahteva po razširjeni razpravi. Poglejte, Primorska je ekološka bomba.
                  Jaz sem poslanec tudi tistih, ki me niso volili in so mi tudi naložili, da to
                  sprožim tu, da sem zelo oster v teh pogledih, kajti pravica živeti v čistem okolju
                  je ustavna pravica. Na to vas opozarja tudi varuhinja. In, spoštovani minister,
                  prosil bi vas, da uporabite vse svoje kompetence, kajti, glejte, Vlada se igra z
                  imenom Primorska, igrate se z ekologijo, zadnji smo dobili avtoceste, zadnji bomo
                  pri posodobitvi železnic. Lahko bi še našteval, kaj vse se dogaja. Tam je
                  potrpljenje najmanjše do vas, ki vladate, do vseh ministrov, ne mislim osebno vas.
                  In bi prosil, če se lahko dogovorimo o tem, da ta vprašanja prinesemo v ta hram,
                  da jih odpremo. Ni samo Primorska tista, ki je tako izpostavljena, prej smo
                  govorili, lahko tudi v drugih delih, seveda tudi Primorske, pa tudi na Gorenjskem
                  in v Zasavju je elektrarna in tako naprej. Lahko bi naštevali, po celi Sloveniji
                  se lahko sprehodimo. Tako da izkoriščam to priliko, da se pogovorimo o tem, da
                  sprejmemo kvalitetne zaščitne programe tudi do tistih, ki se igrajo z usodo
                  mnogih, ki moramo živeti v takem okolju.</p>
               <p>Kar se pa tiče plinskih terminalov, pa mislim, da ste bili najmanj prepričljivi.
                  Slovenija ima možnost, da to v bistvu prepreči, pa je ni izkoristila. Neke
                  deklaracije zopet na nivoju zunanjega ministrstva, ki so vljudnostne fraze,
                  Italija bo pa naredila zopet po svoje. Imeli bomo še en referendum, kot rečeno, ki
                  bo državljanke in državljane stal toliko, kot bo pač stal, verjamem, da več, kot
                  zadnji, ker ti stroški gredo gor, ne dol. In zopet ne bo nihče za to odgovarjal.
                  Posledic noče nositi nihče od ministrov ali ministric. Nihče. Vsi se igrate z
                  usodo proračunske politike, ko se zapravljajo milijoni, se skrivate pod krilo
                  gospoda Janše in zadeva je pokrita. Osebna odgovornost vas je tudi, da delate
                  tako, kot ste zaprisegli. In v tem primeru je več kot očitno, da ne delate.
                  Oprostite, spoštovani minister.</p>
            </sp>
            <sp xml:id="SDZ4-Redna-34-2007-12-18.sp180">

               <speaker>PODPREDSEDNIK SAŠO PEČE:</speaker>

               <p>Hvala lepa. O vašem predlogu bo Državni zbor odločal v okviru jutrišnjih
                  glasovanj.</p>
               <p>Mi pa prehajamo na drugi krog poslanskih vprašanj. Dr. Mitja Slavinec, vi naj bi
                  zastavili poslansko vprašanje ministru za obrambo. Naj vas presenetim, odgovora ne
                  boste dobili, ampak izvolite.</p>
            </sp>
            <sp xml:id="SDZ4-Redna-34-2007-12-18.sp181">

               <speaker>DR. MITJA SLAVINEC:</speaker>

               <p>Hvala lepa za besedo. Upam, da bom odgovor dobil, vendar z zamikom do naslednje
                  seje. Vsekakor pa želim ministru v odsotnosti poslansko vprašanje postaviti že
                  sedaj.</p>
               <p>Nobena skrivnost ni, da ima Slovenska vojska velike težave s pridobivanjem kadrov,
                  da ji primanjkuje vojakov, častnikov, podčastnikov. Številke, če samo omenim,
                  trenutno je v stalni sestavi preko 7100 pripadnikov, po planu pa bi jih moralo
                  biti 750. In tudi program, cilji, ki si jih je ministrstvo zastavilo za leti 2008
                  in 2009, ne predvidevajo, da bi dosegli tisto število, tisti obseg, ki je
                  predviden z resolucijo, torej s temeljnim aktom. Po drugi strani pa ministrstvo
                  kljub temu, da se je že sprijaznilo s tem, da bo pripadnikov Slovenske vojske
                  manj, kot je predvideno, se še zmeraj opremlja v skladu z resolucijo, v skladu s
                  svojim temeljnim aktom, torej tako in v takšnem obsegu, kot če bi postavljene
                  cilje dosegli. Ampak dejstvo je, da bo verjetno preko tisoč pripadnikov vojske
                  manj. Torej ne rabimo toliko opreme, je prva ugotovitev.</p>
               <p>Prav danes je minister tudi za medije dejal, da si sam želi kupovati čim manj
                  opreme, a je to zaveza Slovenije za katero se je odločila s pristopom k Natu,
                  nakupe oklepnikov 8x8, pa je odobril Državni zbor s sklepom leta 2004. Domnevam,
                  da se je minister zmotil, kajti edino, kar je sprejel Državni zbor, je resolucija.
                  In če lahko ministrstvo resolucije ne izpolnjuje na področju števila pripadnikov
                  Slovenske vojske, ne vem, kaj ga potem obvezuje, da pa tako slepo mora
                  izpolnjevati pri opremljanju. V zvezi s tem je predvidena reorganizacija, ki jo je
                  prav tako na nedavni tiskovni konferenci minister predstavil. Gre za
                  reorganizacijo upravnega dela Ministrstva za obrambo Republike Slovenije s ciljem
                  doseči racionalizacijo in večjo učinkovitost sistema, zlasti z uvedbo nove
                  reorganizacijske organizacije izvajanja kadrovske funkcije.</p>
               <p>Zanima me: Ali ima to za posledico tudi zmanjševanje števila uprav za obrambo in
                  njihovih izpostav? Če da, zakaj in katerih?</p>
               <p>Zanima me tudi: Ali je ta reorganizacija povezana tudi z neuspešnim pridobivanjem
                  kadrov za Slovensko vojsko, za kar naj bi bile odgovorne prav uprave, njihove
                  izpostave, s čimer bi se preusmerila odgovornost in pozornost od neuspešne
                  politike pridobivanja in zadrževanja kadrov v Slovenski vojski in...<stage xml:id="SDZ4-Redna-34-2007-12-18.stage31">/izklop
                  mikrofona./</stage>..</p>
            </sp>
            <sp xml:id="SDZ4-Redna-34-2007-12-18.sp182">

               <speaker>PODPREDSEDNIK SAŠO PEČE:</speaker>

               <p>Hvala lepa, kolega Slavinec. Želite pisni ali ustni odgovor? Ustni odgovor. Na
                  naslednji redni seji upajmo, da bo minister za obrambo prisoten.</p>
               <p>Vsem, ki so danes zastavljali poslanska vprašanja, in ministrom za odgovore se
                  zahvaljujem, s tem tudi prekinjam to točko dnevnega reda, ki jo bomo nadaljevali
                  jutri, torej v sredo z odločanjem o predlogih sklepov. S tem tudi prekinjam 34.
                  sejo Državnega zbora in lep pozdrav jutri do 9. ure. <stage xml:id="SDZ4-Redna-34-2007-12-18.stage32">(SEJA JE BILA
                     PREKINJENA 18. DECEMBRA 2007 OB 18.51.)</stage>
               </p>
            </sp>
         </div>
      </body>
   </text>
</TEI>