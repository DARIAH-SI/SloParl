<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-27-2011-04-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|8DAAE033F16D135BC125796D0052D8E3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=8DAAE033F16D135BC125796D0052D8E3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-27-2011-04-19.DZ" n="27">
               <name>Redna</name>
               <date when="2011-04-19"/>
            </setting>
         </settingDesc>
         <particDesc>
            <listOrg>
               <org xml:id="Redna-27-2011-04-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 27. seje</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsedniki
            France Cukjati, mag. Vasja Klavora in Miran Potrč. </stage>
            <stage type="time">Seja se je začela ob 10. uri. </stage>


            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 27. seje Državnega zbora. Obveščen sem, da se današnjega
               nadaljevanja seje ne morejo udeležiti naslednje poslanke in poslanci: dr. Andreja
               Črnak Meglič, Janja Klasinc, Silva Črnugelj, Breda Pečan, Melita Župevc, mag. Andreja
               Rihter do 15.30, Renata Brunskole, Bogdan Barovič, Franc Pukšič, Anton Colarič,
               Milenko Ziherl, Danijel Krivec, Miro Petek, Iztok Podkrižnik in dr. Vinko Gorenak od
               13. ure dalje. Vse prisotne lepo pozdravljam.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZA ZAČETEK
                  POSTOPKA ZA SPREMEMBO 160., 161. IN 162. ČLENA USTAVE REPUBLIKE SLOVENIJE Z
                  OSNUTKOM USTAVNEGA ZAKONA.</title>
               </p>
               <p>Predlog akta je v obravnavo Državnemu zboru predložila Vlada. Besedo dajem
               predstavniku Vlade za dopolnilno obrazložitev predloga akta.</p>
               <p>Gospod Aleš Zalar, minister za pravosodje, izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Spoštovani gospod podpredsednik, hvala za besedo. Spoštovane gospe poslanke in
               gospodje poslanci!</p>
               <p>Pred enim letom in enim mesecem je Vlada v Državni zbor predložila predlog ustavnih
               sprememb, ki se nanašajo na pristojnosti in položaj Ustavnega sodišča. Že Vlada se je
               odločila, da morajo biti te spremembe zelo premišljene, pretehtane in v tem pogledu
               tudi minimalistične, v Ustavo naj se posega samo toliko, kolikor je to res nujno
               potrebno. Vlada je predlagala, da se Ustava spremeni v delu, ki se nanaša na
               pristojnost Ustavnega sodišča, na način, da bi se pristojnosti tega sodišča v celoti
               uredile v Ustavi, tako da ne bi bile več določene v področnih zakonih, niti da jih ne
               bi bilo več mogoče širiti s spremembami ali novimi zakoni. Predvsem pa je Vlada tu
               zasledovala cilj, da se Ustavnemu sodišču zagotovi tak sistemski položaj, da bo lahko
               res učinkovito izvajalo svojo temeljno nalogo, in to je varovanje ustavnega reda in
               temeljnih človekovih pravic in svoboščin. Da bi Državni zbor sploh kvalificirano
               začel z razpravo o ustavnih spremembah, je po oceni Vlade nujni predpogoj širok
               strokovni konsenz o morebitnih spremembah. V ta namen je že Vlada vodila postopek na
               način, da je bilo v pripravo tega besedila vključeno res široko zaledje
               ustavnopravnih in drugih pravnih strokovnjakov. Besedilo je nastalo v okviru
               strokovne skupine, temu je sledilo več širših strokovnih posvetov, potem pa je prišlo
               do predložitve tega gradiva v Državni zbor.</p>
               <p>Te minimalistične spremembe Ustave so ključnega pomena za razvoj pravne države v
               Sloveniji predvsem v tistem delu, kjer je predvideno, da bi Ustavno sodišče prosto
               odločalo, ali bo vložene pobude za oceno ustavnosti oziroma ustavne pritožbe fizičnih
               ali pravnih oseb vzelo v obravnavo. Gre za tako imenovano diskrecijsko izbiro zadev.
               Poleg tega pa je bilo tudi predvideno, da se krog predlagateljev za začetek postopka
               ustavnosti in zakonitosti določi v Ustavi in na ta način taksativno.</p>
               <p>Temeljni cilj teh ustavnih sprememb je predvsem v zagotovitvi čim večje kakovosti
               ustavnosodnega varstva. Gre torej za to, da zasledujemo interese tistih, ki
               potrebujejo zaščito našega vrhovnega varuha ustavnosti, pa naj si gre tu za
               posameznike, kadar uveljavljajo kršitev kakšne z ustavo zajamčene pravice ali
               svoboščine, ali ko gre za vprašanje kontrole ustavnosti na sploh, ki se običajno
               sproža preko različnih pobud za oceno ustavnosti.</p>
               <p>Ta garancija kakovosti je po oceni Vlade tesno povezana z možnostjo, da Ustavno
               sodišče izbere tiste zadeve, ki res odpirajo pomembna ustavnopravna vprašanja. V
               okviru razprave, ki se je vodila na Ustavni komisiji in kasneje tudi v strokovni
               skupini Ustavne komisije, se je izkazalo, da bi bilo smiselno okrepiti to besedilo
               sprememb Ustave na način, da bi se odpravil kakršenkoli dvom v to, da bi Ustavno
               sodišče na nek način arbitrarno odločalo, katere zadeve bo obravnavalo in katere ne.
               Zaradi tega je strokovna skupina predlagala, Vlada pa to rešitev tudi podpira, da bi
               se že v Ustavi sami določili kriteriji, na podlagi katerih bi Ustavno sodišče lahko
               opravilo to izbiro. To pa je pomen ustavnopravnega vprašanja, to je prvi kriterij,
               drugi kriterij je teža posledic za pritožnika oziroma pobudnika, če izpodbijani
               predpis oziroma sodba ostaneta v veljavi. Poleg tega je bila predlagana še ena
               izboljšava, in sicer, da lahko manjšina sodnikov na Ustavnem sodišču odloči, katero
               zadevo vzame v delo. Vse to po naši oceni, po oceni Vlade zagotavlja ustrezno pravno
               varnost vsakomur.</p>
               <p>Zaradi tega Vlada predlaga Državnemu zboru, da skrbno pretehta, premisli predlog
               Vlade in ga v nadaljevanju podpre. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog akta je obravnavala Ustavna komisija kot matično delovno telo. Besedo dajem
               predsedniku gospodu dr. Pavlu Gantarju za predstavitev poročila komisije.</p>
               <p>Prosim.</p>
            </sp>
            <sp who="SDZ5:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik.</p>
               <p>Res je, Ustavna komisija je na 2. seji 16. 4., v nadaljevanju 2. seje 6. 5. in na 3.
               seji 27. 10. 2010 in v nadaljevanju 3. seje 17. 3. 2011 obravnavala Predlog za
               začetek postopka za spremembe 160., 161. in 162. člena Ustave Republike Slovenije z
               osnutkom ustavnega zakona, ki ga je Državnemu zboru predložila Vlada 19. 3. 2010. Kot
               je običajno v ustavnorevizijskih postopkih za Ustavno komisijo je bila na 1. seji 16.
               4. opravljena predstavitev predloga, v nadaljevanju smo ustanovili posebno strokovno
               skupino za to področje in potem opravili splošno razpravo in prišli v zaključku 3.
               seje tudi na odločanje na podlagi 175. člena Poslovnika Državnega zbora.</p>
               <p>Predlogi za spremembo Ustave so bili predstavljeni s strani ministra, zato ga jaz
               posebej ne bom predstavljal. Ključno je vprašanje je bilo, ali lahko v Ustavi uvedemo
               vprašanje diskrecijske pravice pri presoji, kaj vzeti v ustavnosodno presojo, ali je
               smiselno zmanjšati krog pobudnikov in prenos ostalih stvari na redna sodišča. V zvezi
               z diskrecijsko pravico je treba zelo jasno poudariti, da to ne gre za arbitrarno
               pravico, ampak za pravico, ki se uveljavlja, kot je bilo rečeno, tudi s predlogom
               delovne skupine na osnovi posebnih kriterijev in pravice manjšinskega dela sodnikov
               Ustavnega sodišča, da vendar odločijo, da se nek akt obravnava pred Ustavnim
               sodiščem.</p>
               <p>Kot običajno so bila predstavljena stališča. Državni svet je načeloma podprl to
               predlagano spremembo Ustave, opozoril pa je, da je treba zadržan in preudaren glede
               možnosti prenosa njegovih pristojnosti na druga sodišča. Strokovna skupina je
               predstavila dve mnenji, prvega in potem dopolnilnega. Že uvodoma sem omenil glede
               kriterijev in odločanja, katere zadeve se sprejmejo in katere ne.</p>
               <p>V uvodni razpravi in pozneje ob zaključku razprave so predstavniki poslanskih skupin
               koalicije načelno podprli spremembe in s tem tudi predlog za začetek postopka
               spremembe Ustave. Načelno je ta predlog podprla tudi Poslanska skupina Slovenske
               ljudske stranke. Prav ona je poudarila pomen tega, da se takoj razčistijo in
               razrešijo vprašanja, ki so povezana z vprašanjem diskrecijske pravice. Očitno pa je
               bilo, da je vsaj za koalicijo in tudi za Poslansko skupino SLS bilo dopolnilno mnenje
               zadosti dobro, da bi lahko šli naprej s postopkom ustavnih sprememb. Dana je bila
               tudi načelna podpora poslancev narodnosti. Poslanci Slovenske demokratske stranke pa
               ne verjamejo v te spremembe in jim niso naklonjeni.</p>
               <p>Kar zadeva to stališče, je treba poudariti, da je po razpravi prešla Ustavna komisija
               na odločanje. Odločali smo o predlogu sklepa, in sicer, da Ustavna komisija predlaga
               Državnemu zboru Republike Slovenije, da na podlagi predloga Vlade Republike Slovenije
               z dne 19. 3. 2010 ter na podlagi drugega odstavka 168. člena Ustave sprejme naslednji
               sklep o začetku postopka za spremembe 160., 161. in 162. člena Ustave Republike
               Slovenije z osnutkom Ustavnega zakona: Državni zbor Republike Slovenije sprejema
               predlog Vlade Republike Slovenije z dne 19. 3. 2010 za začetek postopka spremembe
               Ustave.</p>
               <p>Tega sklepa Ustavna komisija ni podprla s potrebno dvotretjinsko večino navzočih
               članov Ustavne komisije, saj je od 17 navzočih članov glasovalo <q>"za"</q> 10 članov, 7
               članov pa je glasovalo <q>"proti"</q>. Zaradi tega je Ustavna komisija predlagala Državnemu
               zboru, da takšnega predloga ne sprejme, seveda pa je od poslank in poslancev odvisna
               usoda tega predloga. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Besedo ima gospod Milan Gumzar v
               imenu Poslanskega kluba Liberalne demokracije.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Hvala za besedo. Spoštovani podpredsednik, kolegice in kolegi, gospod minister s
               sodelavci, lepo pozdravljeni!</p>
               <p>Vlada Republike Slovenije je Državnemu zboru Republike Slovenije predlagala v
               obravnavo predlog ustavnih sprememb. Predlagane so bile minimalne spremembe Ustave
               Republike Slovenije, in sicer spremembe treh členov Ustave: 160., 161. in 162.
               člena.</p>
               <p>Temeljno izhodišče predlaganega novega sistema določitve pristojnosti Ustavnega
               sodišča Republike Slovenije v ustavi je, da pristojnosti Ustavnega sodišča praviloma
               uredijo v ustavi in da se Ustavnemu sodišču da takšen sistemski položaj, da bo lahko
               učinkovito izvajalo pristojnosti varovanja ustavnega reda Republike Slovenije ter
               človekovih pravic in temeljnih svoboščin. Cilj predlaganih ustavnih sprememb je v
               razbremenitvi Ustavnega sodišča Republike Slovenije, ki pa se ne more doseči z
               drugimi ukrepi, kot je sprememba Ustave Republike Slovenije.</p>
               <p>V Poslanskem klubu Liberalne demokracije Slovenije tovrstne spremembe podpiramo, saj
               smo prepričani, da je učinkovito Ustavno sodišče v interesu vseh državljank in
               državljanov Republike Slovenije. Namen predlaganih ustavnih sprememb je povečanje
               učinkovitosti delovanja Ustavnega sodišča Republike Slovenije kot najvišjega
               ustavnega organa za varstvo ustavnosti in zakonitosti ter varstvo človekovih pravic
               in temeljnih svoboščin. Predlagane ustavne spremembe so dobile široko podporo
               ustavnopravne stroke, saj je splošno znano, da je treba Ustavnemu sodišču dati v
               ustavi takšen položaj, da bo lahko učinkovito izvrševalo svoje temeljne pristojnosti.
               Bistvene predlagane spremembe so naslednje: pretežen prenos pristojnosti Ustavnega
               sodišča, ki jih urejajo drugi zakoni, v določbe Ustave Republike Slovenije; prenos
               dela dosedanjih pristojnosti Ustavnega sodišča v pristojnost sodišč s splošno
               pristojnostjo in specializiranih sodišč. Predlaga se možnost, da se Ustavnemu sodišču
               podelijo nove pristojnosti le v primeru, če tako z zakonom odloči dvotretjinska
               večina navzočih poslank in poslancev Državnega zbora Republike Slovenije. Predlaga
               se, da se Ustavno sodišče prosto odloči, ali bo obravnavalo vložene pobude za ocene
               ustavnosti oziroma ustavne pritožbe fizičnih ali pravnih oseb, uvedba diskrecijske
               izbire zadev, kar je ena od najpomembnejših rešitev iz predloga ustavnih sprememb.
               Ustavno sodišče bo v praksi verjetno odločalo o izbiri zadev glede na njihovo
               pomembnost za pravni sistem Republike Slovenije oziroma precedenčnost glede varstva
               človekovih pravic in temeljnih svoboščin ter odprave posledic njihovih kršitev.
               Odločanje Ustavnega sodišča bi v prihodnosti potekalo podobno kot na Vrhovnem sodišču
               Združenih držav Amerike in Vrhovnem sodišču Kraljevine Norveške. Predlaga se, da se
               krog predlagateljev za začetek postopka ustavnosti in zakonitosti taksativno določi v
               Ustavi Republike Slovenije. Ne glede na to, da na seji Ustavne komisije Državnega
               zbora predlagane spremembe niso dobile zadostne podpore, apeliram na kolege in
               kolegice, da še enkrat premislijo o podpori ustavnih sprememb, saj je učinkovito
               delovanje Ustavnega sodišča interes vseh državljank in državljanov, pravnih oseb in
               drugih subjektov ter tudi zakonodajne, izvršne in sodne oblasti. Konec koncev, kot
               sem že navedel, predlagani ustavni zakon uživa podporo ustavnopravne stroke.</p>
               <p>V Poslanskem klubu Liberalne demokracije Slovenije bomo predlog ustavnih sprememb
               podprli, saj menimo, da so nujne za učinkovito funkcioniranje Ustavnega sodišča
               Republike Slovenije. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine nepovezanih poslancev bo predstavil Andrej Magajna.</p>
               <p>Prosim.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Gospod predsednik, spoštovani minister, kolegice in kolegi!</p>
               <p>Skupina nepovezanih poslancev podpira spremembe ustave v delih, ki se nanašajo na
               pristojnosti Ustavnega sodišča. Številne pristojnosti in širok dostop do Ustavnega
               sodišča so povzročili, da je Ustavno sodišče prejemalo ogromno število zadev, o
               katerih ni moglo odločati v razumnem roku. Vprašanje je tudi kvaliteta odločanja.
               Poleg številnih ustavnih pritožb je Ustavno sodišče odločalo o velikem številu sporov
               glede pristojnosti med sodiščem in državnimi organi. Primerjava z ustavnimi
               ureditvami drugih držav in dosedanje izkušnje pri delu Ustavnega sodišča kažejo na
               to, da nekatere pristojnosti, na primer presoja podzakonskih predpisov, odločanje o
               določenih spornih zadevah glede pristojnosti, ne pomenijo reševanja tako pomembnih
               ustavnopravnih vprašanj, da bi moralo o njih odločati Ustavno sodišče kot najvišji
               varuh ustavnosti, saj se vprašanja nanašajo zlasti na presojo zakonitosti aktov in
               ravnanj. Zato je drugo izhodišče, spremembe 160. člena, možnost prenosa takšnih
               pristojnosti z Ustavnega sodišča na druga sodišča, če tako določi zakonodajalec.
               Temeljno izhodišče predlaganih sprememb je, da se pristojnosti Ustavnega sodišča
               praviloma uredijo v ustavi. Na podlagi tega predlog predvideva, da se v 160. členu
               Ustave določijo tudi nekatere izmed pristojnosti, ki so sedaj določene z zakoni.
               Poleg tega je predvideno, da lahko tudi zakon določi dodatno pristojnost, vendar mora
               tak zakon Državni zbor sprejeti z dvotretjinsko večino glasov navzočih poslancev. Po
               predlagani spremembi 161. člena naj bi tako kot Ustavno sodišče tudi druga sodišča
               imela pri izvrševanju teh pristojnosti pooblastilo razveljaviti oziroma odpraviti
               navedene predpise. Predvideno je črtanje tretjega odstavka 161. člena, kjer ni
               potrebna posebna ustavna določba za ureditev pravnih posledic odločitev Ustavnega
               sodišča. Spremenjen naj bi bil tudi 162. člen. O njihovi zahtevi Ustavno sodišče mora
               odločati, torej o določenih zadevah pa mora Ustavno sodišče v vsakem primeru odločati
               in tudi to naj bi bilo bolj definirano ter opredeljeno. Vendar so tudi sporna
               vprašanja. Po navedbah predlagatelja se z namenom zagotoviti učinkovitejše varstvo
               ustavnosti ter človekovih pravic in temeljnih svoboščin predlaga, naj Ustavno sodišče
               samo izbere pobude in ustavne pritožbe, o katerih bo odločalo, tako imenovana
               diskrecijska pravica Ustavnega sodišča. O tem bo verjetno v nadaljevanju tudi največ
               besedi. Strokovna skupina pod vodstvom Mira Cerarja se je zavedla teh dilem in je pri
               svojem stališču opozorila predvsem na dve varovalki oziroma na zahtevo po uveljavitvi
               teh varovalk. Prva varovalka naj bi bila upoštevanje možne teže posledic, ki jih
               sproža pobuda za oceno ustavnosti, in sam pomen oziroma pomembnost ustavnopravnega
               vprašanja, vendar tudi ta dva kriterija ne obideta dileme diskrecije kot take. V
               zvezi s pomisleki, da bi lahko tako ali drugače orientirana večina na sodišču pri tem
               sistemu proste izbire samovoljno favorizirala ene in izločala druge pritožnike
               oziroma njihove predloge po kakršnihkoli kriterijih, je pri takem sistemu selekcije
               potrebno, kar jasno potrjujejo tudi ameriške izkušnje, da za sprejetje zadeve v
               obravnavo zadoščajo že glasovi manjšine sodnikov. Mislim, da je to ključna zadeva, ki
               bi morda te dileme glede diskrecije razrešila, da ne bo neka politična večina, žal,
               tudi na tem sodišču, temu se ne bomo mogli verjetno nikoli povem izogniti, da bi
               lahko tudi manjšina zahtevala obravnavo določenih zadev. Vendar, kot pravimo, se bo o
               tem še veliko govorilo predvsem v strokovnih krogih, pa tudi politika bo imela svojo
               besedo pri tem.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Miran Potrč.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa, gospod predsednik. Gospod minister za pravosodje, kolegice in kolegi!</p>
               <p>Poslanska skupina Socialnih demokratov bo podprla predlog sklepa za začetek postopka
               za spremembo 160., 161. in 162. člena Ustave Republike Slovenije v prepričanju, da je
               vreden še enkrat resen razmislek, ali so utemeljeni razlogi in pomisleki nekaterih
               strank, predvsem nekaterih strank opozicije, da se predlog ne sprejme in da ne dobi
               potrebne dvotretjinske večine prisotnih v Državnem zboru.</p>
               <p>V Poslanski skupini Socialnih demokratov bi radi poudarili, da vprašanje o tem, ali
               je Ustavno sodišče preobremenjeno in ne more dovolj pravočasno odločati o pomembnih
               ustavnopravnih vprašanjih, o katerih bi na zahtevo ali na pobudo predlagateljev
               moralo odločati, najbrž v slovenski javnosti ni več sporno. O tem govorimo vsaj nekaj
               let, sprejeli smo tudi krajše spremembe zakona o Ustavnem sodišču, ki nekaj učinka
               dajejo, vendar ta učinek ni zadosten. In po našem prepričanju vsak tisti, ki želi, da
               bi se v Sloveniji krepila pravna država, nima pa to krepitev pravne države samo na
               jeziku, ampak bi rad pri tem tudi pomagal, nima nobenega resnega razloga, da predloga
               ne bi podprl. Pri tem poudarjam, da ni nujno, da se predlog na koncu v ustavnih
               spremembah sprejme točno in dobesedno v besedilu, kakor je predlagano. Na podlagi
               odločitve o tem, da se začne postopek, se bo komaj začela razprava v Ustavni komisiji
               in tudi v stroki o nekaterih konkretnih rešitvah, ki so lahko tudi modificirane in se
               morda namesto, da poenostavim, sedmih predlagateljev zahteve, ki jih ima zdaj
               predvidena ustavna sprememba, napiše, da jih je osem ali šest. O vsem tem je možna
               razprava, samo odkloniti razpravo o teh vprašanjih, ne razumemo, ni nam jasno in
               pričakujemo res tehtne argumente tudi v današnji razpravi.</p>
               <p>Pri tem opozarjamo, da smo na nek način formalne pobude za spremembo Ustave v cilju
               zagotavljanja večje učinkovitosti in s tem ustavnosti in zakonitosti v naši državi
               dobili od predsednika države že pred koncem oziroma ob polletju leta 2008, da so od
               takrat, na kar je opozoril minister za pravosodje, bile opravljene mnoge, mnoge,
               ampak res mnoge razprave med strokovnjaki in da je bilo enotno mnenje, da so
               spremembe potrebne. Vlada je 19. marca lani predlagala skromne, najbolj možne skromne
               in potrebne ter nujne ustavne spremembe v prepričanju, da se Ustava ne spreminja brez
               premisleka in v vedenju, da glede na obstoječe stanje v parlamentu z dvotretjinsko
               večino ustave ni tako enostavno spreminjati. Smisel in cilj predlaganih sprememb je
               večja učinkovitost dela Ustavnega sodišča. Upamo trditi, da vsi, ki so doslej imeli
               to možnost, imajo še naprej možnost zahtevati presojo svojega položaja pred Ustavnim
               sodiščem. Menimo, da skrčenje kroga predlagateljev zahteve za presojo ne onemogoča,
               da se presoja tudi o drugih vprašanjih samo na podlagi pobude, ne pa na podlagi
               zahteve, ki jo mora obravnavati Ustavno sodišče. Trdimo, kar je bilo v predstavitvah
               že poudarjeno, da so tudi po razpravi na Ustavni komisiji, predvsem pa na podlagi
               mnenja strokovnjakov, pripravljene rešitve, ki tudi v delu, kjer ima pravico Ustavno
               sodišče samo odločati ali bo nek predlog, neko pobudo vzelo v obravnavo ali ne, dane
               zadostne varovalke, ki zagotavljajo, kakšni so kriteriji, po katerih bo Ustavno
               sodišče to presojalo, in to je enkrat ocena posledic za samega pobudnika in drugič
               splošen ustavnopravni pomen te pobude. Oba kriterija morata biti izpolnjena, da se to
               obravnava. Posebej pomembno pa je poudariti, kar je bilo tudi že danes sporočeno,
               manjšina je lahko tista, ki reče, da mora biti določen predlog obravnavan, da ne bi
               večina v Ustavni komisiji imela pristojnosti in možnosti, da izloča te pobude in jih
               ne obravnava. Kakšna bo ta manjšina, je prepuščeno ustavnemu zakonu in za enkrat ni
               vsebina predloga za spremembo Ustave.</p>
               <p>Ne razumemo torej razlogov, ki bi tehtno in s premislekom oporekali možnostim, da se
               postopek začne. Še enkrat poudarjamo, da ga bomo mi podprli. Menimo, da je prav, da
               se v Ustavni komisiji, če predlog, da se postopek zavrne, ne bo sprejet še enkrat
               razmisli o predlaganih rešitvah, vse s ciljem, da se zagotovi večja učinkovitost in
               sodno varstvo tudi na ustavnopravni ravni. Če velja za redna sodišča, velja za
               Ustavno sodišče v enaki meri, da je pomembna ne samo vsebina, ampak tudi čas, v
               katerem je o določeni zahtevi odločeno, posebej ko gre za splošno kršenje določenih
               človekovih pravic ali ustavnih norm, saj je v tem primeru prizadeta množica ljudi ali
               skupine ljudi in ne samo eden, ki je prizadet, kadar se prepočasi rešujejo konkretna
               vprašanja na rednih sodiščih.</p>
               <p>Predlog, da se sprejme pobuda, bomo podprli in pričakujemo, da bo današnja razprava
               vsem nam dala dodatne argumente, da je to vredno storiti v korist varstva ustavnosti
               in zakonitosti in pogojem za učinkovitejše delo Ustavnega sodišča. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil France
               Cukjati.</p>
               <p>Prosim.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za besedo, gospod predsednik. Lep pozdrav kolegice, kolegi!</p>
               <p>Takoj na začetku Ustave smo zapisali, da je Slovenija pravna in socialna država. Vsi
               se tudi zavedamo, da brez učinkovite in nepristranske sodne veje oblasti ni pravnega
               varstva, ni pravne države, pa tudi ne brez Ustavnega sodišča, ki bedi nad skladnostjo
               zakonov in drugih predpisov z Ustavo, ratificiranimi mednarodnimi pogodbami in z
               načeli mednarodnega prava. Kot druge veje oblasti tudi sodstvo in tudi Ustavno
               sodišče ne deluje vedno brezhibno. Iz negativnih izkušenj se zato logično rojeva
               pobuda po spremenjeni in bolj odločni normativni ureditvi njegovega delovanja.
               Predlog ustavnih sprememb, ki ga predlaga Vlada, zadeva tiste člene slovenske ustave,
               ki določajo pristojnosti Ustavnega sodišča, nabor predpisov, ki se lahko presojajo,
               in sam postopek pred Ustavnim sodiščem.</p>
               <p>Slovenska demokratska stranka tega predloga že na Ustavni komisiji ni podprla, in to
               iz naslednjih razlogov. Prvič. Predlog sledi le enemu cilju, to je razbremenitvi
               Ustavnega sodišča, a to na način, da se omejuje dostopnost do ustavnega varstva. Če
               je doslej veljalo, da lahko vsakdo, ki izkaže svoj pravni interes, pod določenimi
               pogoji sproži postopek pred Ustavnim sodiščem, pa sedanji predlog to omogoča le
               določenim subjektom, kot so Vlada, Državni svet, tretjina poslancev, predsednik
               države, varuh človekovih pravic in tako dalje. Poleg tega se posamezne pristojnosti
               Ustavnega sodišča prenašajo na druga sodišča, na upravno sodstvo. Drugič. Ustavnemu
               sodišču se daje diskrecijska pravica izbire zadev za odločanje, kar pomeni, da bo
               Ustavno sodišče prosto odločalo, ali bo ali ne bo obravnavalo posamezno pobudo
               oziroma ustavno pritožbo. Kriterije za izbiro si bo, če si bo, določilo Ustavno
               sodišče samo. Pri zavrnitvi pobude pa se ne bo obremenjevalo niti z odgovorom, kaj
               šele z obrazložitvijo svoje zavrnitve. Zato tudi ne bo nobenih ustreznih letnih
               statistik in poročil, nobenega zunanjega nadzora standardov, ki vodijo Ustavno
               sodišče pri sprejemanju zadev v obravnavo. Tretjič. Do predloga imajo zelo tehtne
               pomisleke ne le vladna služba za zakonodajo, ampak v veliki meri tudi stroka. Kritike
               veljajo predvsem glede čiste arbitrarnosti, diskrecije Ustavnega sodišča, glede
               sprejemanja pobud v obravnavo, zaradi česar bi moral predlog vsebovati določbe vsaj
               glede dveh obveznih ustavnih vodil. Najprej je to pomembnost ustavnopravnega
               vprašanja, sproženega s takšno pobudo ali pritožbo za nadaljnjo sodno prakso rednih
               sodišč in z zakonodajo, nato teža posledic, ki jo za pritožnika pomenijo izpodbijani
               splošni pravni akti, če ostanejo v veljavi. Odziv Ustavnega sodišča na ustavno
               pritožbo, pa čeprav le zavrnitev obravnave, je nujno potreben tudi zato, ker se
               pritožnik šele po izčrpanju domačih pravnih sredstev lahko obrne na Evropsko sodišče
               za človekove pravice. Če tega odziva ni, če ni odgovora, te pravice ni. Mnogi tudi
               opozarjajo, da prenos zadev z Ustavnega sodišča na upravna sodišča, govorim v
               množini, na upravna sodišča, ki niso ustrezno usposobljena, lahko povzroči neenotno
               sodno prakso, kar se je pokazalo na primer pri čisto banalni računski operaciji
               odmere nagrad stečajnim upraviteljem, ko niti štiri višja sodišča niso enotno
               odločala, ampak diametralno nasprotno. Znan je primer Maribor proti Višjemu sodišču
               Ljubljana.</p>
               <p>Naj zaključim. Slovenske demokratska stranka nasprotuje predlagani spremembi Ustave.
               Če je Ustavno sodišče preobremenjeno, ga je treba kadrovsko ojačati, ne pa zapirati
               dostopa do pravnega ustavnega varstva. Razpravi na Ustavni komisiji so nekateri
               zagovorniki predlaganih sprememb opozorili oziroma na neki način zagrozili, da če ne
               bo prišlo do sprememb, bo Ustavno sodišče samo začelo samovoljno selekcionirati
               zadeve, ki jih bo obravnavalo. Če smo konkretni, to počne že sedaj. Pa tudi redna
               sodišča so glede obravnave zadev zelo, morda preveč, svobodna. Nekatere zadeve
               obravnavajo že čez nekaj dni, nekaj čez leto dni, nekatere pa nikoli, ker prej
               zastarajo. Pa ne vemo, po kakšnih kriterijih se tako različno lotevajo zadev.</p>
               <p>Včasih lahko le slutimo te kriteriji, ki nam pa res ne morejo biti v ponos, saj
               nakazujejo na težko politično korupcijo. Po dvajsetih letih ugotavljamo, da mnoge
               stvari v slovenski državi slabo delujejo in bi res potrebovali ustavne spremembe. Pa
               ne le nekaj členov in ne le na področju delovanja Ustavnega sodišča. Čas je za širok
               pristop in resen usklajen premislek o številnih pomembnih vprašanjih slovenske
               ustave. In na to Slovenske demokratska stranka čaka.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Franco Juri.</p>
               <p>Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsednik. Spoštovani minister, drage kolegice in
               kolegi!</p>
               <p>Ustavno sodišče je izjemno pomembna ustanova, prepomembna, da je ne bi obravnavali z
               vsem spoštovanjem. Zato menimo, ko izhajamo iz problematike Ustavnega sodišča, si
               moramo najprej zastaviti ključni cilj, Ustavno sodišče je treba spoštovati in odločbe
               Ustavnega sodišča je treba spoštovati.</p>
               <p>V Poslanski skupini Zares spremembe Ustave Republika Slovenija, ki jih predlaga
               Vlada, podpiramo, saj smo prepričani, da je mogoče zgolj s spremembo Ustave doseči
               razbremenitev Ustavnega sodišča, ki se bori z zaostanki. Ustavno sodišče bo o
               izbranih zadevah na zahteve in pobude ter pritožbe lahko odgovorilo v bistveno
               krajšem času kot doslej, s čimer bo tudi v postopku pred Ustavnim sodiščem
               zagotovljena pravica do sojenja brez nepotrebnega odlašanja in dejansko zagotovljeno
               varstvo ustavnih pravic. Ustavno sodišče zaradi izredno številnih pristojnosti in
               izjemno širokega dostopa do sodišča namreč ne morejo več učinkovito upravljati svoje
               ustavne funkcije. Vse ostalo, kot so na primer zakonske spremembe za omejevanje
               dostopa ali drugo, je lahko le v obliž na rano, ki jo lahko zacelijo samo ustavne
               spremembe. S spremembami bi dosegli, da bi se sodišče posvečalo le pomembnim zadevam,
               ustavnomerodajnim vprašanjem, ustavna pritožba pa bi postala posebno in izredno
               pravno sredstvo, na podlagi katerega sodišče preverja le posebej utemeljene primere.
               Ustavno sodišče dobi namreč več primerov, kot jih zmore rešiti v doglednem času, zato
               mora določiti prioritete. To so primeri, ki lahko izrišejo standarde varovanja
               človekovih pravic ali zelo hude kršitve človekovih pravic ali svoboščin ali posebna
               narava primera. Mislimo, da je neprimerno, da mora sodišče odločati v tisočih
               primerih, kjer so stališča jasna. Na primer, sodišče je leta 2007 prejelo kar 4 tisoč
               354 zadev, te zadeve so bili v veliki meri, kako bi rekli temu, bagatelne, vložene na
               tipiziranih vlogah, ki so krožile na spletu. To je pripeljalo do nerazumnih
               obremenitev. Šele zakonska sprememba je leta 2007, kolikor je bilo mogoče,
               razbremenila Ustavno sodišče. Kljub temu je lani število vloženih zadev spet poraslo
               za 1,9 % na tisoč 880 zadev, kar pomeni približno 200 novih zadev na posameznega
               ustavnega sodnika. Dvomimo, da je to koristno. Res pomembne za varstvo človekovih
               pravic in temeljnih svoboščin pa so zadeve, kjer prihaja do kršitev ustavnih pravic,
               in so načelnega pomena za razvoj ustavnopravne prakse. Ustavno sodišče bi po našem
               mnenju le tako lahko vnovič izvrševalo svoje temeljno poslanstvo, to je varovanje
               Ustave in človekovih pravic.</p>
               <p>V Poslanski skupini Zares podpiramo ameriški model kriterijev, kdaj se ta zadeva
               sprejme v obravnavo. Ta tega namreč ne določa. V bistvu gre za tako imenovano
               diskrecijsko pravico, ki je bila danes tudi tukaj že pojasnjena, diskrecijsko pravico
               ustavnih sodnikov, da sami presodijo, kdaj gre dejansko za ustavna vprašanja oziroma
               za hude kršitve človekovih pravic ali svoboščin ali posebno naravo primera. Po tem
               modelu bi Ustavno sodišče samo izbralo, katere vloge bo obravnavalo in za ta model se
               je odločila tudi Vlada. Mi menimo, da se je odločila pravilno. Nekaj
               fundamentalističnega je v trditvah pa ugotovitvah, da v nobenem primeru ne bi smela
               biti spodkopana pravica do individualne pritožbe. Nihče ne želi ukiniti pravice do
               individualne pritožbe. Če imamo več tisoč primerov, je že s tem v bistvu okrnjena
               pravica do individualne pritožbe. Kvantiteta, ekstenzivnost in neselektivnost
               primerov so prvi dejavnik, ki izničuje sam pomen Ustavnega sodišča in tudi presoje
               ustavnih sodnikov.</p>
               <p>Mislimo pa, da imamo državljani pravico, da dobimo odgovor oziroma da smo deležni
               odločitev sodišča v doglednem času. Zapoznela pravica ni pravica oziroma je zanikana
               pravica, in to se žal ne po krivdi ustavnih sodnikov dogaja zaradi nepreglednosti
               zahtev in pričakovanj od njihovega dela. Zato bomo predlog, da se začne postopek za
               spremembo Ustave Republike Slovenije, ki bodo Ustavnemu sodišču Republike Slovenije
               zagotovile, da bodo lahko učinkovito opravljali funkcijo varuha Ustave ter človekovih
               pravic in temeljnih svoboščin, podprli. Žal ugotavljamo, da je že na matičnem odboru
               oziroma Ustavni komisiji prišlo do polemik, do ugovorov, do nasprotovanja tem
               potrebnim spremembam in se bojimo, da se tukaj razprava ne odvija o samem predmetu,
               torej o samem problemu, ampak da je spet ta razprava zašla v politične meandre in se
               v bistvu to nasprotovanje napaja zlasti na političnih okopih. Če bi lahko citirali
               predsednika Ustavnega sodišča na nedavnem intervjuju, je zanimivo, da sam opozarja,
               da je Ustavno sodišče tako pomembna ustanova, da je treba do nje pristopiti vedno
               filigransko, vedno preudarno. Ustava je tak dokument, ki zahteva dolgoročno
               stabilnost, spremembe morajo biti vedno preudarne. A hkrati pravi predsednik
               Ustavnega sodišča, da to ne pomeni, da ne sme priti do sprememb, zlasti do takih, ki
               omogočajo nemoteno, neovirano delo Ustavnega sodišča. In tega bi se nasprotniki
               sprememb ustave morali zavedati, se malo distancirati od vloge opozicije, razmišljati
               državotvorno oziroma ustavnotvorno in razumeti, da so pravzaprav to spremembe, ki jih
               zahteva družba v celoti, ne samo ena politična opcija. V tem primeru in tudi v
               ostalih primerih se nasprotniki pri svojem odločanju ne bi smeli, vsaj po našem
               mnenju, ravnati po reklu, kolikor slabše za državo in njene institucije, toliko bolje
               za nas, kajti na koncu tega procesa nas čaka pogorišče pravne države. Zato v
               Poslanski skupini Zares pozivamo, apeliramo na nasprotnike sprememb ustave, da s
               skupnimi napori občutek, da je Slovenija vse manj pravna država, ki je značilen za ta
               čas in za to krizo, presežemo in ponovno vzpostavimo spoštovanje pravne države.</p>
               <p>In konec se navezuje na moj začetek, na moj uvod, da hkrati, ko skušamo razbremeniti
               Ustavno sodišče in mu ponuditi z ustavo jasen okvir delovanja in učinkovitega
               ukrepanja, želimo poudariti pomen Ustavnega sodišča in pomen spoštovanja Ustavnega
               sodišča in odločb Ustavnega sodišča. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil Jakob
               Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Spoštovani gospod minister s sodelavcem,
               kolegice in kolegi!</p>
               <p>Predsednik Republike Slovenije je že leta 2008 v Državnem zboru predstavil predlog,
               da bi se s spremembami ustave razbremenilo Ustavno sodišče in tako poskušala
               zagotoviti večja stopnja kakovosti odločanja in obravnava najzahtevnejših primerov na
               Ustavnem sodišču. Pri predsedniku republike je bila takrat ustanovljena skupina
               strokovnjakov, ki so začeli s pripravami tez. Kasneje pa je z začetim postopkom
               nadaljevalo Ministrstvo za pravosodje in strokovno skupino okrepilo z novimi
               priznanimi ustavnopravnimi strokovnjaki, ki so začeli s pripravo ustreznih gradiv.
               Naše mnenje v tistem obdobju, seveda ob upoštevanju takratnih podatkov in dejstev, je
               bilo naklonjeno spremembi ustave, kar je razvidno tudi iz poročila predsednika
               Ustavne komisije Državnega zbora. V poslanski skupini pa ocenjujemo, tudi po
               podatkih, ki jih imamo in jih lahko razberemo iz poročil o delu Ustavnega sodišča, da
               se stanje glede pripada zadev na Ustavno sodišče glede na leta 2006, 2007 in 2008
               bistveno spreminja. Stanje se je od takrat, ko je bila ta pobuda dana, bistveno
               spremenilo. Zagotovo je k temu prispevala tudi sprememba Zakona o Ustavnem sodišču iz
               prejšnjega mandata. Že na podlagi tega zakona je bila uvedena neke vrste arbitrarnost
               pri selekciji na Ustavnem sodišču, katere zadeve Ustavno sodišče obravnava in katerih
               ne obravnava. Iz tega našega razmišljanja sledi, da se je potreba po spremembah
               bistveno zmanjšana in da tudi ni več očitnih signalov s strani Ustavnega sodišča v
               smeri problematiziranja obstoječih določil njihovega poslovnika, zakona in ustave v
               zvezi z vodenjem postopkov na Ustavnem sodišču. Pomeni, da so se po naši oceni te
               zadeve le precej uredile v zadnjem času, tisti apel predsednika republike je bil dan
               v nekem povsem drugem času in je situacija na Ustavnem sodišču danes bistveno
               drugačna.</p>
               <p>V poslanski skupini torej v tem trenutku ne vidimo potrebe po teh spremembah, zato
               predloga sprememb ustavne ne bomo podprli. Poudariti pa moram, da ocenjujemo, da je
               bilo delo pri pripravi predloga tako ustavno-pravnih strokovnjakov, ki jih je
               angažirala Vlada, kot posebne strokovne skupine v okviru Ustavne komisije Državnega
               zbora opravljeno zelo kvalitetno in bo zagotovo dobra podlaga za obravnavo in sprejem
               ob kakšni drugi potrebni priložnosti. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               Anton Urh.</p>
               <p>Prosim.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala za besedo. Spoštovani gospod predsednik, spoštovani gospod minister, kolegice
               in kolegi, vsem lep pozdrav!</p>
               <p>Že kar nekaj časa je minilo od tedaj, ko je Vlada v Državni zbor vložila predlog za
               začetek postopka za spremembo naše ustave v zvezi z razbremenitvijo Ustavnega
               sodišča, že več kot tri leta je, odkar je predsednik Republike Slovenije predstavil
               predlog Državnemu zboru, že kar precej let pa si strokovna javnost tudi sama, Ustavno
               sodišče kot tudi del politike intenzivno prizadeva, da bi se rešilo vprašanje
               preobremenjenosti najvišje instance varovanja človekovih pravic in svoboščin. Danes
               imamo zopet pred seboj strokovno argumentiran, popolnoma sprejemljiv predlog, da se
               pristopi k sprejemu spremembe ustavnih določil, katerih cilj in namen je zagotoviti
               večjo stopnjo kakovosti odločanja Ustavnega sodišča. Predlog je podprla tudi
               strokovna komisija, ki je bila posebej ustanovljena za obravnavo tega specifičnega
               področja in v kateri so sodelovali vrhunski strokovnjaki ustavnega prava. Argumentov
               za podporo na tem mestu ne bom ponavljal, saj so celovito in podrobno nanizani v
               dokumentaciji. V Poslanski skupini DeSUS priznavamo, da je treba pristopiti k
               reševanju problematike preobremenjenosti Ustavnega sodišča, kot najvišjega
               samostojnega in neodvisnega organa, in da je takšen pristop oziroma takšne rešitve,
               ki so predlagane, popolnoma primerne. Tak masovni pripad zadev na Ustavno sodišče,
               kot ga ima naše, je v tujini prej izjema kot pravilo. In edino rešitev tudi poslanci
               DeSUS vidimo le v tem, da se omeji dostop do Ustavnega sodišča. Moram pa tudi
               pripomniti, da ne more biti na račun kršenja človekovih pravic in svoboščin. Tako se
               v naši poslanski skupini v celoti strinjamo, da se vse pristojnosti Ustavnega sodišča
               določijo v Ustavi Republike Slovenije, prav tako se v celoti strinjamo s predlagano
               spremembo, ki predvideva možnost, da se lahko presoja pravne pravilnosti iz splošnih
               pravnih aktov, ki so nižji od zakona, prenese tudi na drugo sodišče. Imeli smo,
               priznamo, nekaj pomislekov glede predloga novega pravila, po katerem bi Ustavno
               sodišče prosto odločalo o tem, ali bo ustavne pritožbe in pobude za presojo predpisov
               obravnavalo. Tudi mi smo tehtali, ali takšna rešitev pomeni uvedbo diskrecije pri
               izbiri zadev za odločanje v smislu arbitrarnosti in pristranskosti odločanja. Ustavno
               sodišče po veljavni ureditvi iz razloga meril in pogojev, določenih v Zakonu o
               Ustavnem sodišču, sicer že danes odloča, katere izmed ustavnih pritožb in pobud bo
               sprejelo v obravnavo in bodisi v postopku odločanja o ustavni pritožbi bodisi v
               postopku za presojo ustavnosti oziroma zakonitosti predpisa odločilo o njihovi
               utemeljenosti. Vendar to pomeni, da mora postopek odločanja izpeljati v vsaki
               posamezni zadevi. Vedno mora odločati tudi o tem, da niso izpolnjene procesne
               predpostavke za odločanje oziroma da niso izpolnjena merila in pogoji za sprejem v
               obravnavo. Glede na raziskavo predlagatelja navedeno pomeni, da se o zahtevnejših
               zadevah praviloma odloča bistveno dlje – tudi štiri leta in več, kot bi se odločalo,
               če ne bi bilo treba izvesti vseh postopkov, ki se tudi po skrbni proučitvi zadeve
               končajo z negativno odločitvijo za udeleženca v postopku.</p>
               <p>Predlog izhaja iz izhodišča, da naj ima ustavno sodno varstvo subsidiarno naravo,
               kajti človekove pravice in temeljne svoboščine morajo ustrezno varovati že redna
               sodišča. Kriterije za izbiro zadev pa naj bi po predlogu Vlade razvilo Ustavno
               sodišče samo, pri tem pa naj bi predvsem upoštevalo, ali je mogoče od odločitve
               pričakovati dvig ravni varstva ustavnosti v širšem pomenu. Nadalje naj bi izbiralo
               zgolj vloge, ki bodo izkazovale resen dvom v ustavnost zakonskih določb, ki bodo
               podlaga za odločanje sodišča v posamičnih sodnih postopkih, pa tudi vloge, za katere
               bo Ustavno sodišče ocenilo, da glede na morebitno resnost kršitev človekovih pravic
               ali njihovo nespoštovanje, kljub temu da je Ustavno sodišče kot varuh Ustave že
               opredelilo njihovo vsebino, zahtevajo njegovo odločanje.</p>
               <p>Glavni razlog za pristop k sprejetju predlaganih rešitev je razbremenitev Ustavnega
               sodišča, ki danes zaradi občutnega prirasta zadev težko izpolnjuje svojo primarno
               funkcijo. Poslanci DeSUS menimo, da je večina predlaganih sprememb nujnih in
               koristnih, saj bo le-tako mogoče doseči sojenje v razumnem roku, Ustavnemu sodišču pa
               povrniti ugled najpomembnejšega sodišča v državi. V tem okviru je po eni strani
               dobrodošla predlagana diskrecija Ustavnega sodišča, ki naj bi po novem prosto
               odločalo o tem, ali bo ustavne pritožbe in pobude za presojo predpisov obravnavalo
               ali ne. To bi vsekakor razbremenilo Ustavno sodišče in pripomoglo k ločitvi za sodno
               prakso pomembnejših od manj pomembnih zadev. Po drugi strani pa slednje brez jasnih
               in vnaprej določenih meril lahko vodi v arbitrarnost in pristranskost. Vendar,
               odkrito, mislim, da lahko tako visoki instanci, kot je Ustavno sodišče Republike
               Slovenije, prepustimo in zaupamo, da sámo določi merila, po katerih naj bi izvrševalo
               svojo diskrecijsko pravico.</p>
               <p>Poslanci DeSUS podpiramo ideje in predlagane rešitve, ki stremijo k razbremenitvi in
               upamo in pričakujemo, da bo to spoznanje vodilo tudi druge poslance Državnega zbora.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Silven
               Majhenič.</p>
               <p>Prosim.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Spoštovani gospod predsednik, spoštovani minister!</p>
               <p>Kot je bilo že povedano, naj se ustava spremeni le toliko, kolikor je res treba. S
               spremembami ni treba hiteti, kajti aktualna ustava, ki je v veljavi, zagotavlja vse
               potrebno za zakonito funkcioniranje države. Seveda pa smo v Slovenski nacionalni
               stranki za spremembe, vendar takšne, ki bodo imele temeljni značaj suverenosti države
               v okviru Evropske unije.</p>
               <p>Kakšne radikalne spremembe verjetno niso potrebne, je pa vendarle nekaj takšnih, ki
               bi jih kazalo narediti, kar pa mora biti plod skupnih razprav za spremembe, ki bodo
               predložene poslancem v Državnem zboru in bodo sprejemljive za večino. Ko bomo
               sprejeli ustavne spremembe, upam, da bodo napisane dovolj jasno, da ne bo dvoma okrog
               pravne države, o kateri se danes največkrat krešejo mnenje. Jasnost ustave je zelo
               pomembna, saj je potem tudi garant za vse, da si jo znamo razlagati, kot je zapisano.
               Nelogično je, da se ustavni sodniki v določenih primerih izrečejo neenotno oziroma s
               preglasovanjem, kar je dokaz, da ustava ni dovolj jasno zapisana. Ustavno sodišče
               razlaga ustavo, zato je enotnost potrebna in odločbo Ustavnega sodišča je treba
               spoštovati, saj izhaja iz ustave. Ustavno sodišče je nad sodišči, zato je treba
               njihove odločitve spoštovati. Če pa so mnenja ustavnih sodnikov različna, potem
               Ustavnega sodišče ne rabimo in si bomo zakone razlagali vsak po svoje. Ustavnemu
               sodišču je treba zagotoviti zagotavljanje izvajanja pravnega reda. V Slovenski
               nacionalni stranki se strinjamo, da mora biti kakovost pravnega varstva nadgrajena,
               kar pa bomo dosegli, kot sem že omenil, ne s hitrostjo, ampak s premišljeno
               konstruktivno razpravo in predlogi vseh strank, ki bodo tudi upoštevane in predlogi
               pretehtani. Ustava se ne piše vsako leto, zato ni treba hiteti. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima Cvetka Zalokar Oražem. <stage xml:id="Redna-27-2011-04-19.stage4">(Je ni.)</stage> Besedo ima mag.
               Radovan Žerjav. <stage xml:id="Redna-27-2011-04-19.stage5">(Ne.)</stage> Joško Godec. <stage xml:id="Redna-27-2011-04-19.stage6">(Ne.)</stage> Miran Györek. <stage xml:id="Redna-27-2011-04-19.stage7">(Ne.)</stage> Andrej Magajna. Pripravi
               naj se László Göncz.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Spoštovani!</p>
               <p>Že večkrat je bilo danes omenjeno, da je bilo v preteklih letih Ustavno sodišče
               dobesedno zasuto s pripadom zadev, v tisoče gre številka. Pa bodimo malo kritični.
               Primerjave vedno niso najbolj primerne, ampak kljub temu. Približno desetkrat manj
               imamo v Državnem zboru predlogov zakonov, ki jih sprejemamo, pa nas je 90, pa nihče
               od nas ni v stanju, da bi pregledal vsega gradiva, ki ga dobivamo na klop ali v
               digitalni obliki. Še tako vestni poslanci, pa tudi poslanci, ki nimajo nobenih drugih
               funkcij, niso župani in niso obremenjeni z drugim delom, ne morejo predelati zadeve.
               Potek dela na Ustavnem sodišču je pač takšen, da si delijo delo. Poročevalci, ki
               dobijo zadevo v obravnavo, seznanijo svoje kolege. Zadeve se odvijajo v naglici in
               tako presojanje ne more biti kvalitetno. Kaj pomaga deklarirana pravica, če ta
               pravica potem ni ustrezno uresničljiva. Pravica mora biti uresničljiva in tudi, kot
               rečemo, iztožljiva. Ob takem pripadu zadev sodišče navkljub najboljši volji ne more
               delati kvalitetno. Treba je najti odgovore, kako to rešiti. Prvi korak je sprememba
               ustave. To sigurno je. Tu velja previdnost, kako se zadeve lotiti. Imamo
               strokovnjake, odprimo debato, dajmo možnost Komisiji za ustavna vprašanja, da te
               zadeve začne proučevati, reševati in da končno postavimo zadevo v tako obliko, da bo
               možno, ne samo odločanje, ampak tudi kvalitetno odločanje. Zato pozivam vse poslance,
               potrebna je pač dvotretjinska večina, da spregovorimo o teh zadevah in da premislimo.
               Mogoče bomo prišli do tega, da ni treba nič spremeniti oziroma v ustavi zelo malo, da
               pa je treba določene področne zakone drugače oblikovati. Vendar ne a priori
               odklanjati te zadeve, a priori odklanjati možnosti, da se lotimo tudi tega perečega
               vprašanja. Sodišče dela pri takem prilivu zadev ne more opravljati, to je
               dejstvo.</p>
               <p>Predlagam in prosim poslance, da odpremo vsaj to možnost, da se o tem razpravlja.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima László Göncz. Pripravi naj se Franco Juri, za njim Darja Lavtižar Bebler.
            </p>
            </sp>
            <sp who="SDZ5:GönczLászló">

               <speaker>DR. LÁSZLÓ GÖNCZ:</speaker>

               <p>Hvala lepa, gospod predsednik. Spoštovani gospod minister, kolegice in kolegi!</p>
               <p>Nadaljeval bi tam, kjer je gospod Magajna končal. Dajmo možnost za to, da se o tem
               vprašanju razpravlja, torej treba bi bilo podpreti s potrebno večino predlagane
               spremembe ustave. Menim, da je to iz več razlogov pomembno. Verjetno se vsi strinjamo
               s potrebo, da se kvalitetno nadgradi ustavnopravno varstvo v Republiki Sloveniji.
               Mislim, da tukaj ni dvoma, da bi v zvezi s tem kdorkoli karkoli oporekal. Seveda se
               težava začenja pri smiselni diferenciaciji zadev, ki bi jih moralo obravnavati ali pa
               bi jih lahko obravnavalo Ustavno sodišče. Osebno menim, da če se razprava sproži,
               potem bo nekakšna diferenciacija na kakovostni ravni le uspela in bo nek korak naprej
               lahko pomenila ta razprava in tudi postopek. Vsi se zavedamo, da gre za izredno
               občutljivo vprašanje in današnji čas še morda ni naklonjen tovrstnim tehtnim
               vsebinskim razpravam, hkrati pa terja današnji čas, da se zadeva premakne, saj vidimo
               ovire, ki sistemsko onemogočajo določen pozitiven premik na področju delovanja
               Ustavnega sodišča. Morda bi v splošnem še rekel, če bi se lahko konsenzualno ugotovil
               vsaj obseg tistih kompetenc v primeru katerih bi lahko odločala tudi neka manjšina
               ustavnih sodnikov. To je eno takšno vprašanje, ki morda lahko pomeni nek začetek te
               razprave, če do tega sploh pride, torej tisti konsenz pri vprašanjih, kjer lahko
               manjšina odloča. Verjetno je z vidika človekovih pravic in še določenih drugih
               področij pomembno, da se ne ustvarja občutek, da se zapira pravno varstvo za
               kogarkoli in zato je verjetno lahko to neko ključno vprašanje. Mimogrede, vsi ste
               verjetno marsikaj slišali o sprejemanju ustave na Madžarskem, ki je bila včeraj
               potrjena. V zvezi s tem so se ravno pri tem vprašanju, pa še nekaterih drugih
               vsebinah, najbolj lomila kopja. Če je na področju manjšinskih zadev zadeva do neke
               mere uspela priti na boljšo raven, kot je bilo prvotno načrtovano, hvala bogu, je pa
               ravno pri ustavnovarstvenem vprašanju oziroma pri Ustavnem sodišču zadeva ostala kar
               precej odprta in nekateri grozijo kar z referendumom. Jaz menim, da so določena
               vprašanja tudi upravičena, ker se morda prav takim občutljivim vsebinam ni namenjalo
               dovolj časa in dovolj strokovnosti.</p>
               <p>No, ampak kakorkoli, da se vrnem na današnjo razpravo in zaključim. Z vidika narodnih
               skupnosti smo mi že v fazi obravnave na Ustavni komisiji podprli to razpravo in si
               želeli, da pride do nadaljevanja razprave v Državnem zboru. Pri tem smo z
               narodnostnega vidika omenili pomen kompetence pristojnih organizacij narodnih
               skupnosti. Če se spreminja 162. člen Ustave in se opredeli, kdo lahko vloži oziroma
               se izjasni z določenimi vsebinami, da bi o teh vprašanjih zaradi ustavnega varstva
               narodnih skupnosti v Sloveniji pristojne organizacije narodne skupnosti nedvomno
               morale imeti ta pomen. Sedanji predlog tega ne omogoča, ampak če bi do te razprave
               prišlo, jaz menim, da bi bila morda pripravljenost in potreba, da se v tej smeri
               zadeva premakne. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franco Juri. Pripravi naj se Darja Lavtižar Bebler.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsednik.</p>
               <p>Mi se vsi tukaj danes zavedamo omejene možnosti, da bomo s tem predlogom uspeli, ker
               je to predlog in je to sprememba, ki zahteva dvotretjinsko večino. Vsi se dobro
               zavedamo, če ne bo podpore opozicije, te dvotretjinske večine ne bo. Vseeno se mi zdi
               pomembna ta razprava, ki ne izhaja iz dnevnopolitičnih predpostavk in tudi
               kalkulacij, kajti to vprašanje ustavnih sprememb se je pojavilo ob samem začetku tega
               mandata. Če se spomnite, tukaj ne govorimo o tistih spremembah, ki jih prav tako
               smatramo za pomembne spremembe za deblokado države, ampak govorimo o prvi spremembi
               za deblokado, za deblokado Ustavnega sodišča. Dejstvo je in statistika nam to dnevno
               dokazuje, da je Ustavno sodišče, ki je pomembna vrhovna inštanca pri presojanju
               ustavnosti, danes blokirano zaradi preobremenjenosti. Ko smo vzpostavili sistem
               ustavne presoje in odločanja o relevantnih ustavnih vprašanjih in smo želeli biti
               skrajno demokratični, se je ta skrajna demokratičnost izrodila v nekaj, kar je vse
               bolj podobno kaosu oziroma popolni blokadi. Na tisoče vprašanj, s katerimi se ukvarja
               Ustavno sodišče, pomeni, da objektivno ne more priti do kvalitetnega dela še tako
               dobrega Ustavnega sodišča, še tako dobrih ustavnih sodnikov. Na to so opozorili in
               opozarjajo strokovnjaki. Stroka se je večkrat oglašala v tej smeri. O tem je
               opozarjal tudi predsednik republike. Sami ustavni sodniki, ustavni pravniki in mi
               politiki imamo v rokah škarje in platno. Danes tukaj razpravljamo o prvi preudarni,
               ampak potrebni spremembi ustave, ki v ničemer ne zmanjšuje pravne varnosti
               državljanov. V ničemer. Vsa pravna varnost bo zagotovljena s tistimi inštitucijami,
               ki so za to pristojne. In določena vprašanja bi enostavno prišla k upravnim sodiščem,
               torej tistim sodiščem, ki so v mnogih vidikih v bistvu še bolj fleksibilna, bolj
               elastična, bolj agilna, kot je samo Ustavno sodišče, pri odločanju o manj pomembnih
               zadevah, družbeno manj pomembnih, vsekakor pa pomembnih za posamezne državljane. Gre
               za spremembo, ki omogoča učinkovitejše delo Ustavnemu sodišču, ki v ustavi v bistvu
               že opredeljuje pristojnosti in tudi nekatere varovalke, nekatere mehanizme, ki
               zagotavljajo nadaljevanje pravne varnosti za vse državljane. Diskrecijska pravica, to
               pomeni, da tudi strokovnosti ustavnih sodnikov zaupamo in s tem poudarjamo, da ne
               more priti do zlorab. Kvalificirana manjšina pri odločanju je tudi pomemben institut,
               ki ponuja varovalke in omogoča učinkovito delo Ustavnega sodišča. Ko o tem
               razpravljamo, se moramo hkrati zavedati, kar sem tudi povedal uvodoma v imenu
               poslanske skupine, da je treba zaščititi to ustanovo. Ustavno sodišče je dejansko
               tista ustanova, ki nam pove, kje ga v bistvu <q>"kiksnemo"</q> včasih z vidika ustavnosti,
               kaj je ustavno, kaj ni ustavno. Ko imamo te dileme, se obračamo na Ustavno sodišče.
               Ampak predpogoj za to, da je Ustavno sodišče priznana inštitucija, je, da jo mi
               politiki priznamo kot tako in jo spoštujemo. Žal se to ne dogaja, in to se ne dogaja
               tudi z alibijem, da tako ali tako se Ustavno sodišče ukvarja z vsem in so tako
               bagatelne zadeve, da včasih si mi lahko privoščimo tudi ne obravnavati resno nekaj, o
               čemer je odločilo Ustavno sodišče Zato mislim, da gresta ta dva vidika zelo skupaj.
               Spoštovanje do te ustanove, spoštovanje do odločitev te ustanove in hkrati tudi
               razbremenjevanje te ustanove vsega tistega balasta, ki v bistvu sedaj preprečuje, da
               bi se Ustavno sodišče ukvarjalo z relevantnimi vprašanji ustavnosti, človekovih
               pravic, državljanskih pravic. In za to gre. Jaz mislim, da če bi res ustavnotvorno
               razmišljali v Državnem zboru, danes ne bi bilo nobene dileme in bi ta poizkus, ki
               mora biti nevtralen, ni politično in ideološko opredeljen in ne sme biti talec
               različnih političnih poigravanj oziroma politične dialektike, strankarske dialektike,
               ki pa seveda legitimno domicilno pravico nekje drugje, ne pa pri ustavnih
               vprašanjih.</p>
               <p>Jaz upam, da se bo na koncu te skupne refleksije nekaj spremenilo. Sicer ne vlagam
               velikih upov v to, ampak še vedno menim, da bi bilo dobro, če bi se pri tem
               poenotili.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javil gospod minister gospod Aleš Zalar.</p>
               <p>Prosim.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala, gospod predsednik.</p>
               <p>Javil sem se k besedi, zato ker se mi zdi dobro še enkrat ponoviti tisto, kar je
               uvodoma rekel cenjeni gospod poslanec Juri. Spreminjanje ustave v tej fazi postopka
               je seveda politični proces in je popolnoma jasno, da se tukaj išče ustrezna politična
               podpora, ki mora biti kvalificirana. V naših političnih razmerah pomeni, da mora
               tukaj, če si želimo doseči kakršnokoli spremembo, priti do visoke stopnje politične
               soglasja, tudi politična opozicija naj bi v tem procesu sodelovala na konstruktiven
               način. Razumem pa, da je v teh časih marsikomu težko podpirati Vlado in da obstaja
               bojazen, da bo podpora kakšnemu vladnemu predlogu razumljena tudi kot podpora Vladi
               in tej koaliciji kot taki. Rad bi opozoril, da v tem primeru ne bo šlo za podporo
               Vladi, čeprav je Vlada formalni predlagatelj, šlo pa bo za podporo eni pravni državi.
               Tisti, ki radi govorijo o tem, da imamo dve pravni državi, lahko največ naredijo za
               to, da bodo ljudje imeli občutek, da je res samo ena in da je za vse enake in da ima
               za vse enake vatle, če bodo podprli to spremembo ustave, ki sega na področje
               pristojnosti Ustavnega sodišča, ki je naš zadnji varuh ustavnosti, zakonitosti in
               varstva človekovih pravic. Višjega v Sloveniji nimamo. Imamo še določene kontrolne
               institucije v Evropi, ampak obseg njihovega varstva je dokaj omejen in je vezan na
               nekatere ratificirane mednarodne konvencije, zato, še enkrat, predlagam ta premislek
               vsem.</p>
               <p>Če vam res gre za državljanke in državljane, za to, da bodo oni imeli ustrezno pravno
               varstvo tudi pred Ustavnim sodiščem, potem omogočite to možnost, da Državni zbor
               odloča o teh ustavnih spremembah. Gre predvsem za državljanke in državljane. Po drugi
               strani pa gre tudi za krepitev avtoritete Ustavnega sodišča. Na problem spodjedanja
               te avtoritete Ustavnemu sodišču je pred časom v Državnem zboru upravičeno opozoril
               predsednik republike. Rad bi spomnil tudi na to, da je Ustavno sodišče skoraj ob
               vsaki priliki, ki jo je imelo, pa naj si bo to predstavitev letnega poročila o delu
               Ustavnega sodišča, ali ob slovesnostih ob dnevu ustavnosti, ali ob drugih
               priložnostih, recimo ob intervjujih, ki so jih imeli posamezni predsedniki Ustavnega
               sodišča, vselej plediralo na politiko, naj omogoči te spremembe. Ustavno sodišče je
               prepričano, da to lahko prispeva k krepitvi pravne varnosti v tej državi za vse
               tiste, ki se obračajo na Ustavno sodišče. Komu bomo torej verjeli? Ustavnemu sodišču
               ali tistim, ki mislite, da je to bolj stvar dnevnopolitičnega prestiža? To vprašanje
               bi jaz s tega mestna naslovil tudi na državljanke in državljane, da bodo lahko imeli
               objektivno oceno tega, kakšno podporo ta predlog ima in zakaj jo morda nima v
               zadostni meri.</p>
               <p>Drugo, na kar bi rad opozoril, je to, da ne gre za neko dramatično spremembo. Skuša
               se prikazati, kot da selekcija, izbira zadev, ki jih bo Ustavno sodišče vzelo v
               obravnavo, predstavlja nek radikalen odmik od naše trenutne ustavne in zakonske
               ureditve. Pa ni tako. Selekcijo zadev opravlja Ustavno sodišče že danes in ima za to
               tudi vso ustrezno zakonsko podlago. Razlika med tistim, kar ima Ustavno sodišče
               danes, in tistim, kar predlaga Vlada v teh ustavnih spremembah, je v tem, za kakšne
               vrste selekcijo gre. Ali je ta selekcija pozitivna ali je ta selekcija negativna?
               Trenutno ta selekcija poteka tako, da Ustavno sodišče vsako zadevo vzame v obravnavo,
               jo mora vzeti v obravnavo, celo tisto, ki je očitno neutemeljena in se mora o njej
               izreči, ampak opravi selekcijo, Naj vam dam en konkreten primer, tudi v gradivu za
               potrebe odločanja Ustavne komisije je bilo dostopno. V letu 2009 je Ustavno sodišče
               prejelo tisoč 500 ustavnih pritožb. Ustavno sodišče je zdaj delalo selekcijo v tem
               smislu, ali jih sprejme v obravnavo ali ne. Od teh tisoč 500 pritožb jih je sprejelo
               78. Torej je Ustavno sodišče sprejelo izredno majhen delež utemeljenih ustavnih
               pritožb. Od teh 78 je v tem istem letu odločilo o 51. In znotraj njih je bilo
               uspešnih pritožnikov, torej tistih, ki so uspeli z ustavno pritožbo, 37. In zdaj
               poglejte, od teh 37 uspešnih v razmerju do tisoč 500 vseh, ki so se obračali na
               Ustavno sodišče, mnogi se obračajo na Ustavno sodišče, ko že zamudijo roke, mnogi
               kljub temu, da ne izčrpajo vseh pravnih sredstev, rednih in izrednih, kar je obvezna
               procesna predpostavka, ki mora biti izpolnjena. Vrsta razlogov je, zaradi katerih
               Ustavno sodišče teh pritožb ne sprejme – ampak o vsaki se mora izreči in o vsaki
               morajo pisati obrazložitve. Na to opozarja Ustavno sodišče, da gre za izredno porabo
               časa, za primere, ki so neutemeljeni ali celo očitno neutemeljeni, namesto da bi bilo
               obratno, da bi bil največji del časa ustavnih sodnikov namenjen obravnavi tistih
               primerov, ki odpirajo posebej zahtevna, zapletena, za prihodnji razvoj sodne prakse
               pomembna ustavnopravna vprašanja oziroma ki se nanašajo na zadeve, kjer gre lahko za
               škodljive posledice za pritožnika v zvezi z neko konkretno presojeno zadevo. Za to
               torej gre, za to spremembo v pristopu, v selekciji zadev. In ta sprememba pomeni
               kakovost. Na to opozarjajo ustavni sodniki sami. To zagotavlja več časa za študij,
               več časa za pripravo argumentacije tistih zadev, ki si zaslužijo to presojo. Ta model
               ni izviren, nekatere države ga poznajo, prav po njih se je tukaj predlagatelj tudi
               zgledoval. Tudi v strokovni skupini Ustavne komisije je bilo v zvezi s tem precej
               govora in napisano je bilo kar precej zanimivih ekspertiz. To je ta dodana vrednost
               teh ustavnih sprememb, če bi bile sprejete. Problem pripada zadev na Ustavno sodišče
               je še vedno aktualen. Res je, da ta trenutek Ustavno sodišče ne prejema letno več kot
               4 tisoč zadev, kar se je dogajalo v določenem obdobju. Res je pa tudi to, kar pravijo
               ustavni sodniki, da se je struktura teh zadev močno spremenila in da nominalna
               primerjava teh številk sama po sebi ne pove ničesar. Predvsem je pa res to, da
               ustavni sodniki prejemajo v delo več zadev, kot so jih sposobni rešiti. In to je
               glavni problem. Ta težava našega ustavnega sodišča ni nekaj posebnega. Praktično vsa
               sodišča zadnje instance v Evropi, na čelu z Evropskim sodiščem za človekove pravice,
               se soočajo s temi težavami in iščejo različne načine, kako premostiti te težave.
               Predvsem zato, ker gre ta preobremenjenost na račun tistih, ki imajo pravico terjati
               sodno presojo, sodno varstvo. Naj vam dam primer Evropskega sodišča za človekove
               pravice, ki ima identične probleme, zaradi česar je bil sprejet 14. protokol k
               Evropski konvenciji o človekovih pravicah. Na nek način se je spremenila, če smem to
               konvencijo poimenovati kot ustavo s področja varstva človekovih pravic, je Evropa
               spremenila svojo ustavo, da bi Evropskemu sodišču omogočila, da lahko vzame v
               obravnavo tiste zadeve, ki so res pomembne. Pa niti to ni zadoščalo. In bomo zdaj
               ministri za pravosodje prihodnji teden v turškem Izmiru na ministrski konferenci
               iskali še nove možnosti. Nekatere nam niso všeč. Na primer to, da se razmišlja o tem,
               da bi se uvedlo plačevanje posebne sodne takse, ki naj bi delovala kot mehanizem
               odvračanja pritožnikov od obračanja na Evropsko sodišče. Hočem vam samo povedati, da
               je treba iskati rešitve, da ne moremo biti zadovoljni s tem stanjem, in da ta
               predlog, ki ga je strokovna skupina še nadgradila s pomembnima dvema dopolniloma, ki
               omogočata zelo jasne kriterije, ki jih povzdignemo na nivo ustave, pod katerimi
               pogoji Ustavno sodišče vzame zadevo. To je torej tisto, kar je smiselno, da Slovenija
               sprejme, če želimo res storiti nekaj za naše državljanke in državljane v smislu
               izboljšanja pravne varnosti v državi. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Darja Lavtižar Bebler. Pripravi naj se Franc Bogovič.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik.</p>
               <p>Vsakomur v Državnem zboru je jasno, da brez ustrezne dvotretjinske podpore vseh
               poslancev Državnega zbora ni mogoče začeti postopka za spremembo ustave. Seveda se
               zastavlja tudi vprašanje, na kakšni osnovi se bodo tisti, ki bodo odrekli to podporo,
               odločili. Prepričana sem, tudi če se ne strinjajo s takšnim začetkom postopka za
               spremembo ustave, je edino prav, da se odločijo odgovorno za takšno nepodporo tem
               spremembam.</p>
               <p>Danes je priložnost poudariti tudi to, da ko govorimo o spremembah ustave v teh
               členih, ki se nanašajo na pristojnosti, položaj in vlogo Ustavnega sodišča v našem
               ustavnem redu, da gre za spremembe, ki so neideološke narave. In zaradi tega bi res
               tudi po moje morali imeti pred očmi predvsem cilje, ki jih s takšnimi spremembami
               zasledujemo, in učinke takšnih, upajmo, vendarle doseženih sprememb ustave na
               uveljavitev pravne države in tudi na izboljšan tovrsten položaj slehernega državljana
               in državljanke v državi.</p>
               <p>Uvodoma je bilo tudi rečeno, da smo sicer aprila 2008, ko je predstavil svoje
               predloge za tovrstne spremembe Državnemu zboru predsednik republike dr. Danilo Türk,
               čeprav smo menili, da so te ustavne spremembe potrebne, da smo takrat tudi s
               spremembo Zakona o Ustavnem sodišču in z drugimi ukrepi položaj, ki zadeva Ustavno
               sodišče glede njegove preobremenjenosti in drugih problemov, bistveno spremenili.
               Vendar pa naj spomnim, da so vse strokovne komisije, ki so na tem področju doslej
               delovale, ugotovile, da se pa resnih sprememb in izboljšav na tem področju brez
               ustavnih sprememb ne da doseči. In o tem pravzaprav danes govorimo. Ali želimo doseči
               tovrstne spremembe, in če jih, potem moramo v ta namen pač ustavo spremeniti. Leta
               2008, kot sem omenila, je dr. Danilo Türk, predsednik republike, nagovoril Državni
               zbor in predlagal, da se začne postopek za spremembo ustave v odnosu do položaja,
               vloge in pristojnosti Ustavnega sodišča, in je svoj predlog takrat strnil v šest
               točk.</p>
               <p>Prvič. Predlagal je, da naj Ustavno sodišče preneha s presojo glede ustavnosti in
               zakonitosti podzakonskih predpisov.</p>
               <p>Drugič. Ustavno sodišče naj preneha z odločanjem o sporih glede pristojnosti med
               sodišči in drugimi državnimi organi.</p>
               <p>Tretjič. Vlaganje pobude za oceno ustavnosti zakona naj se omeji na tiste primere, ko
               pravna ali fizična oseba nima možnosti vložiti ustavne pritožbe za varstvo ustavnih
               pravic.</p>
               <p>Četrtič. Ustavnemu sodišču naj se zagotovi možnost, da prosto odloči o tem, katero
               ustavno pritožbo bo glede na njen pomen za pravni red in varstvo ustavnih pravic
               prejelo v obravnavo, ne da bi se moralo formalno opredeljevati do vseh vloženih
               ustavnih pritožb, o čemer je ravnokar tudi minister gospod Zalar govoril.</p>
               <p>Petič. V ustavi naj se določi da Ustavno sodišče lahko o manj pomembnih stvareh
               odloča v ožjih senatih in se s tem doseže tudi racionalna udeležba ustavnih sodnikov
               pri odločanju.</p>
               <p>In šestič. Spremeni naj se sistem volitev ustavnih sodnikov. Vi se sami dobro
               spomnite, da smo zelo pogosto ob priložnostih, ko je Državni zbor volil ustavne
               sodnike, vedno sprožali tudi zaskrbljenost oziroma pripombe na to, kako poteka
               izvolitev ustavnih sodnikov in da je takšen sistem neprimeren.</p>
               <p>Tudi v posebnem mnenju je tudi strokovna skupina, ustanovljena pri Ustavni komisiji,
               teh šest točk dodobra še dodatno razdelala in predlagala še nekaj dodatnih predlogov
               ali še bolj preciziranih določb. Vse to je po mojem mnenju nesporno zadostna podlaga
               in podkrepitev dejanske nujnosti, da ustavo v teh členih spremenimo. Racionalizacija
               pristojnosti Ustavnega sodišča, zožitev kroga predlagateljev in osredotočenje
               Ustavnega sodišča na tiste presoje, ki imajo res relevanten pomen za pravni red in
               varstvo ustavnih pravic, so nujni pogoji za to, da bi dosegli večjo učinkovitost
               Ustavnega sodišča in da bi s tem nadgradili pravno državo in načelo vladavine prava,
               o katerem v zadnjem obdobju v naši državi zelo veliko govorimo. In zdaj imamo
               priložnost, da nekaj k temu tudi prispevamo. V tej zvezi seveda ni odveč omeniti tudi
               potrebe, da bi se sam Državni zbor hitreje in ustrezneje odzival na odločbe Ustavnega
               sodišča, kadar se te nanašajo na ustavnost oziroma neustavnost posameznih
               zakonov.</p>
               <p>Zavedam se zahtevnosti slehernega poseganja v ustavno materijo, zavedam se, da je
               potrebna vsa previdnost pri teh posegih, toda podpiram, da se vsaj začne postopek za
               spremembo ustavo. Tudi v drugih državah, bilo je tudi že omenjeno, se soočajo s
               preobremenjenostjo ustavnih sodišč in iščejo ustreznejše rešitve. Omenjen je bil tudi
               protokol 14 k Evropski konvenciji o človekovih pravicah, ki uveljavlja določene
               podobne spremembe, kot jih zdaj predlagamo mi v teh predlogih. In prav je, da damo
               vsaj priložnost vsem tistim, ki bi hoteli dejavno prispevati k pripravi teh sprememb
               in da danes podpremo predlog, da se vendarle postopek za začetek spremembe ustave
               začne. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Bogovič. <stage xml:id="Redna-27-2011-04-19.stage8">(Ga ni.)</stage> Matjaž Zanoškar.<stage xml:id="Redna-27-2011-04-19.stage9">( Ne.)</stage>. Silven Majhenič se ne bo prijavil.
               Besedo ima mag. Branko Grims, pripravi naj se Franci Kek.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Vsem prav lep pozdrav!</p>
               <p>Najprej moram reči, da me zelo veselijo uvodne besede ministra Zalarja, ki je dejal,
               da v teh razmerah ne gre podpore nobeni stvari več povezovati s podporo Vladi, ki je
               ni, kar razumem kot izraz vladnega spoznanja, da ne Vlada sama in ne njena koalicija
               resnično ne zaslužita prav nobene podpore več. In glede na učinke njihove
               dveinpolletne vladavine, moram reči, da se s tem res iskreno strinjam. Žal mi je
               samo, da temu spoznanju ne sledijo potem tudi načelna dejanja – tako kot pri njegovi
               ministrski kolegici včeraj. Vsekakor bi bila dobrodošla.</p>
               <p>Ko gre pa za vprašanje Ustavnega sodišča, pa imam občutek, da gledamo ponovitev filma
               Sviščev dan Ustavnega sodišča v tem parlamentu. Namreč, tisti, ki ste gledali film
               Sviščev dan, Groundhog day, veste, da je bil zaplet v tem, da se je točno eno in isto
               dogajanje začelo ponavljati vedno znova in znova in znova. In razprava, ki smo ji
               danes priča, o položaju, o vlogi in o ciljih aktualne ureditve, ko gre za Ustavno
               sodišče, ter predlaganih spremembah, je točna ista, kot je bila, ampak do pičice
               ista, kot je bila razprava, ko se je oblikovala nova slovenska ustava in se je prav
               tako odprlo vprašanje vloge, namena in ciljev, ki naj bi jih imelo Ustavno sodišče v
               ustavnem redu države Slovenije. Vsi, ki ste bili v taki ali drugačnih vlogi takrat
               pri soustvarjanju končnega besedila slovenske ustave v Državnem zboru zraven, veste,
               da so se pojavili isti argumenti. In ne boste verjeli, celo zagovorniki posamezne
               rešitve so bili, politično gledano, isti kot danes. Tudi takrat je tranzicijska
               levica zagovarjala, da bi morali Ustavnemu sodišču dovoliti, da ima popolnoma prosto
               presojo, katere zadeve sploh obravnava in katere ne. Medtem ko je bil večinski del
               takratnega parlamenta, to se pravi koalicija Demos, ki je osamosvojila Slovenijo, na
               nasprotni poziciji in je zagovarjal stališče, ki ga danes zagovarjam tudi sam. To pa
               je, da v teh razmerah, ki smo jim, žal, še vedno po 20 letih priča, naj bo Ustavno
               sodišče tisti najvišji varuh človekovih pravic, ki mora biti dosegljiv vsem. Tudi
               izkušnje zadnjih 20 let potrjujejo pravilnost te odločitve, da se omogoči vsakomur,
               da poišče pravico na Ustavnem sodišču, če oceni, da so mu kršene človekove pravice
               ali da gre za protiustavnost posameznega predpisa oziroma akta, ki zadeva njegove
               neposredne pravice. Ustavno sodišče je v tem obdobju velikokrat dejansko reševalo
               čast slovenskega pravosodja, ki je včasih sprejemalo, če sem silno diplomatski, milo
               rečeno, čudne odločitve. Naj spomnim samo, kot primer navajam, tisto, ki je res taka,
               da jo je vredno omeniti ob 20-letnici slovenske osamosvojitve, ko je celjsko sodišče
               pred leti presodilo, da ni moglo priti do kršitve človekovih pravic s strani
               oficirjev JLA, ki so sicer dokazano ugrabili in pretepli nekaj civilistov na celjskem
               območju, in jih s to obrazložitvijo oprostilo, ker,citiram: <q>"JLA do oktobra 1991 ni
               bila Sloveniji sovražna vojska"</q>. Zanimiva sodba, boste priznali. Na srečo je Ustavno
               sodišče kar nekajkrat v minulih 20 letih v svojih sodbah zelo jasno opredelilo, kdo
               je bil agresor na Slovenijo, kakšen je bil značaj agresije, da je šlo za poskus
               okupacije, in da prejšnji sistem, ki se je s tem poskušal ohraniti, ni bil
               demokratičen. O tem obstaja več precedenčnih odločb Ustavnega sodišča, zelo dobro
               utemeljenih in z obširno obrazložitvijo. S tem je bila pravzaprav čast slovenskega
               pravosodja rešena. Po drugi strani pa za tiste, ki so poiskali pomoč oziroma sodno
               varstvo na Ustavnem sodišču, so bile samo na ta način omogočene sploh dejanske
               zaščite njihovih pravic. Verjamem, da je Ustavno sodišče zasuto z delom, ampak to je
               na nek način tudi odraz slabega stanja v slovenskem pravosodju. In tega ni mogoče
               sedaj reševati tako, da še zadnjo delujočo varovalko izklopiš oziroma jo zelo
               relativiziraš, jo narediš marsikomu praktično nedosegljivo. Zaradi tega tega predloga
               ne podpiramo. Najprej je treba urediti razmere v slovenskem pravosodju, da bo po
               učinkovitosti in po sodni politiki postalo primerljivo z drugimi demokratičnimi
               državami Evropske unije, potem bi šele veljalo pogledati, ali bi kakorkoli ureditev
               Ustavnega sodišča prilagodili tem novim razmeram. Do takrat pa je bolje za stanje
               človekovih pravic v Sloveniji, za stanje na področju pravnega varstva, posameznikov,
               skupin in pravnih oseb, da ostane ureditev taka, kot je, da vsakdo, ki so mu bodisi
               kršene človekove pravice, bodisi je žrtev neustreznega očitno protiustavnega akta ima
               možnost, da poišče pravico tudi na Ustavnem sodišču. Ustavno sodišče pa s tem ostaja
               v polni vlogi kot zaščitnik človekovih pravic in najvišji negativni zakonodajalec,
               torej tisti, ki odloča, kaj v pravnem redu Republike Slovenije ni skladno z ustavo,
               še naprej.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Franci Kek. <stage xml:id="Redna-27-2011-04-19.stage10">(Ga ni.)</stage> Sara Viler. <stage xml:id="Redna-27-2011-04-19.stage11">(Je ni.)</stage> Mag. Franc Žnidaršič. <stage xml:id="Redna-27-2011-04-19.stage12">(Ga ni.)</stage> Vito Rožej.
               <stage xml:id="Redna-27-2011-04-19.stage13">(Ne.)</stage> Jožef Jerovšek. <stage xml:id="Redna-27-2011-04-19.stage14">(Ne.)</stage> Anton Urh. <stage xml:id="Redna-27-2011-04-19.stage15">(Ne.)</stage> Borut Sajovic, želite razpravljati?
               Pripravi naj se Zmago Jelinčič Plemeniti. <stage xml:id="Redna-27-2011-04-19.stage16">(Ga ni.)</stage></p>
               <p>Borut Sajovic, izvolite.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Bistveno bolj pomembno za to državo je, ne, kaj si misli svizec ali pa kaj bo on
               porekel, ampak kaj bodo imeli od te zgodbe ljudje in kako bomo razmerje na področju
               zakonodaje z ustavo urejali. Zato na vsak način, podpiram razmišljanja in pa
               prizadevanja stroke, da končno pridemo do tega, da naredimo selekcijo, spremenimo te
               tri ključne člene in naredimo Ustavno sodišče operativno, da bo lahko hitro odločalo
               o konkretnih, predvsem pa za državo pomembnih stvareh. In tudi ta trenutek ta debata,
               ker gre za minimalne spremembe Ustave, kaže na to, da je v tej državi nekaterim še
               kako v političnem interesu, da na niti pri eni ključni točki, kjer bi se morali vsi
               strinjati, ne pridemo niti za korak naprej. To področje kaže na eni strani na zrelost
               koalicije, ki se trudi, da bi področje, ki ni dobro urejeno, izboljšali, nadgradili,
               in pa na prizadevanja tistih drugih, ki jih po večini tudi ni v dvorani, svojih
               glasov za dobro rešitev pa ne želijo prispevati in iz kratkoročnih političnih ciljev
               in razlogov nasprotujejo odločitvi, ki je še kako v korist Sloveniji kot državi, kot
               celoti, še bolj pa tudi posameznim državljankam in pa državljanom. Če Ustavno sodišče
               ne bo zatrpano in preobremenjeno z zadevami, ki niso velikega pomena, in če bomo to
               jasno stališče dali tudi državljankam in državljanom, potem bodo tudi oni vzeli na
               znanje, da morajo pravico in resnico poiskati na drugih instancah. To bo na eni
               strani pomenilo dodatni pritisk na boljše delo drugih sodnih stopnic in na Ustavnem
               sodišču bomo odločali res o tistem, o čemur se tam odloča. Je pa potem pomembna in pa
               velika vloga v nadaljevanju tudi za nas v Državnem zboru. Seveda imamo tudi mi
               pravico v določenih členih si ustavo razlagati po svoje in to upoštevati pri svojih
               odločitvah.</p>
               <p>Ustavno sodišče kot vrhovno pravno avtoriteto pa bomo s tem samo okrepili in zato
               ustavne spremembe podpiram. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti. <stage xml:id="Redna-27-2011-04-19.stage17">(Ga ni.)</stage> Franc Jurša. <stage xml:id="Redna-27-2011-04-19.stage18">(Ga ni.)</stage> Alojz Potočnik.
               <stage xml:id="Redna-27-2011-04-19.stage19">(Ga ni.)</stage> Tadej Slapnik. <stage xml:id="Redna-27-2011-04-19.stage20">(Ne.)</stage> Jože Tanko. <stage xml:id="Redna-27-2011-04-19.stage21">(Ga ni.)</stage> Vili Trofenik. <stage xml:id="Redna-27-2011-04-19.stage22">(Ga ni.)</stage> Anton
               Anderlič. <stage xml:id="Redna-27-2011-04-19.stage23">(Ne.)</stage> Alojz Posedel. <stage xml:id="Redna-27-2011-04-19.stage24">(Ga ni.)</stage> France Cukjati. <stage xml:id="Redna-27-2011-04-19.stage25">(Ne.)</stage> Miran Potrč.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa.</p>
               <p>Skrbno sem poslušal argumentacijo opozicije za njihovo oceno predlaganih sprememb
               Ustave, ki bi razbremenile pristojnosti in možnosti odločanja Ustavnega sodišča,
               vendar ne na škodo niti človekovih pravic niti varstva ustavnosti in zakonitosti,
               ampak moram priznati, da kakšnih posebnih argumentov nisem slišal. Postavljeno je
               bilo vprašanje, ali je razbremenitev že zadosten cilj za pripravo spremembe Ustave.
               Jaz mislim, da je, ker posledica razbremenitve je večja kvaliteta, posledica
               razbremenitve je bolj pravočasno odločanje. In to sta najbrž dva cilja, ki sta tudi
               pri Ustavnem sodišču pomembna, če jih tako poudarjamo – upravičeno, ko govorimo o
               kritiki dela rednega sodstva. Rečeno je bilo, da ni več v vseh primerih mogoče
               predlagati presoje Ustavnega sodišča in da so zelo omejeni primeri, ko je to mogoče.
               To, gospe in gospodje, je daleč od resnice. Zožen je krog subjektov, ki lahko
               zahtevajo presojo in v katerih Ustavno sodišče nima možnosti samo reči, bomo ali ne
               bomo presojali, medtem ko je krog tistih, ki lahko predlagajo pobudo, o kateri
               Ustavno sodišče odloča, ostal nespremenjen. Vsaka državljanka in vsak državljan ima
               to pravico, Ustavno sodišče pa presoja, ali bo postopek vzelo v obravnavo ali ne,
               enako kot je v veljavni ustavni ureditvi, s to razliko, da je predlagateljev nekaj
               manj, po mojem pa so vsi bistveni zajeti. Zato ustvarjati mit samemu sebi ali pa
               javnosti, da bi se možnost pristopa do Ustavnega sodišča z amandmaji zmanjševala, ni
               res, ni res, ne bi se zmanjševala. Tudi ni res, da niso določeni kriteriji, po
               katerih bi Ustavno sodišče ocenjevalo, kdaj bo takšno pobudo vzelo v obravnavo. Iti
               mora za resno ustavnopravno vprašanje, iti mora za resen problem, ki ga povzroča ta
               rešitev posamezniku, pa še v tem primeru lahko manjšina, določena bo z Zakonom o
               Ustavnem sodišču, presodi, da je treba primer obravnavati, da se ne bi dogajalo, da
               ga večina izloča. Tako na tej točki nisem našel nobenega argumenta, ki so ga navajali
               nasprotniki predlagane spremembe. Rešitev naj bi bila v kadrovski okrepitvi. Prav
               gotovo je strokovno delo v Ustavnem sodišču kot tudi na rednih sodiščih pomembno,
               vendar problema ne more rešiti, odločajo ustavni sodniki. Imamo jih 9, prav je, da
               odločajo oni, vendar strokovne podlage morajo biti dobro pripravljene. Če bi vse
               reducirali na to, da bo namesto ustavnih sodnikov več stvari reševala strokovna
               služba, svetovalci v Ustavnem sodišču, potem moram reči, da bi jaz takšnemu predlogu
               nasprotoval. Potem to ni odločanje ustavnih sodnikov kot najvišje ištance, ki jim
               vsaj praviloma, razen izjemoma kdaj, ne samo štejemo, da jih moramo spoštovati, ampak
               jim tudi vsebinsko verjamemo, pravim, razen izjemoma kdaj, kar je pa normalno, ker ne
               morejo o vsaki stvari vedno vsi imeti enako mnenje. Po mnenju nekaterih je treba
               najprej urediti razmere v pravosodju, potem pride na vrsto Ustavno sodišče. Gospe in
               gospodje, prvič je pravosodje veliko, veliko večji, zahtevnejši, medsebojno soodvisen
               in povezan kompleks, ki ga enostavno z eno ustavno spremembo ali pa tudi spremembo
               zakonodaje ni mogoče rešiti. Vlada enako kot prejšnja, in o prejšnji smo bili kdaj pa
               kdaj kritični, do te smo manj kritični, predlaga praktično vsakih nekaj mesecev
               spremembe in dopolnitve procesne in materialne zakonodaje, povezane s tožilstvom,
               sodiščem in podobno, z željo, da bi olajšala odločanje, povečala kvaliteto in
               odgovornost sodišča. Deloma nam uspeva, v mnogo čem nam ne uspeva, ampak na položaju
               Ustavnega sodišča bi lahko s temi predlaganimi spremembami dosegli veliko. Zato povem
               sam zase, najbrž bo opozicija temu nasprotovala, da ne najdem enega samega resnega
               argumenta razen <q>"mi smo proti temu"</q>. Tudi to je stališče, vendar priznajte, da je
               potem vsaj na tej točki vaše kritika, da koalicija ni pripravljena sprejeti dobrih
               opozicijskih predlogov, neupravičena. Tudi vi v tem primeru, pa ponavljam tudi jaz za
               ministrom, ki je rekel, da ne gre za politično vprašanje, ampak za položaj Ustavnega
               sodišča in možnost urediti, da bi se ustavnost in zakonitost bolje uresničevala. Tudi
               vi priznajte, da tega enostavno niste pripravljeni sprejeti, in to iz izrazito
               političnih razlogov. Ker čakate, da boste lahko z novo, z ustavo druge republike
               uredili vse v Sloveniji. Saj najbrž sami sebi ne verjamete, dajte še enkrat
               premisliti in omogočite, da se vsaj na področju Ustavnega sodišča, ki je pomembno, ne
               zadeva pa ta predlog v ostale elemente sistema, začnejo problemi reševati. Hvala.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima minister za pravosodje Aleš Zalar.</p>
               <p>Prosim, gospod minister.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa, gospod predsednik.</p>
               <p>Rad bi pravzaprav nadaljeval tam, kjer je spoštovani gospod Potrč zaključil, ko je
               govoril na primer o urejanju razmer v pravosodju na sploh, kar naj bi bila prva
               domača naloga, in potem šele morda izboljšanje razmer, kolikor se to nanaša na
               pristojnosti Ustavnega sodišča.</p>
               <p>Rad bi vas nekaj spomnil. Kdo pa je v Sloveniji največ naredil za spoštovanje
               ustavnosti in varstva človekovih pravic v sodnih postopkih? Ustavno sodišče, gospe in
               gospodje! Ustavno sodišče v prejšnjih sestavah je tukaj trasiralo pot. Še pred 20
               leti ste zelo težko našli sodbo rednega sodišča, v kateri se je v okviru
               argumentacije uporabljala tudi ustava ali pa judikatura Ustavnega sodišča. Zelo redke
               so bile take sodbe. Ustavno sodišče je tisto, ki je tukaj izboljšalo kakovost presoje
               rednih sodišč. Dajmo sedaj Ustavnemu sodišču možnost, da nadaljuje s tem poslanstvom.
               Nadaljuje pa s tem, da poveča kakovost lastnih presoj in argumentacij in hkrati
               poveča hitrost odločanja o tistih zadevah, ki si zaslužijo presojo Ustavnega sodišča,
               ker odpirajo pomembna ustavna vprašanja oziroma ker lahko povzročijo občutne
               škodljive posledice za ustavnega pritožnika. Za to gre pravzaprav. Mi imamo primer
               dobre prakse, ki jo je razvilo Ustavno sodišče samo prav glede tega vprašanja, kako
               lahko Ustavno sodišče spodbudi redno sodstvo, da gre naprej, da spodbudi pravni
               napredek in pravni razvoj. Tukaj gredo nedvoumno največje zasluge vsem dosedanjim
               sestavam Ustavnega sodišča.</p>
               <p>Ko sem ravno pri sestavi Ustavnega sodišča, spoštovani gospe poslanke in poslanci,
               kaj pa se nam dogaja že nekaj časa v zvezi z Ustavnim sodiščem? Težave imamo pri
               pridobivanju kandidatov, ki bi jih sploh zanimalo opravljati poklic oziroma funkcijo
               ustavnega sodnika in ki izpolnjujejo vse zakonske kriterije, torej da so ugledni
               pravni strokovnjaki. Zakaj imamo to težavo? Spomnite se, zakaj je odstopil eden od
               bivših ustavnih sodnikov, ugleden pravni strokovnjak s področja ustavnega prava. Kaj
               je povedal takrat, ko je pojasnil svoj odstop? Napovedal je to, kar se nam sedaj
               dogaja, ker nič ne naredimo za to, da bi izboljšali, okrepili avtoriteto Ustavnega
               sodišča, ta pa je močno povezana s tem, da se Ustavno sodišče ukvarja s tistim, kar
               je res ustavnopravno relevantno, ne pa, da obravnava tisoč 400 in več zadev letno, ki
               si ustavnosodne presoje ne zaslužijo, in iz tega izvzame 50 takih, ki so sprejete v
               obravnavo, ko gre za ustavne pritožbe. Za to gre. Treba je pri vprašanju, ali bomo
               tukaj naredili korak naprej ali ne, gledati nekaj let naprej, kakšen nivo
               ustavnosodnega varstva sploh hočemo in kaj želimo, da Ustavno sodišče naredi v
               razmerju do rednega sodstva. Zato se mi zdi, da zamujamo to priložnost in da jo bomo,
               če tukaj ne bo možnosti nadaljevati s postopkom, zamudili za lep čas. In v tem delu
               bodo pa državljanke in državljani, tisti, ki že danes iščejo sodno varstvo, pa tisti,
               ki bodo jutrišnji potencialni pritožniki ali pobudniki, upravičeno lahko imeli
               kritičen odnos do tistih, ki sprejemamo ali pa sprejemate odločitev o tem, kako
               zagotoviti večji nivo pravne varnosti v tej državi.</p>
               <p>Zaradi tega zaključujem to svojo razpravo s ponovnim pozivom, vzemite si čas za
               premislek, odprite vrata tej pobudi, temu predlogu in omogočite, da naše ustavno
               sodišče dejansko zaživi, če lahko tako rečem, s polnimi pljuči, ko gre za vprašanja
               varstva ustavnosti in zakonitosti in varstva človekovih pravic. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Ugotavljam, da ne. zaključujem
               razpravo.</p>
               <p>O Predlogu za začetek postopka za spremembe 160., 161. in 162. člena Ustave RS z
               osnutkom Ustavnega zakona bomo v skladu s časovnim potekom seje zbora odločali jutri,
               v sredo, 20. 4. 2011, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVČNI SLUŽBI V OKVIRU SKRAJŠANEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade.</p>
               <p>Mateja Vraničar, državna sekretarka na Ministrstvu za finance, izvolite.</p>
            </sp>
            <sp who="SDZ5:VraničarMateja">

               <speaker>MATEJA VRANIČAR:</speaker>

               <p>Spoštovani gospod predsednik, gospe in gospodje poslanci!</p>
               <p>Zakon o davčni službi ureja organizacijo službe in njena pooblastila ter davčni
               register. Sprejetje novele zakona narekuje potreba po spremembi nekaterih rešitev, in
               sicer na podlagi spoznanj glede izvajanja dosedanjega sistema in uporabe zakona v
               praksi, pridobljenih izkušenj in ugotovljenih pomanjkljivosti. Tako je že zaradi prej
               uveljavljenih sprememb postala nepotrebna določba, ki daje Davčni upravi pooblastilo
               za poveritev izterjave terjatev države in lokalnih skupnosti, tistih terjatev samo,
               ki niso davki, izvršiteljem. S predlogom zakona se določene naloge, ki jih v skladu z
               veljavnim zakonom opravljajo davčni uradi, prenašajo v pristojnost generalnega
               davčnega urada, v okviru katerega bo oblikovana posebna uprava za računovodstvo in
               finance. Le-ta bo odgovorna za računovodske in finančne naloge s področja pobiranja
               davkov, ki vključujejo tudi izvršbo in vračilo preveč plačanih davkov, nekatere
               naloge pred uvedbo davčne izvršbe, prav tako bo izvajala nadzor nad delom davčnih
               uradov v zvezi s tistimi nalogami izvršbe, ki ostanejo še vedno na ravni uradov, ter
               skrbela za enotno in celovito izvajanje sprejete strategije na področju davčne
               izvršbe. V tem kontekstu bo dajala navodila in usmeritve za delo ter odločala v
               davčnem postopku na prvi stopnji, to je ugotavljala zastaranje pravice do vračila
               preveč plačanega davka in odpis davka na tej podlagi, zastaranje pravice do izterjave
               davka zaradi poteka absolutnega zastaralnega roka in odpis davka na tej podlagi ter
               odločala o obročnem plačilu davka na podlagi Zakona o davčnem postopku. Nadalje se
               dopolnjujejo pooblastila davčnega inšpektorja, tako da bo omogočeno pregledovanje
               podatkov v elektronski obliki ali zahtevati izdelavo kopije. Če zavezanec ne bo
               izdelal kopije, bo lahko inšpektor sam kopiral določene podatke. Pregledovanje in
               kopiranje teh podatkov se nanaša le na podatke, ki se nanašajo na opravljanje
               dejavnosti in pridobivanje prihodkov, ne pa na vse podatke v elektronski obliki, s
               katerimi razpolaga zavezanec za davek.</p>
               <p>Nadalje, črta se določba, ki določa, da davčni organ zavezance obvešča o stanju
               njihovih terjatev in obveznosti do davkov na dan 31. avgusta. Ta ureditev je postala
               nepotrebna, odkar Davčna uprava od maja 2010 dalje omogoča novo spletno storitev, s
               katero lahko zavezanci ob uporabi kvalificiranega digitalnega potrdila preverijo
               svoje trenutno stanje terjatev in obveznosti do davkov in zato predlagamo ukinitev
               pošiljanja pisnih obvestil zavezancem.</p>
               <p>Po veljavni ureditvi sta lahko dva davčna urada krajevno pristojna za davčnega
               zavezanca, fizično osebo, ki je hkrati tudi samostojni podjetnik. En urad je
               pristojen zanj kot za fizično osebo, glede na prebivališče, drug urad pa glede na
               sedež opravljanja dejavnosti. Za večjo ekonomičnost postopkov, preglednost in
               celovito obravnavo davčnega zavezanca predlagamo, da je davčni urad, pri katerem je
               davčni zavezanec kot fizična oseba vpisan v davčni register, pristojen za davčnega
               zavezanca v celoti. In ne nazadnje, uredi se spregled strokovnega izpita za
               izterjevalca, ki je v veljavnem zakonu o davčni službi določen kot pogoj za zasedbo
               delovnega mesta. Določi se prehodno obdobje, v katerem bodo možne premestitve na
               takšno delovno mesto, ne da bi oseba izpolnjevala pogoj posebnega strokovnega izpita.
               Morali pa ga bodo opraviti najkasneje v enem letu od imenovanja na to delovno mesto.
               Določba je povezana z oblikovanjem uprave za računovodstvo in finance in tako
               sproščene kadre zaradi te reorganizacije je treba prekvalificirati in jim omogočiti
               ustrezno delovanje tudi naprej.</p>
               <p>Spoštovani poslanke in poslanci, predlagam, da predlog zakona podprete. Hvala lepa.
            </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko, kot matično
               delovno telo. Za predstavitev poročila odbora dajem besedo predsedniku gospodu
               Bogdanu Čepiču.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Kolegice in kolegi, spoštovana državna
               sekretarka!</p>
               <p>Odbor je kot matično delovno telo predlog zakona obravnaval na 26. seji 6. 4. 2011.
               Posredovano mu je bilo mnenje Zakonodajno-pravne službe, ki je podala uvodno
               opozorilo glede nedoslednega nadomeščanja pojma <q>"davčni prekršek"</q> s pojmom
               <q>"prekršek"</q>, in konkretne pripombe k 2., 7. in 8. členu predlaganega zakona.
               Koalicijske poslanske skupine so vložile amandma k 7., 8. in 9. členu. Odboru je bilo
               kot dodano gradivo posredovano mnenje Komisije Državnega sveta za gospodarstvo, obrt,
               turizem in finance, ki predloženi zakon tudi podpira. Odboru so bili posredovani tudi
               predlogi za amandmaje odbora k vloženim amandmajem koalicijskih poslanskih skupin k
               7., 8. in 9. členu, ki jih je pripravilo Ministrstvo za finance. V dodatni
               predstavitvi mnenja Zakonodajno-pravne službe je njena predstavnica poudarila, da ne
               glede na vložene amandmaje ostaja aktualna pripombe k 7. členu glede umestitve
               materialne določbe med prehodne določbe zakona. Odprto ostaja tudi vprašanje vračila
               preveč plačanega davka skupaj z obrestmi. V razpravi o posameznih predlaganih
               rešitvah in vloženih amandmajih so člani odbora največ pozornosti namenili določbam
               7. člena in vloženemu amandmaju koalicijskih poslanskih skupin k temu členu. Ker se
               ta člen uporablja za osebe, ki se jih premesti na delovno mesto izterjevalca do
               določenega roka, na podlagi predloga za amandma odbora, ki ga je pripravilo
               Ministrstvo za finance, bi bilo to do 1. oktobra 2011, je bilo zastavljeno vprašanje,
               ali gre ob tako predlaganih rešitvah za povečanje učinkovitosti izterjave in za
               reševanje nastalih tehnoloških viškov, pa tudi vprašanje glede vpliva te ureditve na
               število zaposlenih. V zvezi s tem je bilo v razpravi sicer poudarjeno, da davčna
               služba zahteva kvalitetnejšo kadrovsko strukturo, zaradi česar zgolj premeščanje
               zaposlenih verjetno ne bo prispevalo k realizaciji cilja večje učinkovitosti Davčne
               uprave. Državna sekretarka na Ministrstvu za finance je ob tem opozorila na razloge,
               ki so predlagatelja vodili k takšnim rešitvam, in poudarila njihovo začasnost. Za
               kratko obdobje se zagotavlja možnost premestitve na delovno mesto izterjevalca tudi v
               primeru, da zaposleni ne izpolnjuje pogoja, da ima opravljen poseben strokovni izpit
               za izterjevalca. Gre za izjemno rešitev po ustanovitvi uprave za računovodstvo in
               finance in ne za generalni ukrep. Zato je bojazen glede premeščanja nepotrebnih
               kadrov kot tehnoloških viškov odveč. Premestitev bo dejansko uporabljena predvsem v
               primerih tistih oseb, ki so doslej vodile oddelke oziroma sektorje za izterjavo po
               posameznih davčnih uradih. Zaradi reorganizacije potrebe po tovrstnih sektorjih ne bo
               več, te osebe pa lahko opravljajo naloge izterjevalcev. Vendar pa po mnenju
               predlagatelja zakona zaradi upoštevanja načela enake obravnave vseh zaposlenih v
               okviru Davčne uprave te zakonske določbe ni možno oblikovati tako, da bi jo omejili
               samo na te osebe, temveč je treba enake pogoje za premestitev v tem kratkem prehodnem
               obdobju zagotoviti vsem zaposlenim na Davčni upravi. V tem delu zato tudi ni bilo
               mogoče slediti predlogu Zakonodajno-pravne službe, da bi to zakonsko določbo na nek
               način zamenjali.</p>
               <p>Zastavljeno je bilo tudi vprašanje o prihodnjem delovanju davčnih uradov na področju
               odlogov, odpisov in izterjav zaradi predvidene centralizacije računovodskih in
               finančnih nalog v okviru uprave za računovodstvo in finance oziroma o predvidenem
               prihodnjem kontaktiranju zavezancev z uradi in pa vprašanje, ali bo takšen
               centralizem, ki ga je sicer mogoče oceniti kot pozitivno rešitev, kaj pripomogel k
               skrajšanju sedaj nerealno dolgih rokov za vračilo nekaterih preplačanih obveznosti,
               na primer sodnih taks. Odgovor na zastavljena vprašanja je podala generalna
               direktorica Davčne uprave Republike Slovenije in ob tem med drugim poudarila, da se
               aktivnost davčnih uradov ne spreminja. Še vedno bodo odločali o odlogih, odpisih in
               izterjavah. Nova uprava pa bo prvič po 20 letih spremljala delo davčnih uradov iz
               enega centra in od tod tudi ocena o pričakovanem povečanju učinkovitosti izterjav. Do
               leta 2013 bo informacijski sistem spremenjen in poslovni proces drugače organiziran,
               da bo odmerni postopek boljši, predvsem krajši, in bo mogoče ugotoviti dejanski
               prihranek časa in ljudi.</p>
               <p>Odbor je v nadaljevanju sprejel amandmaje k amandmajem koalicijskih poslanskih skupin
               k 7., 8. in 9. členu. Odbor je v okviru opredelitve do vloženih amandmajev sprejel
               vse amandmaje koalicijskih poslanskih skupin. Sprejeti amandmaji so vključeni v
               dopolnjeni predlog zakona, ki je sestavni del poročila odbora, in ste ga dobili. </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališča poslanskih skupin.</p>
               <p>Gospod Bogdan Čepič, imate ponovno besedo v imenu Poslanske skupine Socialnih
               demokratov.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Delovanje davčne službe predvsem pa nadzora nad davki in njihovim plačilom je naloga
               vsake finančne politike in države, ki usmerja davčno in finančno politiko. Pošteno
               določanje davčnih bremen in še posebej pošteno plačevanje le-teh, in to od vseh, ki
               so davčni zavezanci, je cilj vsake vlade oziroma države. Takšna obremenitev davčnih
               zavezancev je pravična, z doslednim pobiranjem davkov od vseh zavezancev pa bomo
               dosegli tudi to, da bo davčno breme porazdeljeno pravično in enakomerno. Zaradi
               določenih anomalij, ki se pojavljajo, Vlada s predlogom zakona določene naloge, ki
               jih v skladu z veljavnim zakonom o davčni službi opravljajo sedaj davčni uradi,
               prenaša v pristojnost generalnega davčnega urada. Predvideva se namreč oblikovanje
               notranje organizacijske enote generalnega davčnega urada, in sicer uprave za
               računovodstvo in finance. Uredba o notranji organizaciji, sistematizaciji delovnih
               mest in nazivih v organih javne uprave in pravosodnih organih Dursu omogoča
               oblikovanje uprave v okviru generalnega davčnega urada za izvajanje nalog na širšem
               zaokroženem delovnem področju. Uprava za računovodstvo in finance bo oblikovana v
               okviru sprememb akta o notranji sistematizaciji in organizaciji delovnih mest v
               Dursu. Uprava za računovodstvo in finance bo izvajala naloge, ki se s predlogom
               zakona prenašajo s pristojnosti davčnih uradov v pristojnost generalnega davčnega
               urada. Nekatere naloge, ki so bile sedaj v pristojnosti davčnih uradov, bodo sedaj
               centralizirane v generalnem davčnem uradu, s tem da bodo pa kontakti z davčnimi
               zavezanci ostali na področju davčnih uradov, tako kot je to sedaj. Gre predvsem za
               centralizacijo določenih podatkov davčnih zavezancev. Uprava za računovodstvo in
               finance bo opravljala računovodske in finančne naloge s področja pobiranja davkov, ki
               vključujejo tudi izvedbo vračil preveč plačanih davkov, nekatere naloge pred uvedbo
               davčne izvršbe, na primer telefonsko in pisno opominjanje davčnih zavezancev in
               priprava podatkov za davčno izvršbo, prav tako bo izvajala nadzor nad delom davčnih
               uradov v zvezi z davčno izvršbo, skrbela za enotno, celovito izvajanje sprejetih
               strategij na področju davčne izvršbe in dajala navodila in usmeritve za delo ter
               odločala o davčnem postopku na prvi stopnji, to je ugotavljala zastaranje pravic do
               vračila preveč plačanega davka in odpis davka na tej podlagi, zastaranje pravic do
               izterjave davka zaradi poteka absolutnega zastaralnega roka in odpis davka na tej
               podlagi in odločanje o obročnem plačilu davka na podlagi drugega odstavka 103. člena
               zakona o davčnem postopku. Davčna politika se bo torej poenotila in bo vodena
               centralno, čeprav bo del nalog še vedno opravljal davčni urad. Naloge, ki se zaradi
               nepovezanih informacijskih sistemov ponavljajo na različnih lokacijah, torej davčnih
               uradih, se bodo v upravi za računovodstvo in finance z novim prenovljenim
               informacijskim sistemom izvajale na enem mestu, zato ne bo več podvajanj nalog. S
               centralizacijo računovodskih in finančnih nalog bo zagotovljena celovitost
               knjigovodskih evidenc, s knjigovodskimi evidencami se z vidika davčne obravnave
               zagotavljajo podatki o davčnih obveznostih, plačilih, vračilih in dolgovih davčnega
               zavezanca. Ti podatki so pomembni za izvajanje izterjave davčnega nadzora,
               načrtovanje in spremljanje javnofinančnih prihodkov in izvajanje proračuna.</p>
               <p>Zaradi vsega navedenega bo Poslanska skupina Socialnih demokratov podprla predlog
               sprememb in dopolnitev Zakona o davčni službi.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Rado Likar v imenu Poslanke skupine Slovenske demokratske
               stranke.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, gospod podpredsednik. Spoštovane kolegice in kolegi!</p>
               <p>Predlog zakona bomo v Slovenski demokratski stranki podprli, saj želimo, da bi bila
               davčna uprava učinkovitejša predvsem in tudi na področju pobiranja in izterjave
               davkov. Davki so ključni proračunski vir in edino iz tega naslova lahko financiramo
               vse programe, ki jih v proračunu izvaja država. Seveda pa ni vse odvisno le od samega
               zakona, pomembni so tudi organiziranost službe, usposobljenost kadrov, opremljenost
               in strokovno vodenje davčne službe. Po navedbah predlagatelja spremembo zakona
               narekuje potreba po spremembi nekaterih rešitev, ki so posledica izkušenj pri
               izvajanju obstoječega zakona v praksi. Predlog zakona o spremembah in dopolnitvah
               Zakona o davčni službi prinaša kar nekaj novosti in rešitev, ki bodo po mnenju
               predlagatelja pripomogle k enotnejšemu in celovitejšemu opravljanju računovodskih in
               finančnih nalog v okviru generalnega davčnega urada. Tako se z novelo Zakona o davčni
               službi prenašajo računovodske in finančne naloge s področja pobiranja davkov na
               generalni davčni urad, predvideva se oblikovanje nove službe, to je uprave za
               računovodstvo in finance. Ob tem se pojavijo pomisleki glede na sam koncept
               organizacije in pristojnosti nove službe. Sektor računovodstvo bo po novem
               centraliziran, sektor izterjave pa bo še vedno domena posameznih davčnih uradov. Moč
               odločanja nad izterjavo davčnega dolga, odločanje o odlogih, odpisih, obročnem
               odplačilu, zastaranje dolga in tako naprej bodo imeli še vedno v svojih rokah
               pristojni na posameznih davčnih uradih in ne na ravni uprave za računovodstvo in
               finance. Šele praksa pa bo pokazala, ali takšna organizacija bodoče uprave za
               računovodstvo in finance predstavlja dejansko izboljšanje dela v davčni upravi in ali
               bodo sredstva za nov davčni informacijski sistem tudi racionalno uporabljena. Z
               novelo zakona se z davčnih uradov na generalni davčni urad prenaša tudi pristojnost
               izvajanja vračila preveč plačanih davkov. Kljub pripombi Zakonodajno-pravne službe o
               nejasnosti o tem, kdo je pristojen za vračilo pripadajočih obresti iz tega naslova, v
               predlogu zakona to vprašanje ostaja odprto. K učinkovitejšemu inšpekcijskemu nadzoru
               in preprečevanju davčnih utaj bo pripomogla tudi določba, ki daje pristojnost
               inšpektorju, da lahko pregleduje in kopira podatke, ki jih davčni zavezanec vodi v
               elektronskih poslovnih knjigah. Veljavna pooblastila davčnega inšpektorja danes več
               ne zadoščajo, saj v primeru računovodskih baz podatkov davčni inšpektor nima zakonske
               podlage, da bi lahko pregledoval podatke v elektronski obliki in zahteval izdelavo
               njihove kopije ter če zavezanec ne bi izdelal kopije, sam kopiral določene podatke. Z
               namenom racionalizacije novela zakona ukinja obveznost davčne uprave, da davčnim
               zavezancem enkrat letno pošilja obvestilo o knjigovodskem stanju terjatev in
               obveznosti, ker je po besedah predlagateljev večina takšnih, ki izkazujejo stanje
               nič.</p>
               <p>Seveda bi bilo v naši davčni službi treba še marsikaj postoriti, da bi bilo njeno
               delo boljše, učinkovitejše, predvsem pa pravičnejše. Morda pa bo podpora noveli
               zakona korak bližje tem ciljem.Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Alojzij Potočnik v imenu Poslanske skupine Zares.</p>
            </sp>
            <sp who="SDZ5:PotočnikAlojzij">

               <speaker>ALOJZIJ POTOČNIK:</speaker>

               <p>Hvala. Spoštovani!</p>
               <p>Zakon o davčni službi, katerega spremembe in dopolnitve obravnavamo danes, je
               statusni predpis. Glede na turbulentne časa je bil zakon spreminjan relativno redko,
               enkrat v mandatu vsake vlade. Na tem kočljivem področju, tako izgleda, postopamo
               pazljivo. Predloženi zakon je bržčas tudi prvi znak, da je del projekta prenove
               davčnega informacijskega sistema davčne uprave pripravljen v takšni meri, da ga je
               moč s 1. oktobrom uporabiti v praksi. Tako bodo določene naloge, ki se zdaj
               opravljajo na območnih davčnih uradih, prenesene v pristojnost generalnega davčnega
               urada. Gre za združitev oziroma centralizacijo računovodskih in finančnih nalog, ki
               jih bo opravljala uprava za računovodstvo in finance. Konkretno obsega predvsem tisto
               delo pobiranja davkov, ki je povezano z davčno izvršbo, delno tudi s knjigovodstvom.
               Pri tem se seveda povsem legitimno postavlja vprašanja, o tem že moj predhodnik, o
               možnih negativnih učinkih centralizacije oziroma kako spremembe zadevajo davčne
               zavezance.</p>
               <p>V poslanski skupini menimo, da mora v času novih tehnologij delovati načelo, da
               potujejo podatki in ne ljudje, kar v tem primeru pomeni, da pričakujemo, predlagatelj
               pa tudi v svojih stališčih trdi, da so rešitve zavezancem naklonjene in jim bodo
               prihranile čas in stroške v postopkih.</p>
               <p>Pričakujemo tudi, da se bo zaradi enotnih evidenc izboljšalo upravljanje terjatev in
               obveznosti, povezanih z davki, da se bodo v okviru enotne obravnave vseh davčnih
               zavezancev pospešili postopki davčne izvršbe, z njim povezana plačila in možna
               vračila in ne nazadnje zmanjšal davčni dolg, predvsem tisti, ki nastane zaradi
               utajevanja ali namernega izogibanja plačilu davčnih obveznosti. Z utemeljenimi
               pričakovanji, ki sem jih pravkar izrazil, ne gre povsem vštric odstop od obveznosti
               davčnega organa, da enkrat letno zavezance obvesti o stanju njihovih obveznosti ali
               terjatev do davkov. Težave, s katerimi se je v zvezi s tem vprašanjem ubadala davčna
               administracija, od verodostojnosti evidenc do stroškov in nejevolje mnogih, ki so jih
               prejeli, je sicer moč razumeti, pa tudi da si podatke o stanju po novem lahko pridobi
               zavezanec kadarkoli sam. Za razvijanje davčne kulture, kamor spada tudi obveščenost o
               tem pomembnem stanju, pa to ni ohrabrujoče sporočilo. Vendarle pa je začetek prve
               faze prenove informacijskega sistema nujen in potreben. Poslanska skupina Zares bo
               predlog zato podprla. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Silven Majhenič v imenu Poslanske skupine SNS.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Zakon o davčni službi je trikrat doživel spremembe, pa vendar predlagatelj ugotavlja,
               da sprejetje predlagane novele opravičuje potrebo po nekaterih spremembah, ki so se v
               praksi pokazale za pomanjkljive. Predlagatelj pojasnjuje, da gre za manj zahtevne
               spremembe in dopolnitve, s čimer se v Slovenski nacionalni stranki ravno ne bi mogli
               strinjati. Gre za kar nekaj bistvenih poglavij, ki jih je predlagatelj zakona zapisal
               v šestih sklopih, ki se nanašajo na reorganizacijo davčne službe, na pooblastila
               davčnega inšpektorja, spremembo obveščanja o stanju terjatev in obveznosti iz naslova
               davkov, o krajevni pristojnosti in področju izterjav. Kot vidimo, gre za kar zajeten
               sklop poglavij, ki so bistvenega pomena in bi si predlog zakona zaslužil temeljito
               razpravo po rednem postopku. Želja po povečanju učinkovitosti na davčnem področju
               vodi predlagatelja k temu, da se poveča število izterjevalcev, in sicer na način, da
               se določene osebe premestijo na delovno mesto izterjevalca in se na tak način rešuje
               tudi tehnološki višek zaposlenih. Kot vidimo, ne gre ravno za racionalizacijo v
               davčni upravi, ampak se s tem premešča nestrokovni kader na manj zahtevna delovna
               mesta. Ponuja se delo osebam, ki še nimajo strokovnega izpita za opravljanje
               ponujenega delovnega mesta, vendar, kot se pojasnjuje, ga morajo pridobiti v kratkem
               roku. V Slovenski nacionalni stranki menimo, da bi morala biti zahteva definirana
               tako, da bi bil rok določen, vsekakor pa strokovni izpit opravljen še pred nastopom
               dela izterjevalca, kajti le v tem primeru bo tudi strokovnost zagotovljena. V
               Slovenski nacionalni stranki se strinjamo, da je davčna izterjava ena od prioritet
               davčne uprave, ki bi se naj od leta 2008 dalje intenzivno razvijala, njena uspešnost
               pa se je izboljšala kar za 38 %. Poudarja se tudi, da se bo z ustanovitvijo enotne
               uprave za računovodstvo in finance izboljšalo spremljanje dela v davčnih uradih iz
               enega centra in bo dosežena tudi uspešnejša in povečana učinkovitost izterjav. Zagon
               informacijskega sistema je bil predviden do 1. julija, vendar, kot vidimo, so
               testiranja pokazala, da gre za tvegano odločitev, saj so se pokazale številne napake,
               ki jih bo treba odpraviti in prilagoditi sistem računalniškemu sistemu, zato se je
               zamaknil rok na mesec oktober. To je zagotovo korektna odločitev, pa vendar nas v
               Slovenski nacionalni stranki skrbi, ali je predlagatelj skupaj z vsemi pristojnimi
               resorji preveril, ali je pravno povezovanje vseh teh registrov, sistemov, baz pravno
               dopustno in možno, da se nam ne bi zgodilo, da bomo imeli delujoč informacijski
               sistem, ki pa zaradi pravnih praznin in preprek ne bo mogel delovati, kar pomeni v
               najbolj črnem scenariju, da ne bomo sposobni v državi pobirati davkov, kar najbrž ni
               želja predlagateljev.</p>
               <p>Vloženi amandmaji izboljšujejo predlagani zakon, zato jih je smiselno podpreti.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima še gospod mag. Borut Sajovic v imenu Poslanskega kluba LDS.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa za besedo, gospod predsedujoči. Pozdrav sekretarki in prijazen pozdrav
               tudi sodelavkam in sodelavcem ter naši publiki!</p>
               <p>Kaj reči o predlogu stališča. Seveda, davkarija, pobiranje davkov je živ sistem in
               praksa, vsakdanje življenje je pokazalo, da so pri Zakonu o davčni službi potrebne
               spremembe, da naredimo sistem pobiranja davkov predvsem učinkovitejši in boljši. Zato
               ocenjujemo odziv Vlade na aktualno problematiko za ustrezen in že vnaprej najavljamo
               podporo zakonu.</p>
               <p>Največja bistvena novost, ki jo prinaša novela zakona, je zagotovo prenos
               pristojnosti in določenih nalog iz davčnih uradov v pristojnost generalnega davčnega
               urada. V tem uradu naj bi se vzpostavila uprava za računovodstvo in finance, ki bo
               opravljala računovodske in finančne naloge s področja pobiranja davkov, ki
               vključujejo tudi izvedbo in vračilo preveč plačanih davkov, naloge pred uvedbo davčne
               izvršbe in druge naloge. Vlada navaja, da je prednost take ureditve poenotenje
               določenih funkcij in nalog, ki so se do sedaj opravljale decentralizirano, kar bo po
               novem omogočeno tudi prek novega informacijskega sistema. Iz informacij in potreb, ki
               jih narekuje tudi teren, pa opozarjamo, da bi pri tej centralizaciji davčne službe
               zaradi povečanja učinkovitosti ne šli predaleč in da bi nekatere bivše upravne enote
               ne izgubile tistih okenc, kjer ljudje lahko urejajo najosnovnejše zadeve s področja
               davčnih obveznosti.</p>
               <p>V poslanskem klubu bomo predlagane rešitve, kot je bilo že omenjeno, podprli.
               Predvsem pa se nadejamo in želimo, da bi vse te organizacijske spremembe pripeljale
               do povečane učinkovitosti in tudi do boljšega nadzora, ki se izvaja. Je pa, čeprav se
               v teh časih to sliši mogoče malo čudno, treba posebno pozornost nameniti tudi
               kadrovski zasedbi davčne uprave, kajti življenje in praksa nas uči, da so te službe
               na določenih področjih kadrovsko že podhranjene in ves tehnični suport ne bo zmogel
               tistega, kar bi moralo opraviti določeno število dobro usposobljenih davčnih
               uradnikov ob ustreznem sodelovanju tudi z inšpekcijo.</p>
               <p>Poleg organizacijskih sprememb novela zakona ustrezno širi tudi pooblastila davčnih
               inšpektorjev, in sicer na področju analize in zbiranja računalniških zbirk podatkov.
               Tako se v zakonu omogoča tudi vpogled inšpektorja v podatke, ki so v elektronski
               obliki in podajanje zahtev za kopijo.</p>
               <p>Pomembna novost, ki se tiče tudi fizičnih oseb, samostojnih podjetnikov, je, da se
               jim določi en sam, krajevno pristojen, davčni urad, do sedaj je bilo v praksi, da so
               nekateri z aktivnostjo in s fizičnim naslovom ter sedežem espeja razpeti na dve
               občini, seveda tudi razdeljeni, in naenkrat obravnavani s strani dveh davčnih uradov,
               kar je v praksi zagotovo nesmisel. In to zadevo je treba popraviti in pa
               odpraviti.</p>
               <p>Prav tako se nam zdi pomembno, da se iz zakona črta obveznost davčnega organa o
               obveščanju stanja terjatev in obveznosti do davkov, saj se ta rešitev v praksi ni
               izkazala za posebej posrečeno, še manj pa učinkovito, saj je v praksi stanje na tem
               računu pri večini državljank in državljanov nič, kar pomeni, da do davčne uprave, do
               sistema nimajo obveznosti. Prav tako pa ima vsakdo od nas - davčnih zavezancev
               možnost vpogleda v stanje preko sistema e-davki in pri zanj pristojnem davčnem
               uradu.</p>
               <p>Poslanski kljub Liberalne demokracije Slovenije ocenjuje, da so rešitve pravočasne,
               ustrezne, primerne in pričakujemo, da se bodo za zelo učinkovite izkazale tudi v
               praksi. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               jutri, v sredo, 20. aprila, v okviru glasovanj. S tem prekinjam to točko dnevnega
               reda.</p>
               <p>Prehajamo na <title>13. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  PREGLEDNOSTI FINANČNIH ODNOSOV IN LOČENEM EVIDENTIRANJU RAZLIČNIH DEJAVNOSTI V
                  OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade.</p>
               <p>Izvolite, gospa Mateja Vraničar, državna sekretarka.</p>
            </sp>
            <sp who="SDZ5:VraničarMateja">

               <speaker>MATEJA VRANIČAR:</speaker>

               <p>Spoštovani, gospod predsedujoči, hvala za besedo. Gospe in gospodje poslanci!</p>
               <p>Predlagani zakon o preglednosti finančnih odnosov in ločenem evidentiranju različnih
               dejavnosti bo nadomestil sedaj veljavni zakon enakega naziva, vendar pa vsebuje v
               primerjavi z veljavnim zakonom nekaj pomembnih novosti. Vlada je nove rešitve in nov
               zakon predlagala v okviru izvedbe popravljalnega ukrepa, ki ga je Računsko sodišče
               naložilo Ministrstvu za finance v okviru revizije ravnanja pristojnih institucij pri
               zagotavljanju o preglednosti finančnih odnosov med organi oblasti in javnimi podjetji
               in ločenem evidentiranju različnih dejavnosti.</p>
               <p>Revizija se je nanašala na obdobje od leta 2006 do leta 2009 in ugotovila nekatere
               pomanjkljivosti v veljavnem zakonu, ki jih je treba odpraviti. K ureditvi zadevnega
               področja nas zavezuje tudi evropska zakonodaja, ki je sicer bila že upoštevana pri
               pripravi sedaj veljavnega zakona, v novem zakonu pa je prav tako vzeta v obzir. Naj
               omenim še, da je Računsko sodišče rešitve, ki jih vsebuje predlagani zakon, v
               porevizijskem poročilu ocenilo za zadovoljiv ukrep. Kot rečeno, nov zakon vsebinsko
               nekoliko drugače ureja področje preglednosti finančnih odnosov, predvsem temelji na
               drugačnem konceptu zagotavljanja preglednosti. Bistvene spremembe so naslednje:
               poročanje o transakcijah med letom ni več potrebno, podatki o prejetih javnih
               sredstvih pa bodo morali biti vključeni v letna poročila; zavezanci za poročanje bodo
               poročali samo ministrstvu za finance, po sedaj veljavnem zakonu je bila namreč
               predvidena skupna spletna aplikacija z Ajpes, ki pa v praksi ni zaživela. Ministrstvo
               za finance bo vodilo dva seznama zavezancev. Na eni strani seznam javnih podjetjih,
               to je tistih podjetij, nad katerimi imajo država ali občine prevladujoč vpliv, za
               katere zakon velja, in po drugi strani seznam izvajalcev z izključnimi ali posebnimi
               pravicami ali javnimi pooblastili, na katere se nanaša drugi del zakona. Glede
               poročanja o javnih sredstvih zakon velja za javna podjetja in izvajalce z letnimi
               čistimi prihodki nad 40 milijoni evrov, javne kreditne institucije, katerih bilančna
               vsota presega 800 milijonov evrov, ter javna podjetja in skupine javnih podjetij v
               proizvodni dejavnosti z letnimi čistimi prihodki nas 250 milijoni evrov. Ministrstvo
               za finance bo v skladu z direktivo in predlogom zakona skrbelo za poročanje Evropski
               komisiji, in sicer v dveh kontekstih: po eni strani bomo poročali o javnih podjetjih
               in skupinah javnih podjetij v proizvodni dejavnosti z letnimi čistimi prihodki nad
               250 milijoni evrov vsako leto, o drugih zavezancih pa le v primeru prejete zahteve
               Evropske komisije.</p>
               <p>Glede na vse navedeno predlagam, da Državni zbor predlagani zakon potrdi tako v drugi
               kot tudi v tretji obravnavi še na tej seji. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo gospodu predsedniku
               Bogdanu Čepiču.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav državni sekretarki, kolegice in
               kolegi!</p>
               <p>Odbor za finance in monetarno politiko je na 26. seji 6. 4. 2011 kot matično delovno
               telo obravnaval Predlog zakona o preglednosti finančnih odnosov in ločenem
               evidentiranju različnih dejavnosti, ki ga je Državnemu zboru v obravnavo in sprejem
               predložila Vlada. Odboru je bilo posredovano mnenje Zakonodajno-pravne službe, ki
               ugotavlja potrebno konkretizacijo določb v zvezi s prenosi popravljenih ukrepov na
               podlagi ugotovitve Računskega sodišča in v nadaljevanju posreduje konkretne pripombe
               k 1., 4. in 15. členu zakonskega predloga. V okviru dodatnih delovnih gradiv je bilo
               odboru posredovano še mnenje Mestne občine Maribor, ki tako predloženi ureditvi,
               usklajeni s področno direktivo, kot uvedeni opredelitvi dodatnih pojmov na podlagi
               zahtev Računskega sodišča in na ta način zagotovljeni pravni podlagi v smeri preprek
               nedovoljenih državnih pomoči oziroma nelojalnih konkurenc na skupni trg Evropske
               unije, izraža podporo.</p>
               <p>K predloženemu zakonu v poslovniškemu roku kvalificirani predlagatelji niso vložili
               amandmajev. Iz predstavitve na seji odbora izhaja, da naj bi po napotilu Računskega
               sodišča uvedene spremembe zagotovile enako obravnavo posameznih kategorij
               poročevalcev, s primerljivo višino letnih prihodkov uskladile določbe glede
               posameznih kategorij poročevalcev po veljavnem besedilu z vzporednim vsebinskim
               poenotenjem določil vsebovanih pravnih pojmov. Hkrati se izvaja prenos Direktive
               2006/111ES o preglednosti finančnih odnosov med državami članicami in javnimi
               podjetji ter o finančni preglednosti znotraj določenih podjetij v naš pravni red. Gre
               za novo besedilo v skladu z nomotehničnimi smernicami, ker bi bilo v okviru
               obstoječega besedila sicer treba novelirati večino členov. V ožjem pregledu predloga
               urejata dve osnovni področji, s tem da v prvi vrsti zagotavlja preglednost finančnih
               odnosov med organi oblasti in javnimi podjetji, ki opravljajo tržno dejavnost, kjer
               imajo državni ali občinski organi prevladujoč vpliv, v ostalem pa ločeno
               evidentiranje različnih dejavnosti v primeru izvajanja določenih, izključno pravic
               ali javnih pooblastil.</p>
               <p>V nadaljevanju je bilo v zvezi z opozorili oziroma postavljenimi vprašanji s strani
               predlagateljice pojasnjeno, da je Računsko sodišče zahtevalo štiri elementarne
               popravke, medtem ko so določeni spremni ukrepi posegli v samo prakso. Ker je kasneje
               Računsko sodišče pozitivno ocenilo popravljeno besedilo kot celoto, pa posameznih
               popravkov ni treba posebej opredeljevati. Po kratki razpravi je odbor na podlagi
               sprejetega sklepa v skladu s tretjo alinejo 128. člena Poslovnika po opravljeni
               skupni razpravi o vseh členih glasoval o vseh členih predloga skupaj in jih tudi
               sprejel.</p>
               <p>Ker v predlogu zakona v drugi obravnavi na matičnem delovnem telesu ni bilo sprejetih
               amandmajev, Odbor za finance in monetarno politiko Državnemu zboru predlaga, da
               Predlog zakona o preglednosti finančnih odnosov in ločenem evidentiranju različnih
               dejavnosti sprejme v predloženem besedilu.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališ poslanskih skupin. Besedo ima gospod dr. Luka Juri v imenu
               Poslanske skupine Socialnih demokratov.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Lep pozdrav vsem prisotnim!</p>
               <p>Predlog zakona o preglednosti finančnih odnosov in ločenem evidentiranju različnih
               dejavnosti je pripravljen zaradi tega, ker je Računsko sodišče v avgustu 2009 izvedlo
               revizijo smotrnosti ravnanja Ministrstva za finance in Agencije Republike Slovenije
               za javnopravne evidence in storitve pri zagotavljanju preglednosti finančnih odnosov
               med organi oblasti in javnimi podjetji in ločenem evidentiranju različnih dejavnosti
               v letih od 2006 – 2009. Po opravljeni reviziji je Računsko sodišče Ministrstvu za
               finance med drugim naložilo popravljalni ukrep, na katerega se nanaša sedanji predlog
               zakona.</p>
               <p>Gre večinoma za tehnični popravek, da je zadeva bolj jasna in bolj transparentna,
               zato nima smisla tu govoriti na dolgo in široko. Socialni demokrati takšen predlog
               podpiramo, ker je smiseln.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Marjan Bezjak v imenu Poslanske skupine SDS.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo. Lepo pozdravljena državna sekretarka, poslanke in poslanci!</p>
               <p>Predlog zakona o preglednosti finančnih odnosov in ločenem evidentiranju različnih
               dejavnosti. Predlagatelj kot razlog za sprejetje novega zakona, ki naj bi urejal
               preglednost finančnih odnosov med državnimi organi in organi samoupravnih lokalnih
               skupnosti ter javnih podjetij in drugih subjektov, navaja prenos Direktive 2006/111
               ES ter realizacijo popravljenih ukrepov, ki jih je naložilo Računsko sodišče. Cilja
               sprememb zakona sta izvedba enega izmed popravljenih ukrepov, ki je bil po
               revizijskem poročilu z dne 26. 10. 2010 ocenjen kot zadovoljiv, in prenos Direktive
               2006/111 ES. Rešitve predloga zakona so opredelitve pojmov, ki so uporabljene v
               Direktivi 2006/111 ES, in dodatnih pojmov, ki jih zahteva Računsko sodišče Republike
               Slovenije: zagotovitev pravne podlage za ustrezno evidentiranje prejetih javnih
               sredstev v podjetjih, preprečitev prelivanja javnih sredstev za opravljanje storitev
               splošnega gospodarskega pomena v druge dejavnosti in s tem njihovega nedovoljenega
               subvencioniranja ter razkritje prejetih javnih sredstev v podjetjih, ki so pod
               prevladujočim vplivom državnih organov ali organov samoupravnih lokalnih skupnosti, z
               namenom preprečitve nedovoljenih državnih pomoči in s tem nelojalne konkurence na
               skupnem trgu Evropske unije.</p>
               <p>V Poslanski skupini Slovenske demokratske stranke bomo ta predlog podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Zmago Jelinčič Plemeniti v imenu Poslanske skupine SNS.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Lep dober dan vsem skupaj!</p>
               <p>Vlada med razlogi za sprejem tega zakona navaja tudi, da gre za zagotovitev pravne
               podlage za ustrezno evidentiranje prejetih javnih sredstev v podjetjih, za
               preprečitev prelivanja javnih sredstev za opravljanje storitev splošnega
               gospodarskega pomena v druge dejavnosti in s tem tudi njihovega nedovoljenega
               subvencioniranja ter razkritje prejetih javnih sredstev v podjetjih, ki so pod
               vplivom državnih organov take ali drugačne vrste. To je vse lepo in prav. Pa vendar
               imamo nekaj vprašanj. Zanima nas, kakšno vlogo bo imel naš konkurenčni regulator, še
               posebej zato, ker Vlada posebej izpostavlja nedovoljeno subvencioniranje in tudi
               transferne cene. Ni pa posebej naveden konkurenčni regulator, kakšne so morebitne
               njegove nove zadolžitve oziroma kakšen je način sodelovanja tega regulatorja z
               oblastmi v državi.</p>
               <p>Druga zadeva je vprašanje navedbe izjem pri tem zakonu. Pa če pustimo ob strani
               izjeme, se pa najbolj lahko vprašamo o tem, kako je mogoče, da država postavi kot
               izhodišče podjetja, ki imajo čisti prihodek 40 milijonov evrov in bilančno vsoto 800
               milijonov evrov. Poglejmo, koliko je takšnih podjetij v Sloveniji. Morda eno, če
               sploh kakšno. Kaj je potem namen zakona? Ali zgolj zadostiti evropskim direktivam ali
               dejansko regulirati zadevo na našem trgu oziroma preprečiti pretakanje denarja iz
               enega podjetja v drugo podjetje v državni lasti in iz teh podjetij potem v privatne
               žepe ali subvencioniranje kakšnih prijateljskih nakupov, zakupov, odkupov in
               podobnega? Ali Vlada hoče vreči pesek v oči Državnemu zboru, s tem da vendarle
               sprejme nek zakon, ki je v principu dober, ampak s tem členom, s to omejitvijo 40
               milijonov evrov čistega prihodka in pa 800 milijonov evrov bilančne vsote, negira
               kompletni namen zakona in v bistvu potrjuje, da hoče še naprej podpirati lopovščino v
               tej državi in da se bo še naprej kradlo tako, kot se je kradlo doslej, in da še
               naprej nihče ne bo poklican na odgovornost. Zakaj ne? Saj bo imel v zakonu in bo
               rekel: <q>"Oprostite, saj nimam jaz čistega prihodka 40 milijonov evrov in bilančne
               vsote 800 milijonov evrov."</q> Mislim, da niti enega takšnega podjetja v Sloveniji ni,
               ki bi dosegel te okvire. To se pravi, da se vprašajmo, kaj je namen tega zakona.</p>
               <p>Upam, da bo Vlada popravila to v zakonu v naslednjih fazah, če bo seveda popravila,
               če ji je do tega. Če ji je do tega, bo zadevo uredila in postavila na tiste temelje,
               ki ji bodo sprejemljivi, pa čeprav pri vsaki od teh številk izbriše eno ničlo. Potem
               bi človek verjel! Tako da je čisti prihodek 4 milijone evrov in bilančna vsota 80
               milijonov evrov. Tukaj smo že bližje realnemu stanju, čeprav tudi v tem primeru bomo
               težko našli kakšno podjetje v Sloveniji ali pa več podjetij, ki ima čistega prihodka
               4 milijone evrov.</p>
               <p>Mi bomo zakon podprli, ampak pričakujemo v naslednji fazi, da bo Vlada to zadevo, za
               katero sem jaz prepričan, da ni po nesreči prišla v ta zakon, ampak z namenom,
               popravila. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima še gospod mag. Sajovic v imenu Poslanskega kluba LDS.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa. Še enkrat hvala za besedo, prijazen pozdrav!</p>
               <p>Poslanski klub Liberalne demokracije Slovenije bo podprl predlog zakona, ki ureja
               področje finančnih odnosov in pa ločeno evidentiranje. Menimo, da zakon ustrezno
               sledi priporočilom kot tudi ugotovitvam Računskega sodišča Republike Slovenije, ki je
               v preteklosti izvedlo revizijo smotrnosti ravnanja Ministrstva za finance in pa
               Agencije Republike Slovenije za javnopravne evidence in pa storitve. Računsko sodišče
               je namreč naložilo, da je treba uskladiti predpise, s tem pa seveda tudi zakonodajo.
               ker je treba uskladiti določbe glede posameznih kategorij poročevalcev. Prav tako pa
               Računsko sodišče nadalje zahteva, da se jasno določi, kaj se razume pod pojmom javna
               sredstva in kaj se opredeljuje po načelih stroškovnega računovodstva, saj bo ravno na
               podlagi teh opredeljenih pojmov mogoče vsebinsko presojati ter tudi dejansko
               razsoditi.</p>
               <p>Na podlagi teh ugotovitev Računskega sodišča se v zakonu vnašajo rešitve za prej
               omenjene pomanjkljivosti zakonodaje. Te rešitve se nanašajo na jasnejšo opredelitev
               pojmov, posodobitev določb, ki preprečujejo prilivanje javnih sredstev za opravljanje
               storitev splošnega gospodarskega namena v druge dejavnosti.</p>
               <p>V Poslanskem klubu Liberalne demokracije Slovenije ocenjujemo, da je zakon ustrezen,
               da odpravlja pomanjkljivosti, ki jih je ugotovilo Računsko sodišče, zato bo deležen
               naše podpore. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k predlogu zakona matično
               delovno telo ni sprejelo nobenega amandmaja, amandmajev na seji Državnega zbora ni
               možno vlagati. Zaključujem drugo obravnavo predloga zakona.</p>
               <p>Odločanje o predlogu bomo v skladu s časovnim potekom seje Državnega zbora opravili
               jutri, v sredo 20. aprila, v okviru glasovanj. S tem zaključujem to točko dnevnega
               reda.</p>
               <p>Prehajamo na <title>14. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  OBVEZNEM TESTIRANJU FUNKCIONARJEV NA PREPOVEDANE DROGE V OKVIRU REDNEGA
                  POSTOPKA.</title>
               </p>
               <p>Predlog zakona je v obravnavo Državnemu zboru predložila skupina 27 poslank in
               poslancev s prvopodpisanim Jožetom Tankom. V zvezi s tem predlogom zakona je skupina
               25 poslank in poslancev s prvopodpisanim Jožetom Tankom zahtevala, da Državni zbor
               opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               predloga zakona gospodu Francetu Cukjatiju.</p>
               <p>Izvolite, prosim.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za besedo, gospod predsedujoči. Kolegice in kolegi!</p>
               <p>Slovenska demokratska stranka daje v parlamentarno obravnavo Predlog zakona o
               obveznem testiranju funkcionarjev na prepovedane droge. Obstaja resen razlog, zakaj
               so prepovedane droge sploh prepovedane. Uživalec postane zasvojen ter nesposoben
               kritičnega razmisleka in adekvatnih odločitev. Droga postane njegov primarni interes,
               vsa druga vprašanja postanejo drugotnega pomena. Z drogo zasvojen človek zanemarja ne
               le sebe in svojo družino, ampak vse, za katere je odgovoren. Tudi celotno državo, če
               mu je dano, da v njenem imenu in za njen račun sprejema pomembne odločitve.</p>
               <p>Podobno je s korupcijo med politiki. Preganjamo jo zato, ker v njo ujet nosilec
               oblasti sprejema odločitve, ki so v interesu podkupovalca, ne pa v interesu države.
               Zato je premoženje politikov nadzorovano, kar se nikoli ni smatralo za protiustavno.
               Tudi policijsko testiranje vinjenosti za volanom se ne smatra za protiustavno kršenje
               zasebnosti, pa drogiran politik lahko naredi neprimerno več škode državljanom kot
               vinjen voznik za volanom. Tudi piloti so vsako leto obvezno testirani na droge, ker
               od njihovega ravnanja in njihove pravilne presoje okoliščin zavisi usoda mnogih
               ljudi. Droga pa je, kot se zdi, tudi med politiki vse bolj razširjena. Zato je vredna
               naše razprave in vzpostavitve preventivnih ukrepov, če so sploh možni.</p>
               <p>Po tem zakonu, ki ga predlagamo, bi bili poslanci Državnega zbora, predsednik
               republike, predsednik Vlade, ministri in državni sekretarji enkrat letno testirani na
               prepovedane droge. Izbor funkcionarjev bi z žrebom določila posebna komisija,
               testiranje pa bi izvajal Inštitut za sodno medicino. Rezultati bi bili dostopni
               javnosti, pozitiven izvid pa ne bi sprožal nobenih kazenskih sankcij. Gre za
               preventivni ukrep in kvečjemu za moralni pritisk na funkcionarja, da pri sprejemanju
               pomembnih odločitev ohrani trezno glavo. Evforično zmanjševanje kritičnosti in
               občutka nevarnosti, ki je eden najpogostejših učinkovnevroleptikov, je preveč
               nevarno, da bi ob vse večji uporabi droge med politiki smeli ostati ravnodušni.
               Javnost ima tudi pravico vedeti, ali je ali ni javni funkcionar pri svojem ravnanju
               pod nezaželenim škodljivim vplivom, pa naj gre za koruptivno podkupovanje s strani
               kapitalskih ali političnih lobijev ali pa za zmanjšano kritičnost, ki jo povzroča
               učinek droge.</p>
               <p>Droga med politiki je torej lahko resna zadeva, ki je vredna naše razprave in tudi
               zakonske ureditve. Predlagamo, da v prvem branju zakon podprete, nato pa ga v
               nadaljnji obravnavi dopolnite, če smatrate, da bi bilo to potrebno. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade. Gospod dr. Ivan Eržen,
               državni sekretar, izvolite.</p>
            </sp>
            <sp who="SDZ5:ErženIvan">

               <speaker>DR. IVAN ERŽEN:</speaker>

               <p>Spoštovani predsedujoči, poslanke in poslanci!</p>
               <p>Vlada Republike Slovenije se strinja s predlagatelji zakona o obveznem testiranju
               funkcionarjev na prepovedane droge, da je posedovanje prepovedanih drog kot tudi
               katerokoli drugo kršenje zakonodaje v neskladju z moralnimi in etičnimi zavezami, ki
               jih sprejme z nastopom funkcije funkcionar. Nikakor pa se ni mogoče strinjati z
               obrazložitvijo predlagatelja, da se s predlaganim zakonom zagotavlja transparentnost
               delovanja funkcionarjev in preventivno delovanje na področju prepovedanih drog ter da
               bo zakon prispeval k zmanjšanju rabe prepovedanih drog. Menimo, da je področje
               prepovedanih drog pri nas ustrezno in celovito urejeno in je v skladu s konvencijami
               Organizacije združenih narodov, drugimi mednarodnimi pravnimi akti in z usmeritvami
               Evropske unije. Predlagani zakon ne daje celovite rešitve, ki bi dejansko preprečila
               uporabo vseh psihoaktivnih snovi, vključno alkohola, med funkcionarji in v družbi
               nasploh.</p>
               <p>Predlog zakona pretirano posega v zasebnost posameznika. Kot ugotavljajo
               predlagatelji sami, predlog zakona ni v skladu z Zakonom o varovanju osebnih podatkov
               glede varstva osebnih podatkov in prepovedi diskriminacije, saj gre za zasebnost
               občutljivih osebnih podatkov, ki se nanašajo na zdravstveno stanje funkcionarjev.</p>
               <p>Predlog zakona določa relativno ozek krog funkcionarjev, za katere naj bi veljala
               predlagana ureditev glede testiranja. Iz načela prepovedi diskriminacije, ki temelji
               na temeljnih prvinah načela enakopravnosti – iz prvega odstavka 14. člena Ustave,
               izhaja ne le zahteva po formalnem, ampak tudi zahteva po vsebinsko enakem
               obravnavanju. Slednje je ogroženo, če naj posamezen zakon arbitrarno iz siceršnjega
               kroga funkcionarjev izloči le določene kategorije, za katere naj taka omejevalna in
               ustavnosporna ureditev velja in se poglablja.</p>
               <p>Menimo, da je predlog zakona pomanjkljiv tudi pri določenih rešitvah. Iz predlaganega
               besedila izhaja, da je za izvedbo postopka testiranja pooblaščen Inštitut za sodno
               medicino, ni pa jasno, kaj je mišljeno pod strokovnim pregledom, ki ga poleg odvzema
               vzorca in analize le-ta izvaja. Hkrati ni določeno, kaj se zgodi v primeru, če gre za
               lažen rezultat, in kdaj se mora ponovno testirati funkcionar, ki je testiranje
               zavrnil.</p>
               <p>Predlog zakona ne določa nalog komisije za testiranje funkcionarjev, vprašljiva pa je
               tudi njena sestava, saj ni pojasnjeno, zakaj so med njenimi člani novinarji. Sporna
               se nam zdi tudi javna objava rezultatov testiranja na spletnih straneh Inštituta za
               sodno medicino in drugih spletnih straneh, ker namen in učinki takšne objave niso
               ustrezno pojasnjeni. Tudi v primeru, da se takšna objava razume kot grožnja in
               sankcija za funkcionarje, ki bi uživali prepovedane droge, tak ukrep v predlogu
               zakona ni ustrezno strokovno argumentiran in je glede na možne posledice
               nesorazmeren. Poudariti pa je treba, da je mogoče že v okviru veljavnih predpisov, ki
               na splošno urejajo varnost in zdravje pri delu, funkcionarja, pri katerem obstaja sum
               na bolezen odvisnosti, ki bi lahko vplivala na delovno zmožnost, napotiti na usmerjen
               preventivni zdravstveni pregled, v okviru katerega se lahko preveri tudi vsebnost
               prepovedanih substanc v bioloških vzorcih. Ugotavljanje tega je odgovornost
               delodajalca. Če obstaja sum, da bi učinek drog lahko vplival na delovni proces, ima
               delodajalec legitimen interes, da takšne sume odpravi, vendar le z dopustnimi
               metodami.</p>
               <p>Glede na navedeno Vlada Republike Slovenije nasprotuje Predlogu zakona o obveznem
               testiranju funkcionarjev na prepovedane droge. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Besedo ima gospod mag. Štefan
               Tisel v imenu poslanske skupine SDS.</p>
            </sp>
            <sp who="SDZ5:TiselŠtefan">

               <speaker>MAG. ŠTEFAN TISEL:</speaker>

               <p>Vsem lep pozdrav! Spoštovani gospod predsedujoči, spoštovani gospod državni sekretar,
               spoštovane poslanke, poslanci!</p>
               <p>Poslanke in poslanci Slovenske demokratske stranke smo v začetku marca letos v
               parlamentarni postopek vložili Predlog zakona o obveznem testiranju funkcionarjev na
               prepovedane droge. Menimo, da je sprejetje omenjenega zakona v javnem interesu in
               zagotavlja redni preventivni nadzor najpomembnejših funkcionarjev v državi na njihovo
               odpornost proti drogam. Državljanke in državljani so nesporno upravičeni do vedenja o
               tem, ali so slovenski politiki, kot so predsednik republike, poslanci Državnega
               zbora, predsednik Vlade, ministri in državni sekretarji, torej tisti, ki imajo
               mandat, da odločajo o njihovi usodi, čisti ali pa odločajo pod vplivom prepovedanih
               substanc. V lanskem letu smo v medijih in javnosti zasledili mnogo objavljenih
               informacij, ki kažejo na uporabo prepovedanih drog med slovenskimi politiki. O
               uporabi prepovedanih drog je obširneje pisal družabni kronist Nedeljskega dnevnika
               Aleksander Lucu, ki je tudi v oddaji Tednik na TV Slovenija 29. 11. 2010 med drugim
               dejal, da je vse prepleteno z gejevsko-kokainsko prepredenostjo. V javnosti in
               medijih pa je bilo mogoče zaslediti kar nekaj informacij tudi glede povezanosti
               slovenskih politikov, posebej v izvršilni veji oblasti, s ponudniki prepovedanih
               drog. V zvezi z omenjenimi informacijami glede uporabe prepovedanih drog pred
               slovenskim politiki se zastavlja vprašanje odgovornosti pri opravljanju funkcije
               odgovornosti pri vodenju države, odgovornosti pri izvajanju zakonov in podzakonskih
               aktov. Gre za odgovornost do državljank in državljanov, za odgovornost do Slovenije.
               Zato so državljanke in državljani po našem mnenju upravičeni do vedenja o tem, ali
               najvišji funkcionarji upravljajo funkcijo brez uporabe prepovedanih drog ali v
               drogiranem stanju. Ob tem velja poudariti tudi naslednji cilj zakona, in sicer da je
               v javnem interesu zagotavljanja transparentnosti delovanja funkcionarjev in
               preventivno delovanje na področju prepovedanih drog in posledično s povezanostjo z
               njihovim prometom ter koruptivnimi ravnanji. Predlog zakona o obveznem testiranju
               funkcionarjev na prepovedane droge zasleduje načelo transparentnosti in odprtosti.
               Zanimivi so predvsem odzivi. Nekateri pravniki izražajo dvom, da naj bi bil zakon
               neustaven, vendar ima policija, ki med vožnjo zaloti voznika, ki vozi pod vplivom
               drog, ne samo pravico, da ukrepa, ampak mora ukrepati, ker drogirana oseba ogroža
               sebe in druge. Zakon o varnosti in zdravju pri delu v 51. členu, ki govori o
               prepovedi dela pod vplivom alkohola, drog in drugih substanc, navaja, da delavec ne
               sme delati ali biti na delovnem mestu pod vplivom alkohola, drog ali drugih
               prepovedanih substanc. To je prvi odstavek. V četrtem odstavku pa pravi, da
               delodajalec mora odstraniti z delovnega mesta ali z delovnega procesa delavca, ki je
               delal ali je bil na delovnem mestu v nasprotju z določili prvega in drugega odstavka
               tega člena.</p>
               <p>Tisti funkcionarji, ki delujejo pod vplivom prepovedanih drog, ogrožajo sebe in
               druge, saj zaradi stanja ali izsiljevanja ne sprejemajo ravno treznih odločitev. Če
               je takšnih primerov več in nastopajo v ustrezni kombinaciji, so posledice njihovega
               delovanja lahko izjemno škodljive in nevarne. Vsaka še tako slaba odločitev je za
               njih lahko fantastičen dan. Takšnih fantastičnih dni pa je bilo v tem mandatu že
               preveč. Zato se je treba izogniti vse bolj pogostim namigovanjem, da so nekateri
               pomembni politiki uživalci drog. Javnost ima pravico izvedeti, ali so njihovi
               politični funkcionarji brez tovrstnega madeža in vredni zaupanja ali ne. Nesporno je
               z nastopom politične funkcije vsak posameznik postal izpostavljen zanimanju javnosti,
               kar ima za posledico tudi oženje kroga njegove zasebnosti. Tudi Ustavno sodišče
               Republike Slovenije je pri odločanju ali v okviru svobode izražanja, v okviru
               sovpadanja javnega in zasebnega že poudarilo, da mora posameznik z vstopom v prostor
               družbenega dogajanja prevzeti nase tudi tveganje, da bo njegovo ravnanje predmet
               diskusije in presoje v okviru opisa njegove vloge v dogajanju, pri katerem prihaja v
               stik s številnimi ljudmi. To je odločba Ustavnega sodišča z dne 9. 11. 1994.</p>
               <p>V zvezi z vprašanjem prisotnosti prepovedanih drog med političnimi funkcionarji velja
               pogledati naslednje primere iz mednarodne prakse. V Italiji je bilo organizirano
               prostovoljno testiranje, ki ga je organiziral poslanec Carlo Giovanardi. Slednji je
               novembra 2009 kot sekretar na predsedstvu vlade organiziral še eno prostovoljno
               testiranje na podlagi vzorca iz las in urina. Na Hrvaškem so se leta 2009 pred
               lokalnimi volitvami za testiranje odločili kandidati Istrskega demokratskega zbora. V
               Republiki Avstriji je eden izmed političnih funkcionarjev, in sicer podpredsednik
               Svobodnjaške stranke, jeseni 2009 opravil test na prepovedane droge z odvzemom vzorca
               lasu ob prisotnosti notarja. V tem primeru so za 9 mesecev naredili analizo vsebnosti
               substanc v telesu. Avstralija je marca leta 2007 sprejela zakon o testiranju članov
               parlamenta na prepovedane droge po naključni izbiri. V okviru vsebine predmetnega
               zakona velja poudariti, da gre za sovpadanje javnega in zasebnega interesa. Gre
               namreč za vprašanje varovanja osebnih podatkov, po eni strani, po drugi strani pa bi
               zaradi narave opravljanja funkcije vodenja države moralo biti v javnem interesu
               razkritje podatkov o prisotnosti prepovedanih drog v organizmu takšnega funkcionarja.
               Menimo, da predlog zakona sledi ustavno dopustnemu cilju in je v skladu z načelom
               sorazmernosti. Vlada Republike Slovenije se v svojem mnenju v zvezi z navedenim
               predlogom ustavi pri navedbi, da predlog zakona pretirano posega v zasebnost
               posameznika, ki je vprašljiv z vidika vprašanja sorazmernosti glede nedotakljivosti
               človekove telesne in duševne celovitosti, zasebnosti ter osebnostnih pravic. Vlada
               Republike Slovenije svojega mnenja ne nadaljuje v delu vprašanja oženja kroga
               zasebnosti posameznika z vstopom v prostor družbenega dogajanja. Ustavno sodišče
               Republike Slovenije je o pojmu zasebnosti zavzelo stališče tudi v odločbi z dne 14.
               12. 2000, s katero je odločilo o koliziji med varstvom zasebnosti in osebnostnih
               pravic, na eni strani, ter svobodo izražanja in svobodo umetniškega dela, na drugi
               strani. Ustavno sodišče Republike Slovenije je razveljavilo sodbe sodišč, ki so
               odločila v pravdnem postopku in s katerimi je bila dana prednost varstvu zasebnosti,
               pri čemer je v enem delu odločilo samo, v drugem delu pa je sodbo razveljavilo in
               vrnilo zadevo v ponovno odločanje.</p>
               <p>V navedeni odločbi je Ustavno sodišče Republike Slovenije o pojmu zasebnosti navedlo:
               "Zasebnost sodobna pravna teorija opredeljuje kot področje posameznika, v katerega ne
               sme nihče posegati brez posebnega zakonskega pooblastila. Pravica do zasebnosti
               posameznikov vzpostavlja krog intimnega lastnega delovanja, kjer sme z garancijo
               države sam odločati o tem, katere posege vanj bo dopustil. Toda pravica do zasebnosti
               ni absolutna pravica, temveč je omejena z varstvom pravic in koristi drugih ter z
               vedenjem posameznika v javnosti. Človek se namreč kot družbeno bitje, ki nenehno
               prihaja v stik z drugimi ljudmi, ne more povsem izogniti temu, da se zaradi raznih
               vzrokov in nagibov tudi drugi zanimajo zanj in za njegovo zasebno življenje. Pri tem
               bi področje zasebnega življenja posameznika lahko razdelili na področje intimnega in
               družinskega življenja, ki se ne odvija v javnosti, in na področje širjenja življenja
               posameznika v javnosti. Na splošno velja, da čim manj intimno je področje zasebnega
               življenja posameznika, tem manjšo pravno zaščito uživa, kadar pride v kolizijo z
               interesi in pravico drugih posameznikov. Pri presoji dopustnosti posega v
               posameznikovo pravico do zasebnosti je treba upoštevati tudi značilnosti subjekta, v
               katerega pravico se posega. Ob tem pravna teorija navaja, da je brez privolitve
               prizadetega mogoče pisati o zasebnem življenju iz sodobnega življenja, ki zanimajo
               javnost, tako imenovane relativne osebe iz javnega življenja, in osebe, ki javnost
               zanima samo v zvezi z nekim konkretnim dogodkom, ne pa tudi o drugih osebah.</p>
               <p>Pri opisovanju življenjskih dogodkov absolutnih in relativnih oseb javnega življenja
               je brez privolitve prizadetega dovoljeno opisati zlasti tisto, kar je pomembno za
               značaj dejanja in mišljenja teh oseb glede na njihovo javno udejstvovanje. Svoboden
               razvoj posameznikove osebnosti namreč zahteva, da človeku ne gre samo za obstoj, ki
               je izoliran od vseh drugih bitij, temveč moramo posamezniku prav zaradi svobodnega
               razvoja njegove osebnosti, ta je podlaga za priznanje vseh posameznih osebnostnih
               pravic, omogočiti aktiven, ekstrovertiran razvoj. Zakon se lahko v delih, kjer
               obstajajo pomisleki oziroma dodatni predlogi za izboljšanje zakonskega predloga, v
               drugi obravnavi dopolni, zato predlagamo, da zakonu omogočite drugo obravnavo, kjer
               ga bo možno dopolniti.</p>
               <p>Državljanke in državljani so upravičeni do vedenja o tem, ali najvišji funkcionarji
               uživajo prepovedane droge, saj njihovo delo usodno vpliva na vse nas. Najvišji
               politični funkcionarji moramo biti zgled in ta zakon ureja eno od pomembnih področij,
               ki lahko zelo omejuje politične funkcionarje pri njihovih odločitvah, zato v
               Poslanski skupini Slovenske demokratske stranke menimo, da je zakon primeren za
               nadaljnjo obravnavo in bomo zakon podprli. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franco Juri v imenu Poslanske skupine Zares.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsedujoči, za besedo. Spoštovani državni sekretar, kolegice in
               kolegi!</p>
               <p>Ko smo prebirali predlog tega zakona in utemeljitev, je bilo prvo vprašanje, ki je
               nastalo spontano, ali ne bi res testirali avtorja tega predloga. Ampak dobro, v
               demokraciji je vse možno in vse je legitimno. Legitimno je tudi predlagati take
               zakone, ki odpirajo več vprašanj, ne samo vprašanja, ki jih izpostavlja to besedilo,
               ampak odpira možnost takih ali drugačnih špekulacij o tem, kaj je legitimno, kaj ni
               legitimno, kaj vse bi morali testirati, da bi si zaslužili mesto v Državnem zboru.
               Angažirali bi lahko tudi psihološko stroko. Ampak SDS se je po naši oceni na
               svojevrstni način lotil napada na svoje politične nasprotnike, seveda vse v luči tako
               imenovane morale, etike in transparentnega delovanja določenih političnih
               funkcionarjev. Dovolite tudi, da se odzovem na določeno citiranje, ki namiguje na
               zelo jasne insinuacije. In to, kar smo prej slišali, je dejansko samo poizkus
               političnega obračunavanja prek vprašanja, ki pa je preresno, da bi ga na tak način
               obravnavali.</p>
               <p>Za kaj gre? Po oceni Slovenske demokratske stranke je danes zaradi koalicije
               slovensko politično dogajanje tako nabito z dogodki, da nam grozi precejšnja
               nevarnost otopelosti. Med razloge za predlog zakona SDS uvršča in izkorišča tudi
               težko gospodarsko situacijo, ki ji je botrovala finančna kriza, tista kriza, za
               katero je nekdanji gospodarski minister v prejšnji vladi ocenjeval, da je pri nas ne
               bo. SDS govori o veliki brezposelnosti, ki naj bi bila posledica nepravočasnega in
               neustreznega ukrepanja aktualne vlade – verjetno zaradi prevelike osebnosti THC. Prav
               tako med razloge uvršča tudi sprejetje nekaterih zakonov, s katerimi se kot največja
               opozicijska stranka ne strinja. Skratka, trenutna vlada naj bi bila odgovorna za
               padec konkurenčnosti in kazalnika gospodarske klime za naraščajoče stroške dela,
               zamude pri plačilih, večje število stečajev in še bi lahko naštevali. Vse to po
               mnenju SDS je treba povezati z medijskimi informacijami o domnevni prisotnosti
               kokaina med slovenskimi politiki. Dobro. Ohranimo vseeno dostojanstvo in treznost in
               resnost pri tem vprašanju. Tako se po predlogu zakona ureja obveznost testiranja za
               funkcionarke in funkcionarje – lepo, da ste se tokrat v bistvu spomnili na obstoj
               funkcionark, ne samo funkcionarjev – na prisotnost prepovedanih drog v organizmu,
               organizacijo, postopek testiranja in objavo poročila o ugotovitvah testiranja.
               Zanimivo je, da po tem zakonu predlagatelj med funkcionarje uvršča le poslanke in
               poslance, predsednika republike, predsednika Vlade, ministre in državne sekretarje.
               Večina se lahko strinja, da gre v tem primeru za očiten poseg v zasebnost
               posameznika, in to ne glede na to, da je v slovenski ustavi v 35. členu jasno
               določeno, da je nedotakljivost človekove telesne in duševne celovitosti, njegovi
               zasebnosti in osebnost pravic zagotovljena na način, da nihče nima pravice vanjo
               kakorkoli posegati. Zadnja organizacija, ki je na podoben način posegala v človekovo
               nedotakljivost in njegovo dostojanstvo, je bila pred dvajsetimi leti Udba oziroma
               Služba državne varnosti. In s tem predlogom zakona je danes jasno razvidno, kdo je
               pravi in verjetno edini naslednik duha tistega totalitarizma. Predlagatelji razloge
               za ponujeno vsebino iščejo v moralnih in etičnih zavezah, ki jih imamo kot
               funkcionarji pri opravljanju svojega dela, kar samo po sebi ni nič narobe. Pa vendar
               so v poslanski skupini Zares sprašujemo, ali vsebina res ponuja zagotavljanje
               transparentnosti delovanja funkcionarjev in preventivnega delovanja na področju
               prepovedanih drog ter zmanjševanju njihove uporabe. To zveni pravzaprav tako, kot da
               je večina danes tukaj prisotnih pod vplivom prepovedanih substanc, pri čemer se
               sprašujemo, zakaj so predlagatelji pozabili na zlorabo uporabe alkohola, tobaka,
               kofeina in drugih stimulansov, ki bi lahko vplivali na različne duševne in vedenjske
               motnje. Ob podrobnejšem prebiranju predloga zakona lahko navedene razloge za
               sprejetje postavimo pod vprašaj. Med drugim je vprašljiva sestava komisije, v kateri
               morajo biti prisotni tudi novinarji oziroma predstavniki obeh društev, novinarjev in
               publicistov, podatki naj bi bili javni, kar na koncu nedvomno lahko pomeni javno
               diskreditacijo posamezne osebe. Seveda lahko z nasprotne strani na podlagi javno
               izraženih stališč pričakujemo napade v smeri prikrivanja, možnih zlorab, vendar se v
               tem primeru lahko tudi vprašamo, ali etika in morala posameznika oziroma v tem
               primeru funkcionarja, ne pomeni tudi rednega plačevanja položnic, polaganja
               posameznih izpitov, preverjanja verodostojnosti posameznih dokumentov, ki so dostopni
               javnosti. Ali ni to točka, kjer lažje preverimo in zagotovimo transparentnost,
               poštenost in delovanje funkcionarja v javnem interesu? Ne. Vi iščete druge stranpoti,
               ampak točno veste, da je to samo priložnost za diskreditiranje, za insinuacije, za
               domneve, samo možnost, da se o tem pogovarjamo. Insinuacije pa so jasne in letijo
               tudi na konkretne osebe političnega prostora. Primeri, ki sem jih naštel, so bistveno
               bolj pomembni za etično držo funkcionarja, ali je funkcionar pošten, ali plačuje
               davke, ali plačuje položnice, ali polaga izpite na zakonit način, to so vprašanja, ki
               jih moramo izpostaviti. Zanimivo pa, da tukaj nihče ne zahteva do konca pravega
               razčiščevanja, ampak gremo raje na drugo špekulacijo. V teh primerih se posamezniki s
               strani predlagateljev niso niti opravičili, pa čeprav proti nekaterim potekajo
               številni postopki. Sam se za to na tem mestu ne bom spuščal o polemike o pravilnosti
               sprejetja oziroma nesprejetja tega zakona. Zelo težko je sploh sodelovati v tej
               razpravi, kajti menimo, da dejansko posega v dostojanstvo posameznikov. Ostaja pa
               odprto vprašanje o smiselnosti in ciljih današnje vsebine.</p>
               <p>Zato lahko danes, verjemite, v polni treznosti povem, da Poslanska skupina Zares ne
               bo sodelovala pri pavšalnih obtožbah in možnih diskreditacijah posameznih politikov.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jakob Presečnik v imenu Poslanske skupine SLS.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani gospod državni sekretar,
               kolegice in kolegi!</p>
               <p>Predlagatelji zakona so se v obrazložitvi sicer potrudili in večplastno obrazložili
               problem zlorabe prepovedanih drog na splošno, vendar pa po naši oceni niso dovolj
               prepričljivi v utemeljitvi, zakaj bi se morali obvezno testirati državni
               funkcionarji. Če imate slučajno predlagatelji v mislih pri tem konkretne posameznike,
               potem seveda predlagam v imenu poslanske skupine, povejte, koga mislite, ne pa, da
               uvedemo testiranje kar počez za vse. Predlagatelji trdijo, da je sprejetje tega
               zakona neizogibno zaradi odgovorne politike in preglednosti delovanja javnih
               funkcionarjev ter odgovornosti do državljank in državljanov. Trdijo, da je v javnem
               interesu testirati, ali slovenski politiki pri vodenju države delujejo pod vplivom
               prepovedanih drog. Pri tem pozabljajo oziroma ne upoštevajo, da je na primer alkohol
               tudi škodljiva substanca in lahko vpliva na presojo, na odločanje in na način
               delovanja funkcionarjev in posameznega funkcionarja, in to tudi v Državnem zboru in
               tudi v Vladi v večini mandatov do sedaj in tudi zagotovo v tem.</p>
               <p>Poslanci Slovenske ljudske stranke poudarjamo, da se sami osebno take vrste kontrole
               oziroma testiranja ne bojimo. Ob tem pa izražamo nasprotovanje predlogu zakona. Smo
               proti takemu namigovanju in proti poniževanju poslancev na tak način, saj s takim
               predlogom zakona zagotovo dodatno povzročamo slabšanje ugleda javnim funkcionarjem in
               državnim inštitucijam v javnosti. Pri tem moram poudariti, da podpiramo vse vrste
               presejalnih metod zgodnjih odkrivanj različnih bolezni, ki se izvajajo na predlog
               strokovnih komisij in ustrezno registriranih inštitucij in države, in jo bomo podprli
               tudi pri danes obravnavani problematiki, če bo tudi predlagana in uvedena. Poslance
               volijo neposredno volivci, o katerih voljo in glas poslanci SLS verjamemo in ne
               dvomimo, da bodo tako ravnali tudi na naslednjih volitvah. Vsak funkcionar se mora
               zavedati, da je vsakokrat na volitvah testiran tudi vsak kandidat posebej, ne samo
               politične stranke, ki jo predstavljajo.Saj poznamo izrek, da se naslednje volitve
               začnejo naslednji dan po opravljenih volitvah in smo vseskozi tudi opazovani. Tega se
               moramo seveda zavedati. Zloraba drog je gotovo zelo škodljiva, saj jo spremlja
               največkrat še cela vrsta škodljivih dejanj in so ogroženi zdravje in življenje
               posameznikov.</p>
               <p>Vsakdo, še posebej pa politiki in funkcionarji smo dolžni preprečevati in pomagati
               reševati težave, povezane s posledicami zlorabe vseh vrst drog. Ob tem smo
               prepričani, da s tem zakonom k temu ne pripomoremo, zato ga v Poslanski skupini
               Slovenske ljudske stranke ne podpiramo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Györek v imenu Poslanske skupine SNS.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, predsedujoči. Kolegice in kolegi, predstavniki ministrstva!</p>
               <p>V Slovenski nacionalni stranki niti nismo bili preveč presenečeni, ko smo dobili na
               mizo pričujoči predlog zakona o obveznem testiranju funkcionarja na prepovedane
               droge, saj smo se v zadnjih letih v Državnem zboru že skorajda navadili na
               obravnavanje vseh pobud, takšnih in podobnih predlogov zakonov, resolucij, strategij,
               deklaracij in tako naprej. Vedno pa se najprej vprašam, zakaj takšen predlog, zakaj
               prav zdaj, zakaj takšna vsebina, kaj je dejanski namen ali cilj predložitve oziroma
               sprejetja zakona. Dejstvo je, da ima praviloma vsak zakaj svoj zato. V oceni stanja
               in navajanju razlogov za sprejetje zakona predlagatelj najava neizpodbitna dejstva,
               ki potrjujejo našo žalostno realno stanje, v katerem se je znašla slovenska družba in
               potrebo po izboljšanju oziroma sanaciji takšnega stanja. Žal smo prišli že tako daleč
               na mnogih področjih družbenega, gospodarskega, političnega življenja, da je za
               preventivo prepozno, da lahko pomaga k večjemu samo še kurativa. Samo po sebi se
               odpira vprašanje, če je predmetni predlog oziroma ukrep pravo izbrano sredstvo za
               učinkovito kurativo ali da je to zgolj reakcija na spoznanje in zavedanje, da je
               treba nekaj storiti, čeprav se istočasno zavedamo, da takšni in podobni ukrepi še
               zdaleč ne bodo sami po sebi sanirali stanja in vseh glavnih odprtih vprašanj,
               povezanih z zlorabo drog, alkohola in drugih psihoaktivnih substanc na splošno.
               Evidentno je, da je to globalni problem, zdaleč ne samo v Republiki Sloveniji, še
               manj pa samo problem slovenske politike ali samo slovenskih funkcionarjev. V
               Slovenski nacionalni stranki smo že nemalokrat opozarjali na nujnost resnega pristopa
               do reševanja problema vse večje razširjenosti zlorabe drog in drugih tovrstnih
               substanc v naši družbi. Še najbolj evidentno pa je v krogih mlajše generacije. Kot
               ponavadi, pa ne samo na tem področju, se v glavnem in najprej zatekamo k
               sankcioniranju, represiji in prisilnim sredstvom, pa čeprav vsi dobro vemo, da to ni
               edini in najbolj učinkovit ukrep. Prav zaradi tega močno dvomimo, da bo kakšen ukrep
               obrodil želene sadove. Prej bo odprl mnoga druga vprašanja, tako ustavnopravna kot
               tudi mnoga druga, ki bodo dejansko pomenila kršenje ali kolizijo z mnogimi
               obstoječimi zakoni, na primer prepoved diskriminacije in pravica do enakega
               obravnavanja vseh državljanov Republike Slovenije, primere bom navedel kasneje,
               varstvo in zaščita osebnih podatkov, nedotakljivost človekove telesne in duševne
               celovitosti, zasebnosti in tudi človekovih pravic generalno.</p>
               <p>Ne nazadnje ne moremo mimo oziroma ne upoštevati tudi nekaterih mednarodnih
               konvencij, pravnih aktov in usmeritev, ker bi v nasprotnem odprli pravo Pandorino
               skrinjico in povzročili številne nepredvidljive zaplete in posledice, ki niti
               slučajno ne bodo prispevali k izboljšanju stanja na tem področju. Tudi nekateri znani
               pravni strokovnjaki opozarjajo na pravno in ustavno nevzdržnost nekaterih določb
               predloga zakona in tudi vsebine kot celote. Strinjamo pa se, da je namen
               predlagatelja dober, da je vložitev predlogov utemeljena dobro in je vse skupaj
               reakcija na nemalokrat blago rečeno čudne odločitve in delo posameznikov oziroma
               funkcionarjev na najvišjih ravneh, z največjo odgovornostjo svojega ravnanja do
               slovenskih državljanov. Na nek način se poskušajo najbolj izpostaviti poslanci, kar
               pa predstavlja zelo ozek krog funkcionarjev in že v tem predstavlja kršenje ustave,
               14. člen, prvi odstavek.</p>
               <p>V Slovenski nacionalni stranki absolutno zavračamo takšno primarno izpostavljanje ene
               določene, relativno majhne, skupine funkcionarjev in le-te neutemeljeno obremenjevati
               s sumom zlorabe drog, bodisi v službi bodisi v zasebnem življenju. Tudi ne bom
               izpostavljal še bolj izpostavljene skupine funkcionarjev, mislim v prvi vrsti izvršno
               oblast, ministre, sekretarje in tako naprej, katerih delo in odločitve še bolj
               neposredno tangirajo življenje državljanov naše domovine in jih je zato treba pozorno
               spremljati in po potrebi opozarjati, ko izgubijo stik z realnostjo, ko so njihove
               utemeljitve in obrazložitve odločitev na trhlih tleh, prej fikcija in fantazija. To
               je vsekakor skrajno neodgovorno in nujno, samo po sebi poraja dvom ali sum tudi
               zlorabe raznih psihoaktivnih snovi. Žal pa v večini primerov prej nestrokovnost ali
               nekompetentnost. Če je to zadostni razlog za uzakonitev obveznega testiranja teh
               funkcionarjev, je drugo vprašanje, sploh pa, kakšno preventivo bi to predstavljalo za
               njihovo bodoče delo in kakšna so zagotovila, da bodo njihove odločitve racionalne in
               splošno koristne za Slovenijo in vse slovenske državljane. Res so bile nekatere
               odločitve nekaterih ministrov v preteklih letih iracionalne, nesmiselne, nestrokovne
               in žal za vse nas škodljive. Dokaz je vsekakor situacija, v kateri se je znašla naša
               domovina in z njo vsi državljani.</p>
               <p>Nikakor ne želimo izpostavljati konkretnih imen posameznih ministrov, niti njihovih
               konkretnih izdanih vladnih uredb, ker bi bilo to lahko krivično do posameznika v
               primeru neutemeljenega suma ali pomanjkanja dokazov. Glede na kritike nekaterih uredb
               in predlogov zakonov, pa bi se lahko tudi včasih kdo sam našel v krogu tistih, ki naj
               razmislijo o svoji odgovornosti in pravilnosti lastnih odločitev. Če se dotaknem še
               nekaterih vsebinskih delov predloga, moram reči, da se z nekaterimi v Slovenski
               nacionalni stranki strinjamo, nekatere pa bi bilo treba vseeno dopolniti ali
               izboljšati. V prvi vrsti mislim na 14. člen, to je določba o sestavi in delu komisije
               za testiranje funkcionarjev na prepovedane droge, ki jo sestavljajo štirje člani.
               Nekako sprejemljiva sta člana, eden iz Inštituta za sodno medicino in drugi iz
               organa, kjer upravlja funkcionar svojo funkcijo, torej na nek način predstavnik
               delodajalca. Malo je pa sicer za razpravo vredno, čemu predlog kar dveh članov iz
               novinarskih vrst, eden iz Društva novinarjev Slovenije, drugi pa iz Združenja
               novinarjev in publicistov. Če je namen predlagatelja to, da bo zadeva prišla v
               javnost, da se bo javnost seznanila z rezultati takšnega testiranja, je to dober
               namen. V nasprotnem pa bi lahko prej predlagali, da so tukaj strokovnjaki ki so
               strogo vezani na medicino oziroma na tovrstno področje.</p>
               <p>Po naše sodijo v takšno komisijo izključno usposobljene osebe. ki tudi pravnoformalno
               razpolagajo s pooblastili za odločanje in sprejemanje sklepov in odločitev. Samo
               testiranje kot takšno za Poslansko skupino Slovenske nacionalne stranke ni
               problematično. Lahko bi testirali tudi na vse vrste psihoaktivnih snovi, tudi na
               alkohol pa še kaj. Doreči pa je vsekakor treba še marsikaj, med drugim tudi čas in
               kraj nahajanja preiskovanca. Za nas poslance verjetno tukaj v dvorani ali morda v
               celi zgradbi ali morda celo ob prihodu na delo ali odhodu z dela. Ne nazadnje je naše
               delo in delo drugih funkcionarjev vezano tudi na različne vrste drugačnega dela na
               terenu: v območnih poslanskih pisarnah, na obiskih pri krajanih, krajevnih skupnosti
               in tako naprej.</p>
               <p>Kaj naj bi potem to pomenilo? Da moramo biti absolutni, čisti ves čas, štiriindvajset
               ur na dan, izven zgradbe, ministri tudi izven ministrstva ali vladne palače,
               predsednik republike izven predsedniške palače in tako naprej? Kaj pa je z lokalnimi
               funkcionarji, recimo župani in tako naprej? Tam je šele veselica, tam se pije in poje
               včasih, še posebej ko uspe kakšen dober posel. Ali njihove odločitve ne vplivajo na
               življenje vseh državljanov? Pa še kako neposredno! In bi lahko škodljiv vpliv drog
               ali alkohola povzročil še večje posledice zaradi odločanja v takšnem stanju. Če
               vprašate nas, bi lahko v vsakem primeru vključili med potencialne preiskovance tudi
               župane, ne nazadnje tudi veleposlanike v tujini, konzule in še kakšne funkcionarje.
               Predlog je treba še nekoliko dodelati in potem se bomo v Slovenski nacionalni stranki
               tudi odločili, ali ga sprejeti ali ne. Menimo, da je predlog vsekakor primeren za
               nadaljnjo obravnavo. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Gumzar v imenu Poslanskega kluba LDS.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Hvala za besedo. Lepo pozdravljeni vsi zbrani v Državnem zboru!</p>
               <p>V Poslanskem klubu Liberalne demokracije Slovenije ne bomo podprli Predloga zakona o
               obveznem testiranju funkcionarjev na prepovedane droge, ki ga je vložila skupina
               poslancev. Za to obstaja več utemeljenih razlogov in argumentov, tako formalnih kot
               tudi seveda vsebinskih. Predlog zakona je diskriminatoren, pretirano se posega v
               zasebnost posameznika, sam postopek testiranja je problematičen in nedodelan,
               vprašljiva je sestava komisije za testiranje funkcionarjev, ni pojasnjeno, zakaj so
               med njenimi člani novinarji, sporna je javna objava rezultatov testiranja in kaj je
               njen namen, ni jasno določeno, kaj je v primeru zavrnitve testiranja s strani
               funkcionarja, vprašljiva je smotrnost povečanja javnih finančnih obveznosti,
               vzpostavitev komisije, plačila testiranja in tako dalje.</p>
               <p>Če grem od začetka, predlagatelji navajajo, da naj bi bil glavni cilj zakona javni
               interes v smislu zagotavljanja transparentnosti delovanja funkcionarjev. Po mnenju
               predlagateljev se od poslancev, predsednika republike, predsednika vlade, ministrov
               in državnih sekretarjev pričakuje, da opravljajo naloge vestno, nepristransko in
               kakovostno. Če se s tem strinjamo, pa ne razumemo in bi želeli slišati, zakaj so
               izvzeti vsi ostali funkcionarji, ki jih s tega mesta ne bom našteval. Iz ustavnega
               načela prepovedi diskriminacije, kar je temeljna prvina enakopravnosti, ne izhaja le
               zahteva po formalnem, temveč tudi po vsebinsko enakem obravnavanju. Takšna ureditev
               pa po našem mnenju ni le diskriminatorna, temveč je tudi v nasprotju z načelom
               zagotavljanja transparentnosti in enakosti. Zakon pretirano posega v zasebnost
               posameznika, saj je po ustavi posamezniku zagotovljena nedotaknjenost telesa in
               duševne celovitosti, zasebnosti ter osebnostnih pravic. Res je, da so funkcionarji,
               kar se tiče njihovih pristojnosti, dela in tudi zasebnega življenja izpostavljeni
               javnosti, a to še ne pomeni, da je z vidika javnega interesa in transparentnosti
               upravičen in dovoljen prav vsak poseg v zasebnost in varstvo osebnih podatkov brez
               kakršnihkoli omejitev. Predlog zakona prav tako ne ureja celovite problematike vseh
               psihoaktivnih snovi, ki lahko vplivajo na vestno, nepristransko in kakovostno
               opravljanje nalog funkcionarja. Pri obveznem testiranju je treba upoštevati, kaj vse
               se razume pod pojmom psihoaktivne snovi, kakšen je njihov vpliv na posameznika ter v
               kolikšnem času po zaužitju jih lahko v telesu zaznamo. Tega se iz definicije pojma,
               kot jo navaja predlagatelj, ne da razbrati. Po mednarodni klasifikaciji spadajo med
               psihoaktivne snovi tudi alkohol, tobak, kofein in mnoge učinkovine zdravil, katerih
               uporaba je v Sloveniji najbolj problematična in razširjena. Da bi zmanjšali in
               preprečili uporabo vseh psihoaktivnih snovi, zlasti alkohola, pa predlagateljev
               očitno ne zanima. Prekomerna uporaba dovoljenih psihoaktivnih snovi prav tako vpliva
               na vestno, nepristransko in kakovostno opravljanje nalog funkcionarja. Tudi iz
               primerjav primerov pravne prakse v tujini je pomanjkljiv in neustrezen. Primeri, ki
               so navedeni v predlogu zakona, se nanašajo zgolj na splošno ureditev področja
               prepovedanih drog in ne na področja, ki ga predlagatelj želi urediti. Tudi mednarodni
               pravni akti, tako konvencija Organizacije združenih narodov kot tudi usmeritve,
               strategije in akcijski načrti Evropske unije ne urejajo področja testiranja na
               prepovedane droge. Edini primer, kjer je zakonsko določeno testiranje funkcionarjev,
               je primer Avstralije, pri čemer iz obrazložitve ni razvidno, kako je v njihovem
               primeru urejeno varovanje zasebnosti. Ni dovolj, če se navede le naslov zakona, treba
               bi bilo predstaviti vse določbe njihove zakonodaje na področju sankcioniranja
               posedovanja prepovedanih drog. Strinjamo se, da je posedovanje in uživanje drog
               nemoralno in neetično, vendar pa se s tem zakonom ne zagotavlja glavni cilj, to je
               transparentnost delovanja funkcionarjev in zmanjšanje rabe prepovedanih drog. S
               predlaganim zakonom se poskuša s parcialnimi rešitvami urediti problematika
               zmanjšanja in preprečevanja uporabe določenih psihoaktivnih snovi, a le za določene
               funkcionarje, in to kljub temu, da je področje prepovedanih drog pri nas ustrezno
               urejeno, kar ne nazadnje ugotavljajo tudi predlagatelji.</p>
               <p>Kar se tiče urejanja pravic in dolžnosti funkcionarjev, se smiselno uporabljajo
               predpisi, ki veljajo za osebe v delovnem razmerju, torej tudi tisti s področja
               varnosti in zdravja pri delu. Zato se strinjamo z mnenjem Vlade Republike Slovenije,
               kjer je navedeno, da se lahko vsakega funkcionarja, pri katerem obstaja sum na
               bolezen odvisnosti, napoti na usmerjen preventivni zdravstveni pregled, čeprav v
               slovenski zakonodaji ni predpisa, ki bi to izrecno omogočal. Res pa je, da obstoječi
               predpisi ne omogočajo javne objave rezultatov in s tem stigmatizacijo posameznikov in
               neposredno njihovih družin. Tudi če se objava razume v smislu sankcije, je tak poseg
               glede na posledice nesorazmeren, še posebej če pride do zlorabe podatkov. Zato je
               poseg v posameznikovo zasebnost, tudi če je ta funkcionar, dostopen le z njegovim
               soglasjem, ki je pridobljeno brez prisile. Tudi navedeni primeri testiranja politikov
               v Italiji, Avstriji in na Hrvaškem so bili vsi na osnovi prostovoljnosti in ne
               obveznosti.</p>
               <p>Če zaključim. Glede na dileme in vprašanja, ki jih odpira predlog zakona, glede na
               nestrokovnost, pomanjkljivost, nedodelanost, nejasnost in spornost določb predloga
               zakona v luči kompleksnosti in dilem, ki jih odpira obvezno testiranje tako z
               etičnega, pravnega in medicinskega vidika, dvomimo, da je cilj in namen
               predlagateljev zagotavljanje transparentnosti preventivnega delovanja in zmanjšanje
               oziroma preprečevanje rabe prepovedanih drog. O vseh ostalih ciljih in razlogih za
               sprejetje zakona bomo mogoče slišali več v razpravi.</p>
               <p>V Poslanskem klubu Liberalne demokracije Slovenije sklepa, da je zakon primeren za
               nadaljnjo obravnavo, ne bomo podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Franc Žnidaršič v imenu Poslanske skupine nepovezanih
               poslancev.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovani predstavnik Vlade, kolegice in
               kolegi!</p>
               <p>Poslanska skupina nepovezanih poslancev tega zakona ne more podpreti. Zakon naj bi
               bil potreben zaradi tega, ker funkcionarji opravljajo odgovorno delo in jih je zato
               treba testirati. Jaz lahko zadevo obrnem drugače. Pod kakšnim vplivom so bili tisti,
               ki so iz vrst predlagateljev in so ponaredili arhivske dokumente, da bi z lažjo
               umazali ugled in ime predsednika države? Kakšno testiranje predlagate za tiste? Samo
               droge ali še kaj drugega? So bili trezni takrat? Kakšno testiranje predlagate za
               tiste, ki se izživljajo nad mrtvim človekom, ki so ga ogrizli psi, in delajo afero iz
               stvari, ki je žalostna, in bi lahko dali mir mrtvemu človeku, kot se spodobi? Kako bi
               testirali tiste, ki napadajo spominski kovanec narodnemu heroju, partizanu in ta
               kovanec primerjajo z nekimi zločinskimi organizacijami, izmišljenimi seveda, in si to
               upajo naglas govoriti v tej državi, ki je svobodna in samostojna tudi zaradi
               narodnoosvobodilnega boja, pred katerim bi moral sleherni državljan Republike
               Slovenije dati kapo dol in se opravičiti vsem tistim, ki jih s takimi dejanji užali,
               napada in omalovažuje? Ta zakon ima namen doseči neko prepričanje med ljudmi, da
               nekaj je že na tem, če mi predlagamo, da bi morali funkcionarje testirati. Sigurno je
               kaj! Sigurno so taki, ki jemljejo mamila in podobno! To je njihov namen. Neko
               izmišljeno insinuacijo spraviti v javnost, da potem lahko mi kot rešitelji stvari
               predlagamo zakon in bomo s testi preprečili, da bi ne bili mamilaši državni
               funkcionarji in tudi poslanci sami po tej logiki. Ta zadeva je vredna prej obsodbe,
               da ne rečem še kaj hujšega, kot pa podpore. Bi bil pa hitro za to, da bi inteligenčni
               kvocient predlagateljev testirali, kajti ta stvar meji na zdravo kmečko pamet in
               logiko, ki naj bi veljala za tisto, kar potrebujejo slovenska država in slovenski
               narod in državljani. Tak predlog nima zdrave kmečke pametne podlage. Zaradi tega
               seveda mi z, da ne rečem, gnusom zavračamo tak predlog, ki ne bi smel imeti mesta v
               enem parlamentu kot hiši demokracije. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dejan Levanič, v imenu poslanske skupine Socialnih demokratov. </p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>V poslanski skupini Socialnih demokratov ocenjujemo ta zakonski predlog kot enega
               izmed najslabših v zgodovini slovenskega parlamentarizma, ki ne more biti v ponos
               prav nikomur.</p>
               <p>Prvič. Prepričani smo, da tako pripravljeno besedilo sploh ne bi smelo postati
               predlog zakona, ker je pripravljeno najmanj vsebinsko nekorektno in zavajajoče. Vsaj
               dva razloga sta za to. Prvi razlog, v tem besedilu se prikaz ureditve v drugih
               pravnih sistemih in prilagojenosti predlagane ureditve pravu Evropske unije ter sam
               namen zakona oziroma besedilo členov ne skladata. Se pravi, obrazložitev je nekaj,
               členi so nekaj popolnoma drugega. Predlagatelji, torej 27 poslank in poslancev, lepo
               opišejo strategijo Evropske unije na področju drog in njene cilje in izvajanja z
               akcijskimi načrti. V Poslanski skupini socialnih demokratov se s tem strinjamo in
               delimo skrb teh 27 predlagateljev glede same problematike nelegalne proizvodnje in
               distribucije problematike zasvojenosti z drogami in tako dalje, ampak to ni predmet
               tega zakonskega predloga. Predmet je obvezno testiranje funkcionarjev na prepovedane
               droge. Ta besedna zveza, <q>"obvezno testiranje funkcionarjev na prepovedane droge"</q>, pa
               se ne pojavlja nikjer v poglavju pravne ureditve Evropske unije oziroma primerjalno v
               pravnem pregledu držav Avstrije, Finske in Španije, kot je navedeno v samem predlogu
               zakona. Če bi bilo to poglavje korektno prikazano, bi bilo zelo kratko. Zakaj bi bilo
               kratko? Ker bi predlagatelji morali navesti le, da obvezno testiranje funkcionarjev
               na prepovedane droge ni urejeno nikjer v Evropski uniji.</p>
               <p>Kar se tiče Avstralije – od tam namreč vaša ideja za ta zakon in trditev, da je bilo
               to v Avstraliji sprejeto. To seveda ne drži. <q>"Random drug testing bill,"</q> ki ga
               predlagatelji navajajo, je predlog zakona in ne <q>"random drug testing act,"</q> kar bi
               dejansko bila veljavna zakonodajna rešitev. Vi govorite o predlogu, ne govorite o
               zakonski rešitvi. Praksa, in to je zdaj pomembno, ki ste jo že uveljavili pri
               arhivih, ko ste na tak ali na drugačen način narobe zložili skupaj dokumente, se je
               ponovila tudi tokrat. Zdaj pa mislim, da ne gre več zgolj za površnost, ampak gre za
               površnost, ki ne pozna nobene meje ali pa so to morebiti različni poizkusi
               manipulacije in demagogije, ki niso opazni zgolj v tem primeru ampak v vseh primerih
               od konca leta 2008. Vse to vaše početje govori zgolj o enem dejstvu, in to je, da ste
               za uspeh na volitvah ali bolje rušenje te vlade pripravljeni ne samo lagati, ampak
               tudi prirejati dokumente. Res žalostno za poslanke in poslance!</p>
               <p>Drugi razlog. Ta predlog zakona lahko imenujemo tudi neposrečena zlepljenka, ki je
               nastala na tako imenovanem sistemu <q>"copy paste"</q>. Namreč identična besedila zakonskega
               predloga se pojavljajo tako v uvodu predloga zakona kot kasneje v besedilu členov in
               obrazložitvah k tem členom. Predlog zakona ima 27 členov, od tega je 21 takšnih,
               katerih besedilo členov je enako obrazložitvi. Če pogledate 2. člen tega zakona, v
               tem 2. členu jasno piše, <q>"funkcionarji po tem zakonu so poslanci Državnega zbora,
               predsednik republike, predsednik Vlade, ministri in državni sekretarji"</q>. Obrazložitev
               k 2. členu tega zakona piše, <q>"funkcionarji po tem zakonu so poslanci Državnega zbora,
               predsednik republike, predsednik Vlade, ministri in državni sekretarji"</q>. To,
               oprostite, sploh ni nobena obrazložitev. In človek se vpraša, kakšne so to
               obrazložitve, ko nekdo za nalašč manipulira, da napiše člen in potem pod obrazložitev
               ta člen samo prekopira. Takšno ponavljanje pomeni, da predlagatelj svojega predloga
               ne zna obrazložiti ali ga noče obrazložiti ali pa ga razumsko sploh ni mogoče
               obrazložiti, kar bo najbrž tudi pravi razlog. V Poslanski skupini Socialnih
               demokratov smo začudeni, da se je pod takšno vsebino ali vsebinsko slabo oblikovan
               zakonski predlog podpisalo 27 poslank in poslancev, na čelu njih pa ravno tisti, to
               je vodja Poslanske skupine Slovenske demokratske stranke, ki vedno opozarja na vse
               mogoče poslovniške kršitve in pomanjkljivosti zlasti zakonskih predlogov, ki jih
               predloži Vlada. Na tem mestu je prav, da bi predlagatelj ob tem zakonskem predlogu
               sam sebi nastavil ustrezno ogledalo.</p>
               <p>Po drugi strani obravnavani zakonski predlog ne zdrži neke resne vsebinske presoje. S
               takšnimi predlogi se še dodatno znižuje že tako nizek ugled Vlade, parlamenta in
               politike na splošno, in v to politiko sodi tudi Slovenska demokratska stranka. Zato
               naj predlagatelji ne bodo užaljeni, če jim kdo pove, da s takšnimi in podobnimi
               ravnanji gojijo zgolj ljudomrzno politiko, ki po nepotrebnem dodatno vznemirja ljudi
               in pri njih ustvarja vtis, da je iz dneva v dan le še slabše. Zato prosimo na nek
               način predlagatelje, da se raje ugriznejo v jezik, ko jih bo volja na koalicijo
               naslavljati apele, da naj se ukvarja z reševanjem realnih problemov navadnih ljudi
               ter naj preneha z neproduktivnim tratenjem časa z obskurnimi temami. To je točno to,
               kar danes vi počnete. Nekateri ugotavljajo, in s tem se tudi strinjamo, da je
               predlagana zakonska ureditev žaljiva za vse funkcionarje, ki jih zajema, za
               predsednika republike, za predsednika Vlade, poslanke in poslance, ministre ter tudi
               državne sekretarje. Po mnenju predlagateljev so to očitno tiste funkcije, kjer naj
               njihovi nosilci ne bi imeli ali pa si ne zaslužijo z ustavo varovanih človekovih
               pravic, ki zagotavlja vsakomur, ponavljam, res vsakomur nedotakljivost človekove
               telesne in duševne celovitosti, njegove zasebnosti ter osebnostnih pravic. V tem
               mandatu smo se sicer že navadili na ustavne obtožbe predsednika republike, na pozive
               po razrešitvi predsednika Državnega zbora, na različne zlonamerne diskvalifikacije
               nosilcev sodne veje oblasti, pa vendar se ta plaz očitkov še ne bo ustavil. Danes smo
               priča predlogu za uzakonitev obveznega testiranja funkcionarjev na prepovedane droge,
               jutri morda temu sledi obvezno objavljanje podatkov o psihofizičnem zdravstvenem
               stanju ali obveznem poligrafskem testiranju. To zadnje mogoče niti ne bi bilo tako
               slabo za člane Slovenske demokratske stranke. In tretja stvar, ki me je v predlogu
               zakona res zbodla v oči, je naslanjanje na izjave kolumnistov rumenega tiska. To je
               namreč največji argument Slovenske demokratske stranke, ko je pripravljala ta zakon,
               kar verodostojnost predlagateljev resnično postavi na zelo krhko osnovo. Če je to
               tista visoka politika, ki naj bi bila lastnost največje opozicijske stranke, je
               trenutno stanje v državi popolnoma razumljivo ob dejstvu, da je bila ta stranka v
               prejšnjem mandatu vladajoča stranka. Kljub vsem poizkusom je trenutna vlada pri
               razreševanju v prejšnjem mandatu izvedenih ukrepov nemočna, pa verjetno za to niso
               krive prepovedane droge, ampak morebiti tudi opitost, ki je vladala v prejšnjem
               mandatu. In s tem stavkom bi se spustil direktno na vaš nivo, kar vi počnete v tem
               mandatu, in to je žalostno. Seveda pa preverjanje slednjega predlagani zakon, ko
               govorimo o opitosti, ne vključuje.</p>
               <p>Zaradi vsega naštetega Poslanska skupina Socialnih demokratov predloga zakona ne more
               podpreti in če je v parlamentu vsaj polovica poslancev treznih in brez vpliva
               prepovedanih substanc, sem prepričan, da bo predlog ostal zgolj predlog, to je
               <q>"bill"</q>, in ne bo postal zakonodajni akt oziroma dokument, to je <q>"akt"</q>. Avtorjem in
               podpisnikov v naprej svetujemo, da v svojih dobronamernih predlogih, dobronamernih
               pod narekovajih, raje malce bolj podrobno premislijo in kdaj pa kdaj tudi preverijo,
               kaj v svojih predlogih navajajo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Besedo ima gospa Cvetka Zalokar Oražem. <stage xml:id="Redna-27-2011-04-19.stage26">(Je ni.)</stage> Gospod Zmago
               Jelinčič Plemeniti. Pripravi naj se gospod Anderlič. <stage xml:id="Redna-27-2011-04-19.stage27">(Ne.)</stage></p>
               <p>Prosim, gospod Zmago Jelinčič.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Zakon bomo v Slovenski nacionalni stranki seveda podprli. Dejstvo je, da je zakon
               potreben. Ne vem, zakaj takšen silen odpor proti temu, da se zakon sprejme v Državnem
               zboru. Jaz bi rekel, da je Vlado očitno zelo zelo strah, da bi se kaj izvedelo. Ravno
               tako je strah tudi nekatere kolege iz določenih političnih strank. Seveda pa so
               nekatere politične stranke, ki jih pri tem podpirajo, še posebej me zelo zelo
               preseneča silna podpora Slovenske ljudske stranke, ki pravi, da bodo proti temu
               zakonu, pa vendar mislim, da njihovi volivci mislijo drugače.</p>
               <p>Govori se o tem, da je treba narediti teste tudi za alkoholiziranost. Ja, do neke
               mere. Vendar je bistvena razlika me tistim, ki spije kozarec. To ni problem. Tudi če
               je kdaj okrogel, ni problem. Problem je, če ja alkoholik. Tukaj se pa srečamo z
               narkomanijo, ki je praviloma zadeva odvisnikov. Nekdo, ki je na opijatih, nekdo, ki
               je na kokainu, je odvisnik, kar je bistveno drugače od tistega, če se ga nekdo sem pa
               tja napije. In mislim, da je to treba vedeti. Ravno tako tudi, recimo, ko se govori,
               da ni fer, da bi se to objavljalo javno.</p>
               <p>Poglejte, ko je bil nekdanji minister Gjerkeš alkoholiziran, vsi so pisali o tem, pa
               je bilo vse v redu in prav zaradi tega, ker koaliciji ni bil po godu in so se ga na
               ta način znebili. Ko pa bi kakšen funkcionar ali funkcionarka bila pribita s
               kokainom, o tem se pa ne sme pisati, to je pa treba skriti. Človek se vpraša, kaj
               potem pomeni tisto, da se morajo športniki obvezno in nenapovedano testirati na
               določene substance. Dejstvo je, če je določba oziroma odločba oziroma ena zahteva
               navedena v zakonu in določena vnaprej, ne gre za poseg v osebnostne pravice, tega bi
               se morala Vlada zavedati, vendar se ne zaveda oziroma ve, da je to, pa vendar piše v
               svojem mnenju drugače, kajti treba je zaščiti tiste, ki verjetno uživajo droge na
               Vladi. Jaz si drugega ne morem misliti.</p>
               <p>Gospod sekretar pravi, da je sum, če bi uporaba drog vplivala na potek dela. Ja,
               zakaj so pa potem prepovedane, če je sum na to, da bi vplivale na potek dela? Seveda
               vplivajo na potek dela, in še kako vplivajo na potek dela. To vidimo marsikdaj. To
               vidimo v raznih vehementnih izbruhih veselja ob določenih mednarodnih zadevah ali pa
               ob kakšnih interpelacijah, ko je prva polovica, je oseba sesuta do konca, po
               20-minutnem odhodu iz Državnega zbora pa pride nazaj vsa nova, polna nekih idej in ne
               vem česa še vsega. Jaz sem farmacevt, jaz sem magister farmacije, pa morda nekaj več
               vem o teh zadevah kot kdo drug, zato govorim tudi s svojega strokovnega stališča. In
               vam povem, da niso kar tako enostavne vse zadeve, ki se tičejo drog.</p>
               <p>Zanimivo je, ko tukaj notri pišete, da se sprašujete, kaj pravzaprav naj bi bilo
               vprašanje, kaj se pod pojmom <q>"droga"</q> sploh razume. Seveda se tudi jaz sprašujem,
               ampak tukaj gre za strokovno vprašanje, ki ga pa naše ministrstvo za zdravje še ni
               obdelalo. Zanimivo je, da navadno indijsko konopljo tretirajo kot ne vem kakšno
               grozljivo drogo in jo prepovedujejo, celotno rastlino, medtem ko Evropa to rastlino
               uporablja kot industrijsko že ves čas in še danes. Ne, pri nas veliki modreci
               govorijo, da je to nekaj grozljivega, ampak človek bi rekel celo, da na ta način
               posredno podpirajo trgovino z drogo, kajti če bi naša mularija kadila to industrijsko
               konopljo, ne bi bilo nič hudega. Hudo je, ker kupujejo uvoženo afganistansko drogo,
               tista pa je. Ampak pri tisti nekateri zaslužijo, morda tudi kakšni funkcionarji, pri
               tem pa ne bi nihče nič zaslužil.</p>
               <p>Glede na to, kako naši lovijo, je tako dejstvo, da lovijo samo tiste, ki gojijo
               konopljo nekje po enih svojih laboratorijih, medtem ko pravo drogo, tako imenovano
               trdo drogo, opijate, pa kokain, praviloma odkrijejo tuji organi ali pa slovenska
               carina.</p>
               <p>Ko govorite o psihotropnih zadevah, je treba povedati, spoštovani gospod sekretar, da
               so psihotropne substance in zdravila označena na škatlici s trikotnikom in tudi piše,
               da v tem primeru se naj ne bi uporabljala motorna vozila, medtem ko nekdo, ki se
               <q>"našopa"</q> s kokainom, bo pa vozil, vi boste pa to podpirali, še posebej če bo to
               funkcionar. Glede konoplje bi lahko še kaj več povedal, ampak bo verjetno zmanjkalo
               časa.</p>
               <p>Govorite o načinu testiranja. Način testiranja je enostaven in danes so testi
               različni in zelo točni. Danes s testom, ko vzamete malo sline, ugotovite takoj šest
               različnih drog na enem testerju, in to hipno, mogoče v štirih, petih sekundah. Ko je
               naša stranka predlagala, da bi to uvedli pri policistih, da bi to imeli s seboj, je
               takratni minister Bohinc zahteval, da se uvedejo tako imenovani pupilometri, to so
               neki kartončki z luknjicami in policaj je prišel in je gledal, katera zenica se
               prilega kateri luknjici. In potem je on določil kot veliki strokovnjak, da je kdo pod
               vplivom te in te droge. In še danes se to uporablja. Pa smo res moderna država, pa
               naša ministrica res skrbi za <q>"procvit"</q> in varnost slovenskih državljank in
               državljanov? Ravno tako pišete tukaj naprej, kaj pa, če gre za lažni rezultat. Kakšen
               lažni rezultat? Lažni rezultat bi se lahko morda zgodil, recimo, kaj če bi se
               zgodilo, da bi kakšna poslanka ali kakšna funkcionarka prinesla vodo čez dan ali dva
               na testiranje in bi potem ugotovili, da ima vneto prostato. To bi bil lažni rezultat.
               Ne pa, če bi se testiralo takrat na licu mesta. Tisto ni lažni rezultat, tisto je
               točen rezultat. Bodite prepričani, da za enkrat ženske še nimajo prostate, razen
               mogoče v izjemnih primerih.</p>
               <p>Govori se, da ne razumete, zakaj so člani tudi novinarji. Kolega je že nekaj povedal,
               ampak jaz mislim, da je točno decidirano, kateri novinarji so člani. En novinar je
               član z leve pozicije, drugi novinar je član z neodvisne pozicije. Tako je
               zagotovljeno, da bo vsaj eden prinesel podatke na plano in jih ne bo skrival. Dejstvo
               je, da nekateri časopisi namerno izkrivljajo resnične podatke in ne objavljajo. Na ta
               način bi se seveda ta zadeva uredila.</p>
               <p>Pravite tudi, da je treba upoštevati zahtevo po vsebinsko enakem obravnavanju. Ne
               more biti tega.Tudi pri športnikih testiramo športnike, ne pa njihovih trenerjev.
               Enostavno po rangiranju, nekateri so pod vplivom teh zahtev, nekateri pač niso.
               Drugače se tega ne moremo iti.</p>
               <p>Strinjam pa se s tem, da je področje prepovedanih drog urejeno, nikakor pa ne s tem,
               da je urejeno ustrezno in dokaj celovito. Zelo slabo je urejeno, nično ni urejeno. Če
               bi bilo urejeno, potem ne bi še vedno uporabljali metadonske terapije, ki pravzaprav
               daje zaslužek samo slovenski farmacevtski industriji, ne ozdravi pa ničesar, kajti
               gre za zamenjavo naravnega opijata s sintetičnim opijatom. Oprostite, to ni
               zdravljenje. Po drugi strani pa kriminalizirate, kot sem že povedal, industrijsko
               konopljo, za katero je sploh vprašljiva njena toksičnost. THC deluje samo v določenih
               visokih koncentracijah in še ta zadeva se čez čas razkadi, tako kot če je kdo malo
               huje pijan ali kaj podobnega. Saj bi lahko še veliko povedal. Govorite tudi o tem,
               kaj ostane po zaužitju droge. Če ima nekdo sledove opijatov ali kokaina v laseh,
               potem je to zagotovo odvisnik. Kajti nikoli se ne zgodi, da bi nekdo enkrat poskusil,
               potem pa bi nehal. Te droge puščajo trajno sled, kontinuirano sled. Zato ne moremo
               kar tako poenotiti vsega skupaj.</p>
               <p>Še enkrat pravim, mislim, da je Vlado očitno strah, mene pa je strah ene izjave
               gospoda Pahorja, ki jo je nekoč rekel, da mu je vseeno, kaj uživajo njegovi ministri,
               samo če dobro delajo. Narkomani ne delajo dobro.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Anderlič. <stage xml:id="Redna-27-2011-04-19.stage28">(Ga ni.)</stage> Franco Juri. <stage xml:id="Redna-27-2011-04-19.stage29">(Ga ni.)</stage> Gospod Mirko Brulc.
               Pripravita naj se Franc Bogovič, Ivan Grill.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Spoštovani, lepo pozdravljeni!</p>
               <p>Verjetno še do konca te seje v nadaljevanju bomo s strani SDS zopet slišali, da se
               ukvarjamo sami s seboj, ne pa s področjem gospodarstva, krize, reševanja težav, ki so
               v gospodarstvu, in še kaj. Ampak to je vaša metoda in zelo uspešno to promovirate v
               javnosti, da smo potem vedno vsi krivi, da se ukvarjamo z neumnostmi v tem parlamentu
               in tudi ta seja, za katero bomo porabili pet ur, je ena taka vaša zelo koristna
               dejavnost. Želja je načrtno ugled poslancev, predvsem pa Vlade zabiti v tla. Tukaj
               ste uspešni, kajti meritve mnenja javnosti to seveda kažejo, ampak ljudje niso neumni
               in bodo vedeli, ko bodo volitve, presoditi, kako in kaj.</p>
               <p>Normalno je, da je posedovanje drog prepovedano, enako psihoaktivnih snovi, da ne
               naštevam sedaj vseh in da o tem nima smisla govoriti. Ampak tako kot je že zdaj bilo
               tukaj predavanje, da pa malo konoplje nič ne škodi, tako je bilo pri družinski
               zakonodaji predlagano, da zapišemo v zakon, da kakšna klofuta otroku tudi ne škodi,
               in tako dalje. To so vaše metode. Dr. Žnidaršič je danes omenil IQ ali inteligenčni
               kvocient. Rekel bi, da v ta zakon lahko zapišete tudi, da je treba obseg lobanje
               izmeriti in še marsikaj, da bomo ja tukaj čisti ljudje; taki, po receptu ne vem
               koga.</p>
               <p>Razlog za ta zakon je novinarjeva izjava. Pa se s tem se srečujemo vsak dan, dragi
               gospodje! Če danes nek novinar reče, da Mirko Brulc uživa to in to, se ne morem več
               oprati. Ni variante. Tudi če se testiram, kot je bil predlog za nekatere ministre in
               tako dalje. Enako se dogaja tudi vam, veste. Če bo kdo rekel, da je nekdo od vas
               pedofil – konec, lahko dokazujete <q>"sto na uro"</q>, toliko ljudi bo vedno reklo, da kaj
               pa, če<gap n="..."/> Tudi če bi se testirali, tudi če boste rekli, da uživam mamila in se bom
               testiral, bo toliko ljudi reklo, da sem podkupil zdravnika in je vsa zadeva
               falsifikat. To so nevarne stvari, s katerimi se ni igrati. In v predvolilnem obdobju
               se bo dogajalo prav to, ker so eni pripravljeni z zelo grdimi in nizkotnimi zadevami
               pljuniti na nekoga drugega, potem pa naj si tisti pač pomaga.</p>
               <p>Tudi že današnja razprava kaže na to, da bomo tisti, ki smo proti sprejemu takega
               zakona, v očeh nekaterih: aha, kaj pa, če Brulc, ki zdaj tako in tako govori, uživa
               kaj takega, zato je proti. In tukaj ste uspešni, ala vam vera. Ampak jaz imam zelo
               čisto vest in se ne bom testiral, pa če boste rekli, ne vem, kaj. Ne bom se testiral,
               ker me tudi pijanega še niste videli in če sem kdaj dobre volje v dobri družbi, to ne
               pomeni, da sem pod narkotičnimi sredstvi in še čem. In navadite se takih odnosov in
               takih predvidevanj.</p>
               <p>Glejte, že tukaj je bilo danes rečeno, da je nekoga strah, zato je proti temu zakonu.
               Mene je strah, da tak zakon pride sploh v parlament in bom glasoval proti. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Franc Bogovič – ne bo razpravljal. Gospod Ivan Grill, pripravi naj
               se mag. Majda Potrata.</p>
               <p>Izvolite, gospod Grill.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa, predsedujoči. Spoštovani državni sekretar!</p>
               <p>Kako zanimivo je, da ko koaliciji kot tudi nepovezanim poslancem zmanjka tehtnih
               argumentov, nastopi potem trenutek žalitev, žaljivk, diskreditacij in tako naprej. Ne
               vem, česa vas je res strah. Diskreditirati besedilo tega zakona, idejo. Volivke in
               volivce vprašajte, boste videli, ali ocenjujejo, da bi bilo to smiselno ali ne, ni
               treba nas spraševati, pa boste spet dobili podobno preveritev, kot ste jo na zadnjem
               referendumu. In še bodo sledile takšne preveritve, če ne prej, tudi na volitvah.</p>
               <p>Če pogledamo dnevni red današnje seje oziroma te seje, kot je, ko je gospod Brulc
               omenil, kako tratimo čas s tem zakonom, koliko zakonov je takšnih, ki jih je
               pripeljala Vlada ali pa vi, koalicija, ki se spopadajo z gospodarsko krizo. Koliko
               jih je? Vidimo, kam so pripeljali taki zakoni, nekako vam je zmanjkalo besed. Res
               velikokrat se ukvarjamo s takimi zakoni, ki so škodljivi, ki dejansko prinašajo prav
               nasprotno, kot bi naše gospodarstvo potrebovalo. Ta zakon pa ni tisto. Tudi če bomo
               razpravljali dve uri ali pa celo tri ure, zaradi tega ne bo nič prikrajšanega, edino,
               če bi mogoče kdo v tem lepem popoldnevu raje delal tisto, kar ta zakon
               prepoveduje.</p>
               <p>Če gremo sedaj na samo vsebino. Zanimivo je stališče Poslanske skupine LDS, da jo
               moti, da je v komisiji novinar, da sta dva novinarja. Zanimivo. Kaj jih moti? Jih
               moti, da se s tem krši zasebnost posameznikov? Vsak, ki bo kandidiral za poslanca v
               primeru, da bi bil ta zakon seveda tudi sprejet, bo vedel, da ga to čaka. Tako kot
               čaka vsakega, da mora svoje premoženje predati protikorupcijski komisiji – evidenco
               pa vse tisto, kar je. Pa je tudi s tem, potem kršena zasebnost? Zanimivo je tudi, ko
               smo v Slovenski demokratski stranki predlagali zakon, da bi bilo premoženje vsakega
               funkcionarja javno objavljeno, kot je, ste zopet vsi gledali v tla pa nasprotovali
               temu zakonu. Zanimivo, transparentnost, ki jo tako poskušate zagovarjati, je za vas
               tujka, tuja beseda, ne razumete tega. Tudi vi, gospa Potrata, ne? Za vas sploh, vam
               bom prevedel potem, če bo potrebno.</p>
               <p>Zanimivo je tukaj tudi s strani SD. Kako je bil žaljiv gospod Levanič do vseh tistih,
               ki smo se podpisali pod ta zakon – tudi jaz sem se podpisal. Kot sem povedal, bi se
               velika večina Slovenk in Slovencev pod ta zakon podpisala.</p>
               <p>Je pa nekaj zanimivo, ko se tukaj razlaga, govori, od kod ideje, od kod sumi o
               uživalcih drog v vladnih vrstah. To se ni zgodilo v Slovenski demokratski stranki! To
               je bilo v medijih, verjetno upravičeno. Res je, da niso imeli sodnomedicinskih
               dokazov. Če ne verjamete, si poglejte na Youtubu, kjer je posnetek, ko se je delilo
               viktorje, ko je eden izmed znanih novinarjev eni izmed ministric te vlade na zelo
               simboličen način dal vedeti, kaj novinarska stroka ali pa novinarji vedo. Tako si ne
               zatiskajte oči, da ni v vrstah funkcionarjev uživalcev prepovedanih drog!</p>
               <p>Ta zakon nima samo tega namena, da bi se res vsak funkcionar, ki je na odgovornem
               delovnem mestu, testiral. Ta zakon je lahko za celotno družbo bistveno več – če bi
               bil v veljavi. Ne si zatiskati oči pred dejstvom, da je slovenska družba zelo
               izpostavljena drogam. Poglejte, koliko kriminalnih dejanj se iz leta v leto več
               odkrije. Z leta 2008 na 2009 je za 60 % več odkritih kriminalnih dejanj, preko tisoč
               600 primerov. Ampak, kaj je tu še zanimivo – da je 80 do 90 % neodkritega kriminala!
               To pomeni, da se ta zadeva iz leta v leto kopiči, in to je zagotovo družbeno
               nesprejemljivo in je treba narediti vse, da se tudi to omejuje. In ravno ta javnost,
               da se funkcionarji testiramo – sam osebno nimam proti temu nič –, bi bila zelo
               koristna na tem področju.</p>
               <p>Zato menim, da je ta zakon smiseln in primeren. Glede očitkov nekaterih, da tega v
               pravnem sistemu Evropske unije ni. Tudi ko smo sprejemali zakon o prepovedi kajenja v
               javnih prostorih, kako ste bili v sedanji koaliciji proti temu, pa smo bili ena izmed
               prvih držav v Evropi! Kaj pa sedaj?<gap n="..."/> <stage xml:id="Redna-27-2011-04-19.stage30">/ oglašanje iz dvorane/</stage><gap n="..."/> SD, ja! Ne
               govoriti, da je tukaj<gap n="..."/> Če je to lahko primer dobre prakse tudi za kakšno drugo
               evropsko državo, sem prepričan, da se bo to v nekem doglednem času tudi lahko
               dogodilo, da pa zaradi tega Slovenija ne bi smela tega imeti<gap n="..."/></p>
               <p>Sam bom zakon podprl. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Dejan Levanič. Replika?</p>
               <p>Izvolite.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa za besedo</p>
               <p>Zelo na kratko. Res nisem bil žaljiv, povedal sem tisto, kar je realnost oziroma
               tisto, kar drži. Povedal sem, da to ni podobno zakonu, kar je res; ker členi in
               obrazložitev členov je enaka. To ni obrazložitev in to ste problematizirali večkrat
               na različnih sejah odbora prav vi; najbolj gospod Tanko, vodja vaše poslanske
               skupine, ki je govoril, kako ta koalicija, Vlada ne spoštuje vseh pravnih ureditev,
               kar se tiče tega. Danes vi vlagate zakon, ki ni podoben ničemur. Poleg tega prvotna
               obrazložitev zakona in členi ne sovpadajo. V obrazložitvi, zakaj ta zakon sploh
               predlagate, govorite o tem, kako se je treba boriti proti drogam in kako sprejeti
               akcijske načrte, na drugi strani pa govorite o obveznem testiranju funkcionarjev. Da
               nima ne repa ne glave ta zakon, sem o tem prvič govoril.</p>
               <p>Drugič, lagali ste! Govorili ste, da je ta zakon v Avstraliji že sprejet. Najprej ste
               primerjali tri države v Evropski uniji, ki sploh nimajo tega urejenega, v pravni
               ureditvi, ko ste primerjali države Evropske unije, potem ste govorili, da je to v
               Avstraliji sprejeto, kar enostavno ne drži, tam je to predlog zakona, tako kot je vaš
               predlog oziroma – ne morem drugače reči – skropucalo. <q>"Act"</q> pa pomeni v angleščini,
               da bi bila to zakonska ureditev, ki bi navsezadnje obveljala. Zato sem primerjal to s
               tem, kar ste naredili pri vsebini arhivov, ko ste nalašč ali pa ne nalašč, kakor
               želite to povedati, napačno zložili posamezne dokumente. Enako delate, ne glede na
               posledice: vlagate zakonske predloge, obtožujete kogarkoli v tej državi, ne glede na
               posledice To enostavno ni prav, zato sem opozoril na to.</p>
               <p>Tretjič, to ni zakonska materija. To enostavno ne more biti zakonska materija in to
               je jasno. Če imate argumente iz nekega rumenega tiska in na podlagi tega spišete
               zakon, to ne more biti zakonska materija. Lahko pa se dogovorimo in pred volitvami
               vsak, ki kandidira, opravi te ali one različne teste, tudi o sposobni zmogljivosti
               opravljanja te funkcije. Lahko to naredimo in predočimo svoje rezultate pred
               volivkami in volivci! In ne govoriti, da tisti, ki ne bomo sprejeli tega zakona, se
               imamo česarkoli bati. Daleč od tega! Takoj naredimo ta test, ampak ne v okviru
               zakona, kako daleč pa bomo prišli? Nič drugega ne delate s tem zakonom, kot
               manipulirate z mnenjem javnosti, želite prikazati, da je nekaj tu narobe in da je
               veliko funkcionarjev pod vplivom drog, s čimer delate medvedjo uslugo tudi sami sebi.
               Ne rušite zgolj ugleda te vlade, kar vam je prvoten namen, ampak tudi ugled Državnega
               zbora, katerega del ste tudi sami. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Besedo ima mag. Majda Potrata. Pripravijo naj se gospod Matjaž Zanoškar, Borut
               Sajovic, Franci Kek in Janez Kikelj.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod državni sekretar, poslanke
               in poslanci!</p>
               <p>Svojim kolegicam in kolegom v poslanski skupini večkrat rada rečem, da kupujem dva
               tednika zato, da v njiju preberem, kaj me čaka na sejah odbora in Državnega zbora. In
               če predlog tega zakona gledam s tega vidika, je potrjena ta pot. Najprej so nas
               novinarji in novinarke hoteli spraviti na testiranje in je bila to pobuda. S kolegom
               Potrčem sva za enega od teh tednikov celo odgovarjala na to vprašanje, kaj misliva o
               testiranju na prisotnost drog. Toliko glede tega.</p>
               <p>Zdaj glede transparentnosti in odprtosti. Mi je žal, da gospoda Grilla ni, naj si gre
               pogledati v kakšen slovarski priročnik in bo videl, da je beseda transparentnost
               beseda tujega izvora, ki pa je zdaj del slovenskega besedišča, ampak tam bi našel v
               slovenščini tudi kakšno takšno besedo kot prosojnost ali še kaj drugega, če me ravno
               preverja, ker značilnost tujk je ravno ta, da ima več slovenskih ustreznic. Ampak
               kako naj bi predlog tega zakona, ki je pred nami, pripomogel k uresničevanju načela
               transparentnosti in odprtosti, pa ne vem. Zaradi tega, ker največja transparentnost
               je ta, da za tudi vse politične funkcionarje te države veljajo zakoni in predpisi, ki
               veljajo za vse državljanke in državljane te države. Nobenega izjemnega obravnavanja
               ni potrebno.</p>
               <p>Če je alkoholizem v Sloveniji ena najhujših socialnih bolezni, je za alkoholike
               značilno tudi to, da zase nikoli ne priznajo, da so alkoholiki, dokler jih okolje ne
               pripravi tako daleč ali pa se sami ne ovedo, ob pomoči drugih, da bi bila kakšna
               zdravniška pomoč potrebna. Ampak za alkoholike se tudi ve, da se alkoholizma ne da
               ozdraviti, ampak da se ga da samo <q>"zazdraviti"</q>.</p>
               <p>Tisti, ki ste ta zakon predlagali, imate veliko mero poguma, moram reči, zaradi tega,
               ker prihajate iz dveh poslanskih skupin, v katerih odpornost proti različnim zlorabam
               pravil, vrednot ni ravno pravilo. Nekateri iz teh poslanskih skupin so nosili orožje
               v Državni zbor, za nekatere večkrat zaznano, da niso ravno trezni, nekaterim se ne
               zdi nič hudega, če se kršijo kakšna pravila, ki so zelo natančna za vse državljanke
               in državljane in se reče: ne goljufaj, ali poravnavaj svoje obveznosti, ali priznavaj
               svoje otroke, ne šele potem, ko ti z DNK dokažejo očetovstvo in tako dalje.
               Marsikakšen greh bi se dal najti ali zapisati na glavo koga od teh, ki tako radi
               moralizirajo in se zavzemajo za načelo transparentnosti in odprtosti.</p>
               <p>V parlamentu je velikokrat mogoče slišati, kako ta vlada ne sprejema potrebnih
               zakonov in se ukvarja z vsemi tistimi rečmi, ki nič ne pomagajo k izboljšanju stanja.
               Pa poglejmo, kaj piše tu pri oceni finančnih posledic: Predlog zakona ne predvideva
               povečanja ali zmanjšanja prihodkov državnega proračuna, povečanja ali zmanjšanja
               obveznosti za druga javnofinančna sredstva, niso predvideni prihranki za državni
               proračun in druga javnofinančna sredstva. Če seštejete vse funkcionarje, ki jih ta
               zakon predvideva, pa če bi bili vsi narkomani, pa če bi vsi morali zaradi tega
               plačati prispevke za opravljeno testiranje, sem prepričana, to ne bi pomenilo kakšne
               bistvene obogatitve za javnofinančna sredstva. To je bil sicer obešenjaški humor,
               ampak kaj drugega mi tako ne preostane pri tem predlogu zakona.</p>
               <p>Mislim, da je nemogoče sprejemati zakon na podlagi samih domnev iz rumenega tiska, iz
               tega, kar je nekdo vrgel v javnost, skonstruiral in se potem sklicevati na nekaj, kar
               je zelo resen problem v družbi. Zloraba drog, kamor štejem tudi alkohol, je zelo
               resen družbeni problem, ampak to, kar ste spoštovani kolegice in kolegi vložili, je
               zloraba parlamenta. Zaradi tega, ker v tem primeru jasno veste, jasno veste, da je v
               taki obliki, kakor je zakon predložen, nesprejemljiv, in da je ta poslovniška plat
               predlaganega zakona tako zelo zelo prosojna in bi bilo treba marsikaj popraviti, če
               bi hotel ta zakon zdržati trezno in resno presojo.</p>
               <p>Zato se mi zdi, da je neodgovorno tako početje, in meni ni sram povedati tudi vsej
               slovenski javnosti, da sem proti temu zakonu. Tak zakon se ne more in ne sme sprejeti
               zaradi tega, ker zavajate javnost, ko trdite, da ima ta zakon veliko preventivno
               vrednost zaradi tega, ker se bo zloraba drog zmanjšala. Lepo vas prosim! Če ste prej
               govorili o tem, kako je odvisnost od drog nekaj neozdravljivega – to ni več nobena
               preventiva. Kakšna preventiva nekaj!</p>
               <p>Povečana uspešnost policije pri zasegu drog – ali boste rekli, da je to zdaj lahko
               posledica takega predloga zakona?</p>
               <p>In koliko natančni ste pri navajanju nekaterih primerov? Naj bo samo poprejšnje
               omenjanje zakona o prepovedi kajenja v javnih prostorih. To je bil vendar predlog
               zakona, ki ga je predlagala dr. Mateja Kožuh Novak in dobro se spomnim, koliko
               oporekanja je bilo njenemu predlogu zakona. Kako so tisti, ki s prodajo služijo,
               industrija tobačna in še kdo, protestirali zoper sprejem takega zakona.</p>
               <p>Poraba drog, zloraba drog se zaradi tega predloga zakona ne bo zmanjšala, sem
               prepričana. Potem bi morali tak zakon vpeljati tudi za vse tiste, ki bodo kandidirali
               na katerokoli funkcijo. Namigovanja, ki ste jih vmes uporabili, bom povezala z nečim,
               česar ne delam rada, ampak ta predlog zakona me je pa resno razjezil zaradi tega, ker
               je njegova politična manipulacija tako razpoznavna, da vas moram, spoštovani
               predlagatelji zakona, vprašati oziroma vam reči takole: če bi bila stranka, ki ji
               pripadate, trezna stranka, če bi v njej bili trezni ljudje, ki bi imeli trezne
               nazore, trezen pogled na svet in bi bili sposobni trezne presoje, potem ne bi takega
               predloga vložili.</p>
               <p>Da ne bo zamere in očitkov o tem, kako sem nesramna; to je drugi pomen v geslu
               <q>"trezen"</q> iz Slovarja slovenskega knjižnega jezika. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala.</p>
               <p>Gospod Matjaž Zanoškar ne bo razpravljal. Gospod Borut Sajovic. <stage xml:id="Redna-27-2011-04-19.stage31">(Ne.)</stage> Franci Kek.
               <stage xml:id="Redna-27-2011-04-19.stage32">(Ne.)</stage> Janez Kikelj. <stage xml:id="Redna-27-2011-04-19.stage33">(Ne.)</stage> Bojan Kontič. <stage xml:id="Redna-27-2011-04-19.stage34">(Ne.)</stage> Ljubo Germič. <stage xml:id="Redna-27-2011-04-19.stage35">(Ne.)</stage></p>
               <p>Vito Rožej, izvolite.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Joj se opravičujem, gospod Grims, boste razpravljali? Ja, lahko. Prosim, preskočil
               sem.</p>
               <p>Gospod mag. Grims, izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani, prav lep pozdrav!</p>
               <p>Mogoče bom poskušal odgovoriti na nekatera, morda retorična, morda pa tudi čisto
               iskreno postavljena vprašanja, saj gre za prvo obravnavo zakona, ki so jih
               postavljali poslanke in poslanci vladajoče koalicije.</p>
               <p>Najprej, zakaj pravzaprav ta predlog zakona? Če zdaj vprašamo javnost, boste videli,
               da ima v javnosti velikansko podporo, predlog zakona o tem, da bi se vsi
               funkcionarji, preden pristopijo k sprejemanju ključnih odločitev za to državo, morali
               obvezno testirati na prepovedane toksične substance – na droge, torej.</p>
               <p>Zakaj je temu tako? Tukaj je najbrž lahko veliko teorij. Ena od njih, politološka, bi
               to lahko razložila z asociativnostjo. Namreč, vladna <q>"so what"</q> paradigma ima tako
               močan asociativni učinek, da veliko ljudi, ko potem posluša tiskovne konference
               aktualne oblasti, si začne podzavestno prepevati tisti legendarni komad J. J. Cale -
               Cocaine.</p>
               <p>Veliko je tudi zgodb, ki pričajo o tem, da<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Grims, ste na meji dostojnega, dajte malo razmisliti, o čem govorite. Ker
               obtožujete nekoga, ki ima novinarsko konferenco Vlade, da je pod vplivom mamil.
               Razmislite!</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani, gospod podpredsednik.</p>
               <p>Povem, da ljudje prepevajo. Obstaja star pregovor, ki pravi: <q>"Kdor poje, zlo ne
               misli."</q></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Bi samo prosil, da razmislite, to je vse. Drugače sem pa navajen marsičesa od
               vas.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Glede na to, da je bila prej – spoštovani predsedujoči svoje kolegice ni opomnil,
               direktna obtožba o tem, da smo v opoziciji pod vplivom alkohola. Lahko povem, da sem
               pred nekaj minutami rade volje pustil novinarkam in novinarjem Kanala A, da so
               opravili test alkoholiziranosti, po domače rečeno, pihal sem. Seveda je bilo 0,000.
               Če imamo že od oblasti pijano oblast, potem mora biti vsaj opozicija trezna. To je
               pač načelo, ki se ga poskušam držati in zato v dejanjih sledim točno tistemu, kar
               govorim. Take očitke naslovite na nekoga drugega. Mimogrede pa, če imate do vseh enak
               princip, potem bi morali mnogo prej opozoriti kolegico kot pa mene, ko sem govoril o
               pesmi. Mimogrede, J. J. Caleov komad je bil svetovna uspešnica.</p>
               <p>Tisto, kar zagovarjate, da naj bi bil glavni razlog proti: poseg v človekove pravice.
               Veste, tukaj so pa v Sloveniji očitno res popolnoma zmešani pojmi. Glavni piarovec
               SD, Denis Sarkić me nariše z enim nacističnim veljakom, potem sledi temu predsednik
               Društva novinarjev Slovenije Grega Repovš in v Mladini objavi še mene z družino, z
               vsemi otroki vred in naredi kombinacijo z neko nacistično družino neke pošasti, ki je
               pobila lastne otroke. Temu sledi potem še Vlado Miheljak v Dnevniku – veliko ljudi mu
               dela krivico, ker nanj pozablja, pa je v tej svinjariji sodeloval tudi on, ker jo je
               zagovarjal in nadaljuje z isto zgodbo, češ da sem si sam kriv, zato ker pač imam
               otroke in jih pripeljem na neko mašo. To pomeni, da so v tej državi vsi pojmi
               popolnoma zmešani. Ne trdim, da pri vseh, daleč od tega, nekateri ključni ljudje tudi
               iz vladajoče koalicije so izrazili svoje ogorčenje – in to spoštujem –, vključno s
               predsednikom Vlade Borutom Pahorjem. To kar povem. Ampak nekateri, ki bi se morali
               prvi oglasiti in so tudi danes zelo bili glasni, so pa molčali kot grob. Naj navedem
               samo en primer: predsednik Državnega zbora, ki bi moral najbrž prvi biti poklican, da
               zaščiti nekoga, ki je poslanec, pred do konca nesramni, da ne rečem še mnogo hujšega
               izraza, ekshibiciji sovražnega govora v slovenskih medijih, in to v nekaj medijih,
               vključno z zagovarjanjem tega v istih medijih, je molčal kot grob. S tem je povedal,
               da ni dostojen funkcije, ki jo opravlja. Pa še za koga bi lahko to isto navedel,
               ampak on je zagotovo tisti, pri katerem ta njegov molk vpije resnično do neba.</p>
               <p>Ko pa govorimo o pravici o zasebnosti je seveda prisotna tudi pri javnih osebah
               takrat, ko ne opravljajo svoje funkcije, ko gredo, recimo, k sveti maši z družino na
               Brezje, kamor hodijo vsako leto. Ko pa opravljajo svojo funkcijo in ko gre za stvari,
               ki lahko bistveno vplivajo na njihove odločitve, pa obstajajo tudi precedenčne sodbe,
               če želite, Evropskega sodišča za človekove pravice, da se tam ta zasebnost konča,
               gospe in gospodje. Ena od stvari, ki lahko bistveno vpliva na odločitve, je tudi biti
               pod vplivom prepovedanih substanc, po domače rečeno pod vplivom drog.</p>
               <p>Naš predlog ne govori o ničemer drugem kot o tem, da naj se vsi, ki opravljajo svojo
               funkcijo, ki torej sprejemajo ključne odločitve v imenu vseh v tej državi, preden
               opravljajo to svoje pomembno, za državo ključno, bistveno delo, tudi testirajo, zato
               da bomo vsi prepričani, da sprejemajo svoje odločitve pri polni zavesti. Tudi
               politološko gledano je zaupanje v institucije države eden ključnih elementov
               normalnega funkcioniranja katerekoli demokratične države in v Sloveniji žal tega
               zaupanja že dolgo ni več. Če sem se prej v šali nekoliko hotel poigrati s tem, da sem
               pokazal, kako ljudje dojemajo ta problem, pa zdaj govorim zelo resno. Kajti problem
               slovenske demokracije je zdaj v tem, da ljudje preprosto ne verjamejo in ne zaupajo
               nikomur in ničemur več. Nobena normalna država ne more tako funkcionirati na dolgi
               rok, še posebej pa ne država, ki je v krizi in ki ima oblast, ki je očitno brez
               trohice legitimitete. To se je videlo zdaj pri glasovanju na referendumu. Sam
               minister Zalar, ki je govoril pri prejšnji točki dnevnega reda, je to v bistvu
               priznal tukaj in gotovo se tudi vi vsega tega zelo dobro zavedate.</p>
               <p>Gre za vprašanje, kako v ljudeh spodbuditi neko, vsaj minimalno stopnjo zaupanja in
               ponovno pridobiti to legitimiteto. Ko gre za zaupanje, je gotovo ena od poti, da se
               pač damo testirati na te substance. Mene ni nič strah. Kar se tiče alkohola, sem
               danes to že opravil, kar se tiče drog, še vedno velja tista moja ponudba, ki sem jo
               dal nekoč ministrici za notranje zadeve, da se grem z njo takoj skupaj, hkrati
               testirati na vse prepovedane substance. Bom žrtvoval kakšen svoj las, če bo tudi ona
               svojega, pa verjemite, da imam jaz precej manj las na glavi, kot jih ima ona.</p>
               <p>V Sloveniji je pač potem problem legitimitete, legitimiteta, gospe in gospodje, pa je
               nekaj, česar tudi ta zakon ne prinaša. To pa prinašajo šele predčasne ali redne
               volitve, vsekakor pa sem trdno prepričan, da se v stanju, v katerem smo, v katerem
               praktično ni več zaupanja, v katerem ni več mogoče izpeljati ključnih procesov, ki so
               potrebni za nov zagon gospodarstva, kjer skoraj ni mogoče opraviti nek normalen
               dialog, da so te volitve nujne.</p>
               <p>Iz tega razloga opozarjam še na to, občutek imam, da je v tej državi postalo
               razumevanje drog zelo napačno, da se nekaterim zdi, da je tudi znanje droga in da ga
               sebi ne privoščijo, drugim pa odrekajo, drugače tistega, kar sem zadnjič prebral, da
               je nekdo osiromašil knjižnico, ker si je sposodil knjige v knjižnici, res ne morem
               razumeti. Očitno so nekateri razvili to logiko, da knjiga je znanje, znanje je orožje
               in če že imamo tako mirovniško neoboroženo vlado, potem ne dovolimo, da se nam s
               knjigami in znanjem oborožuje opozicija.</p>
               <p>Ampak, gospe in gospodje, tukaj vam pa ne bo šlo, kajti v opoziciji bomo pa gradili
               na znanju in na treznosti. Zaradi tega tudi vztrajamo pri predlogu zakona, ki je
               danes pred vami.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Vito Rožej. Pripravi naj se Anton Urh, za njim Branko Marinič.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa. Spoštovani!</p>
               <p>Če bi bila priprava tega zakona res zgrajena na znanju, ga nikdar ne bi bilo. Že
               mogoče, kot trdi kolega Grill, če bi vprašali volivke in volivce, bi vsi bili za to,
               da se moramo poslanci in ostali funkcionarji takoj testirati za to ali ono, sem pa
               tudi prepričan, da če bi vprašali Ustavno sodišče, bi jasno povedalo, kaj piše v 35.
               členu Ustave, in da je zasebnost nekaj, kar je sveto in varovano in da ni slučaj, da
               je temu tako. Zasebnost je predpogoj za avtonomijo. Edino v avtonomiji se lahko
               sprejmejo sploh dobre odločitve, avtonomne odločitve, se sploh lahko presoja.
               Avtonomija je predpogoj za svobodo in za varnost – če hočete. Brez zasebnosti torej
               ni avtonomije, ni svobode in ni varnosti, ničesar ni, kar nam je drago. Zato je ta
               pravica zapisana v naši ustavi.</p>
               <p>Nazadnje, ko je nekdo tako grobo posegel v to zasebnost, je to počela državna tajna
               služba. Udba je to počela in zvesti dediči te iste totalitarne miselnosti so danes
               predlagatelji tega zakona. Lahko se nasmihajo, kolikor se hočejo. Upam, da se smejejo
               zato, ker se jim to zdi smešno, in ne zato, ker bi bili pod vplivom kakšnih drog.
               Zasebnost je skratka tista, ki je tukaj kršena. In kolega Grims je pravilno ugotovil,
               tudi njegova zasebnost je bila kršena za novinarskimi prispevki, zasebnost njegove
               družine in, kot je pravilno omenil, predsednik stranke Zares - nova politika se je ob
               tem oglasil.</p>
               <p>Naša pozornost na to, kdaj je zasebnost kršena, je očitno večja takrat, kadar se
               dogaja kršitev zasebnosti nam samim. Kadar se dogaja komu drugemu, takrat nas to ne
               boli, pa je narobe. Zato je seveda prav, da bi vedno, kadar kdo poskuša na kakršen
               koli način kratiti to pravico do zasebnosti, morali zazvoniti vsi alarmni zvonci.
               Seveda imamo politiki ravno tako zasebnost, kot jo imajo vsi ostali. Funkcionarji jo
               imajo, državni uradniki, skratka, vsi imajo, imamo, moramo imeti zasebnost; kolega
               Grims z otroki, jaz s svojimi otroki in še kdo še kdaj. Pa ne samo sedaj pri
               opravljanju, recimo, verskih opravil, kot je bilo tukaj omenjeno – vedno! Saj konec
               koncev versko prepričanje je nekaj, česar ne nosimo s seboj samo takrat, kadar
               prisostvujemo verskim obredom. To prepričanje je v nas, to prepričanje še kako vpliva
               na to, kako se odločamo vsi funkcionarji: tako ali drugače, se zaradi tega odločamo
               prav ali slabo. Ima prav mogoče samo ena vera, ali ima tudi kakšna druga še kakšne
               moralne norme vgrajene, zaradi katerih se vsi politiki in funkcionarji, ne glede na
               versko prepričanost, lahko odločamo pravilno, dobro.</p>
               <p>Upam, da ne gredo stvari v to smer, da bi samo, recimo, eno versko prepričanje bilo
               tisto, ki bi imelo prav, ostala pa pač ne. Zgodovina nam je pokazala, da je tovrstno
               poseganje v zasebnost sprožalo že velike verske vojne, in jih sproža še vedno. Ampak
               ta del sveta, ki mu, upam, pripada tudi Slovenija, je naredil v zgodovini že kakšne
               korake in tudi zaradi spoštovanja te zasebnosti lahko sedaj tako demokracijo kot vse
               ostale stvari izvajamo. Mislim, da ta javnost premoženja ni popolnoma primerljiva s
               posegom, recimo, v naša telesa, kar bi tako testiranje pomenilo. Seveda je prav, da
               je javnost pozorna na premoženje nas, funkcionarjev, še posebej na nesorazmerno
               povečanje tega premoženja. Se celo lahko strinjam s kolego Grilom, ki je rekel, da si
               ne zatiskajte oči, da med politiki pa ni uživalcev drog. Najbrž so. Saj so med
               volivci najbrž tudi, še posebej med tistimi, ki jih navaja kolega Grims, ki poznajo
               pesem, reče se sicer J. J. Cale, torej najbrž so imeli že kakšen vzrok za to, najbrž
               tudi kolega Grims za to, da ta komad pozna. Dober komad, moram tudi sam priznati.</p>
               <p>Skratka, ali bomo tem volivkam in volivcem po neki analogiji ravno tako vzeli to
               opravilno sposobnost in jim bomo odrekli volilno pravico? Ali bomo zaradi kakšne
               druge osebnostne lastnosti odrekli to ali ono?</p>
               <p>Včeraj sem ugotovil, ker imam starejšega sina levičarja oziroma levorokega, da svet
               ni narejen za levoroke ljudi, da so škarje, odpirači za konzerve in še kaj
               prilagojeni nam, ki imamo desno roko za močnejšo roko in jo znamo bolj uporabljati.
               Sem prepričan, da zaradi tega ljudje, ki so levičarji, težje hodijo skozi življenje.
               Mogoče imajo kakšne travme zaradi tega. Mogoče se zaradi tega v ključnih momentih
               drugače odločajo. Ali jih bomo sedaj zaradi tega, ker so levoroki, najbrž tudi
               diskriminirali? Ne bomo jih! To je stvar njihove zasebnosti. Tega se ne smemo
               dotikati. Komur na misel pade, da bi kaj takega naredil, ta se mora resno vprašati,
               če je vse v redu z njegovo opravilno sposobnostjo. Ustavno sodišče bi jasno povedalo,
               če bi kadarkoli prišlo do takšnega zakona, da se tem stvarem tako ne streže.</p>
               <p>Pri vseh testih, ki so bili že tukaj omenjeni – mogoče bi morali vsi hoditi k
               psihoterapevtom. Vsak od nas je najbrž imel kakšne travmatične izkušnje v mladosti,
               otroštvu, preteklosti s prejšnjimi partnerji, z otroci ali mu je umrl kdo od bližnjih
               v taki ali drugačni tragični okoliščini. Vse to so stvari, ki vplivajo na to, kakšni
               mi danes smo in kako se danes odločamo. Tukaj nas sedi 90, ki se odločamo. Vsak od
               nas ima svojo osebno zgodbo. Kup nekih osebnih lastnosti ima vsak posebej, cel kup
               nekih osebnih izkušenj ima vsak, drugačnih, in na tej podlagi skupaj se vseh nas 90
               odloči, kaj je prav in kaj je dobro. Verjemite, ne pozna se, ali je kdo malo bolj
               alkoholiziran ali ni – smo že sprejemali tudi take zakone. In veljajo in so
               dobri.</p>
               <p>Mislim, da ta zasebnost ne glede na to, ali trenutno opravljamo funkcijo ali ne
               opravljamo, mora biti in da ne bomo imeli mira samo, ko bomo verske obrede
               opravljali, ampak tudi kašne druge stvari počeli. Ta stvar mora tako ostati.</p>
               <p>Če bi že resnično koga skrbelo to, kako kdo funkcijo opravlja, ne pa, da bi bil cilj
               zgolj in samo diskreditacija, kakor verjamem, da v tem primeru je, potem bi moral
               najbrž predlagati kakšne druge teste, kot so ti, ko se vsebnost psihotropnih drog
               lahko ugotavlja še mesece po tem, ko so bile zaužite. Človek – lahko že tri mesece v
               redu funkcionira, ampak ne, vse njegove odločitve bodo sporne!</p>
               <p>Skratka, namen nikakor ni tak, kot je naveden v sicer že, moram reči, banalnih in
               smešnih razlogih za sprejem zakona, obrazložitve so ravno tako vprašljive, še bolj
               vprašljivo pa je sploh to dejstvo, da so predlagatelji tak zakon, ki tako posega v
               zasebnost, v pravico, ki jo 35. člen naše ustave zagotavlja, da so ga pač
               predlagali.</p>
               <p>Jaz ga ne morem podpreti, nikoli ga ne bi mogel. Mislim, da na tem temelji in pade,
               kot sem prej omenil, varnost, avtonomija, svoboda, demokracija in vse, kar nam je
               svetega. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Anton Urh - ne bo razpravljal.</p>
               <p>Gospod Branko Marinič, izvolite.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj. Spoštovane in spoštovani!</p>
               <p>V nobenem primeru ne bi želel biti žaljiv in poniževalen do svojih kolegic in kolegov
               nasprotne politične opcije, z namenom, da bi še bolj podkrepil svoje nestrinjanje z
               vsebino zakona, ki ga predlaga nasprotna politična stran.</p>
               <p>Mislim, da razlaga posameznih pojmov in posameznih besed nekaterih, ki imajo
               kvalifikacije za to, da lahko to na strokovni ravni počno, pač ni v neko priznanje,
               ampak s tem izkazujejo nekaj povsem drugega kot tisto, kar bi lahko z ozirom na
               strokovnost.</p>
               <p>Ampak, vrnil se bom na vsebino predloga zakona. Izhajal bom predvsem iz uvodnih
               stališč nekaterih, ki so politiki, po drugi strani pa so znali to strokovno
               utemeljiti, za kaj pravzaprav gre. Prav njim sem hvaležen, da so odprli nekatere
               poglede, kaj v družbi in kaj v delu družbe, ki se ji pravi politika, pomeni vpliv
               nekaterih politikov na delovanje in odločanje, kar seveda ima za posledico takšne in
               drugačne učinke, predvsem negativne učinke v tistem trenutku, ko opravljajo svojo
               dolžnost, funkcijo pod vplivom prepovedanih drog. Ne želim kogarkoli vnaprej obsojati
               ali kazati s prstom, stroka naj to pove, kdo je tisti in kdo uživa prepovedane droge
               in istočasno pod vplivom teh drog tudi odloča. Zato se mi zdi primerno, da bi vsebino
               takšnega zakona dodelali skupaj, tako koalicija kot opozicija.</p>
               <p>Zdi se mi, da če smo pred leti, mnogimi leti, ko se je strokovno začelo obravnavati
               alkohol kot enega tistih dejavnikov, ki je povzročal veliko gospodarsko in tudi
               moralno škodo posamezniku in ko je tudi ta javni pritisk na zmanjšanje prisotnosti
               alkohola v nekem delovnem procesu na začetku doživljal določen odpor. Prav vsebina
               tega zakona me danes spominja na tiste čase, ko smo začeli javno obravnavo o tem, da
               je treba zmanjšati pitje alkohola na delovnih mestih v zahtevnih procesih posameznih
               delovnih organizacij.</p>
               <p>Da se vrnem na to strokovno podlago, ko so nekateri danes v svoji uvodni razpravi pa
               tudi kasneje nakazali nekatere rešitve. To so ljudje, ki kot sem dejal, niso zgolj
               politiki, ampak pokrivajo tudi strokovni del, so bili zdravniki, so se ukvarjali ne
               le s politiko, ampak tudi z zdravljenjem, z napotki za zdravljenje, odkrivanje
               bolezni in tako dalje in tako naprej. Prav to so skušali danes v svojih predstavitvah
               povedati nam, ki bi v končni fazi odločali o neki vsebini zakona, ki je danes v prvi
               obravnavi.</p>
               <p>Strinjam se z Vlado oziroma predstavnikom Vlade, ki je dejal takoj na začetku, da
               vsebini tega predloga tudi vlada izrecno ne nasprotuje in da bi veljalo tudi to
               podpreti, vendar ob koncu izniči to zaradi nekih političnih preferenc. Vsaj zame, ko
               sem poslušal predstavitev predstavnika Vlade, se je pravzaprav nekako zastrla neka
               zavesa. Imel sem občutek, da tudi po svoji strokovni plati stvari pozna in skuša
               pritrditi vsaj tistima dvema razpravljavcema, ki te zadeve strokovno obvladujeta. Ne
               zdi se mi prav, da takoj na začetku, v prvi obravnavi posameznega predloga zakona
               dajemo takoj negativno mnenje. Se pravi, da ni dober, in potem porušimo vse skupaj.
               Lahko bi ugotovili in nadaljevali s to ugotovitvijo, da je zakon treba dograditi, da
               je treba na nekaterih področjih oziroma posameznih členih – saj predlog ni zahteven,
               27 členov – kakšen člen dodati, kakšnega dopolniti in verjetno ne bi bilo neke škode,
               če bi Državni zbor sprejel takšno dodelano vsebino, s tem pa onemogočil širši
               slovenski javnosti in predvsem tistim, ki seznanjajo širšo slovensko javnost s tem in
               dobesedno kažejo na nekatere posamezne politike, da so pod vplivom takšnih ali
               drugačnih prepovedanih drog. Kaj bi pa konec koncev v zaključku bilo? Se pravi,
               politiki bi bili tisti, ki smo poskrbeli zase, sprejeli določeno zakonsko podlago in
               se oprali tudi pred dvomi tistih, ki o nekaterih posameznikih v politiki vodijo neko
               prepričanje, da so posamezniki, ki opravljajo pomembne politične funkcije in odločajo
               o usodi države, pod vplivom prepovedanih poživil oziroma drog.</p>
               <p>Naj ob zaključku svoje razprave izrazim pripravljenost v tem smislu, da bi veljalo
               resno razmisliti o tem, kako dopolniti, nadgraditi, vsebinsko obogatiti posamezne
               člene predloga zakona in tako dobiti enega izmed zakonov, na katerega bi morda
               nekateri lahko bili ponosni, nekateri morda manj, nekateri pa, ki so morda že na tej
               poti, ali pa so na tej poti, ali želijo na to poti, pač dobijo nek občutek, da
               vendarle stoji neko določilo zakona, ki ga bo v določeni fazi pripeljalo pred
               dejstvo, ko bo to javno razkrito. In kaj je potem slabega, če se v Poslanski skupini
               Slovenske demokratske stranke odločimo priti s predlogom ravno zaradi številnih
               očitkov javnosti in številnih očitkov in namigovanj novinarjev, medijev, ki
               nakazujejo in špekulirajo s tem, da so posamezniki pod vplivom prepovedanih drog?</p>
               <p>Menim, da je za nas dobro, menim, da je potrebno nadaljevati tudi z drugo in tretjo
               obravnavo predlagane vsebine in da na koncu dobimo zakonsko podlago, s katero bomo
               lahko politiki po teh skupinah, kot jih vsebina zakona določa, zaščiteni pred
               javnostjo, ker bomo opravili nek preizkus in s tem izločili in onemogočili
               špekulacije tako medijem kot širši slovenski javnosti, da je kateri posameznik ali
               skupina nekih politikov pod vplivom prepovedanih drog.</p>
               <p>Cenim prizadevanja in nisem žaljiv do tistih, ki so uvodoma predstavljali to vsebino,
               menim pa, da na nasprotni strani ni bilo korektno, ko se je eden izmed poslancev
               vprašal v svoji predstavitvi poslanske skupine, ali ne bi bilo mogoče prav, da bi
               pregledali tistega, ki je bil prvi poklican, da je predstavil vsebino tega zakona ali
               celo bil njegov avtor.</p>
               <p>Menim, da to pa je politikantstvo in to ni na mestu, ob spoznanju, tako kot sem že
               dejal, da so ljudje, ki so skušali najbolj predstaviti vsebino, za kaj pravzaprav
               gre, pravzaprav tudi po svoji strokovnosti veliko pripomogli k zdravljenju ljudi na
               svojem humanem in humanitarnem področju. Če pa so kasneje dodali še politično raven,
               pa ta politična raven nikakor ne more diskvalificirati njihovega strokovnega
               prizadevanja prav na področju boja proti prepovedanim drogam.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Luka Juri. Pripravi naj se Franc Jurša, za njim Rudolf Petan.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Lep pozdrav!</p>
               <p>Razumem namen predloga. Mislim, da je bil postavljen na prefinjen in pameten način.
               Če bi bil opozicija in bi želel podkrepiti neke dvome, ki se, treba je priznati,
               uspešno postavljajo v javnosti, ali nekateri od naših funkcionarjev uživajo droge, bi
               predlagal takšen zakon. Seveda ob pričakovanju, da bo koalicija temu nasprotovala
               zaradi tega, ker se ne bo strinjala s takšno – pa ne me narobe razumeti – zakonsko
               provokacijo.</p>
               <p>Če bi bil tisti, ki <q>"ima štrene"</q> v koaliciji, bi potem odgovoril tako, da bi
               predlagal, da se ta zakon razširi in bi odprl celotno razpravo o tem, kaj pomeni
               zasvojenost in katero je tisto blago – katera so tista mamila oziroma hrana, ali
               pijača ali karkoli, ki ustvarja zasvojenost – in na kakšen način škodujejo naši
               družbi. Potem bi hitro prišli še do razprave o tem, ali je zasvojenost tudi
               zasvojenost z delom, ali, kot predlaga moja poslanka, še z drugimi vsakodnevnimi
               aktivnostmi ali pa, upam, vsaj vsakotedenskimi. In na koncu– ker vemo, da prihajamo
               tudi malo do tega –, če lahko morda kaj očitamo našemu predsedniku Vlade. Po mojem
               mnenju mu lahko očitamo le to, da zelo zelo veliko dela, in da je – resno mislim,
               iskreno mislim – zaradi tega od dela tudi izčrpan. Ampak ne mislim, da pa zaradi
               tega, da lahko dela – kot velikokrat omeni – po svojih najboljših močeh, potrebuje
               prepovedne substance.</p>
               <p>Potem bi odprli tudi razpravo o tem, koliko je sploh smiselno – ker mislim, da je to
               glavno vprašanje, ki smo ga danes vsi malo prezrli – koliko je sploh smiselno
               določene substance prepovedovati in s tem omogočati le to, da je distribucija takšnih
               substanc v rokah organiziranega kriminala. Povpraševanje, ki ga ima slovenski trg, ki
               ga ima evropski trg, na primer po kokainu, skupaj s povpraševanjem v Severni Ameriki,
               je tisto, ki povzroča v Srednji Ameriki, v Mehiki in Južni Ameriki življenje in
               bogatenje organiziranega kriminala, ubijanje, smrt in tako naprej. Potem bi se še
               vprašal, koliko ljudi letno umre, na primer, v Sloveniji zaradi alkohola, zaradi
               posledic alkohola, koliko jih umre zaradi posledic kajenja in koliko jih umre zaradi
               posledic marihuane ali pa kokaina. Ne vem, teh podatkov ne poznam, a morda so tudi to
               relevantni podatki.</p>
               <p>Mislim pa, da je predlog sicer postavljen kot intelektualno zanimiva zakonska
               provokacija; na malce predrzen način odpira medsebojna obtoževanja, kdo kaj
               uporablja, kdo se rad tudi napije alkohola in tako naprej, kar pa ne prispeva k
               nekemu pozitivnemu vzdušju v našem delovnem prostoru, med nami, ki smo, konec koncev,
               sodelavci. Razumem pa intenco. Osebno nimam nikoli nobenih težav povedati, s čim sem
               zasvojen – moja žena dobro ve, da sem najbolj zasvojen s čokolado – in s čim nisem
               zasvojen. Popolnoma razumem vse tiste kolege, ki niso zasvojeni s prepovedanimi
               drogami, pa se vseeno počutijo užaljene, če so postavljeni na pozicijo, da se morajo
               obvezno testirati. To pozicijo razumem in zaradi tega razumem tudi odločitev, da se
               zakonu, ki je zapisan tako, kot je zapisan, nasprotuje, čemur bom sledil.</p>
               <p>Mislim pa, da je razprava, ki ste jo odprli, vredna tega, da se jo razširi, da se
               pogovarjamo o tem, koliko smo javni funkcionarji postavljeni pod različne pritiske in
               zasvojenost. Prej je sogovornik na drugi strani omenjal celo korupcijo, kar nas
               nekako spominja na neko zasvojenost z nečim drugim, kar je v našem svetu morda
               največji problem. In to je tisto, kar je v našem svetu povzročilo največ smrti in
               nesreč doslej, in to je zasvojenost z denarjem. Tako hvala, da ste to temo odprli.
               Mislim, da je pot, ki jo moramo ubrati, zato da jo učinkovito obdelamo, drugačna kot
               ta, ki ste jo predlagali. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Franc Jurša ne bo razpravljal. Gospod Rudolf Petan. Pripravi naj se Alojzij
               Potočnik, za njim Tadej Slapnik in Jože Tanko.</p>
               <p>Gospod Petan, izvolite.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani!</p>
               <p>Verjetno se boste še spomnili nekaj mesecev nazaj, kakšna hajka je nastala s strani
               dveh ali treh ministrov glede varnosti v cestnem prometu, preprečevanja prometnih
               nesreč in alkoholiziranosti voznikov. Tiskovna konferenca in vse, kar zraven spada,
               fotoaparati, bliskavice in tako naprej. Napovedali smo vojno alkoholu. Alkoholizirani
               vozniki se ne bodo znašli na cesti, ker povzročajo prometne nesreče. Zanimivo! Kot da
               bi samo alkohol bil tisti, ki povzroča prometne nesreče. Kot vzrok. Nič pa o drogah.
               Razumel bi, da bi to uspelo – sam seveda tudi podpiram tisto akcijo –, da bi rekli
               kaj o drogah. Menim, da se predvsem ob koncu tedna – ob petkih in sobotah zvečer,
               ponoči – dogajajo prometne nesreče. Prepričan sem, da večinoma nesrečam ni vzrok
               alkohol, pač pa droge ali kombinacija obojega.</p>
               <p>Če gremo naprej, če je nekdo zaloten, da je vozil pod vplivom alkohola, je to
               objavljeno v vseh medijih, tudi v tistih lokalnih. V občinskih ali medobčinskih je
               zapisano v kroniki Pa še to: Policisti so med vikendom našli pod vplivom alkohola,
               ugotovili, da voznik ta in ta in tako naprej. Vse je objavljeno.</p>
               <p>Če gremo še naprej. Minister dr. Gjerkeš je bil zaloten ali karkoli se mu je pač
               zgodilo, da je vozil pod vplivom alkohola – ni važno, koliko je bilo tistih promilov.
               Vsi mediji so to objavili, do tistega zadnjega lokalnega, to je bilo objavljeno in
               okarakteriziran je bil kot – dobro, se bom vzdržal tistega izraza. Zdaj se pa lahko
               vprašam; kaj dr. Gjerkeš – pa ga ne zagovarjam, saj se bo sam zagovarjal in kot se je
               že – pa vsi ostali, nepomembni, majhni državljani, ko so objavljeni v lokalnem
               časopisi, kaj ti pa nimajo pravice do svoje zasebnosti? Njihova imena so pa lahko
               objavljena v medijih, da so vozili pod vplivom alkohola? To se pravi, tisti, ki je
               vozil pod vplivom mamil ali česa podobnega – tisti pa ima svojo zasebnost, tisti pa
               ne sme biti objavljen? Tisti ima pravice, tisti, ki je pa vozil pod vplivom alkohola,
               jih pa nima. Fantje, tu nekaj ne štima! Pa obrnimo zadevo v drugo smer. Kaj če bi
               minister, dr. Gjerkeš, ki je zaradi alkoholiziranosti odstopil, bil pod vplivom
               mamil? Kaj to pomeni, da se njega ne bi smelo obravnavati, mu ne bi bilo treba
               odstopiti, bi lahko še naprej opravljal svojo funkcijo? Nekaj ne štima: v enem
               primeru je zasebnost, v drugem primeru pa ni. Vsi ugotavljamo, da so alkohol kot
               mamila neke substance, ki vplivajo na reflekse človeka in podobne stvari, da ima
               zmanjšano refleksnost in podobne stvari, da ne rečem kaj drugega.</p>
               <p>Drogirani voznik lahko neovirano vozi, pa ima svoje pravice, še celo objaviti se ne
               sme, zato ker je to njegova zasebnost in ne vem kaj vse. Zdaj bom pa nekaj grdega
               rekel, ampak res ne namigujem na nobenega. Se pravi, v tem primeru lahko opravlja
               tudi najpomembnejše funkcije, lahko, če je pa alkoholiziran, pa ne sme, ker potem ga
               pa objavimo, potem nima svojih osebnih pravic, svoje pravice do zasebnosti. Lahko pa
               opravlja vse, če je pod vplivom drog. Tu spet nekaj ne špila.</p>
               <p>Če gremo spet naprej. Še ni tako dolgo nazaj, ko so v Sloveniji, ampak niso slovenski
               organi našli, drugi so pomagali zraven, eno celo skupino, celo navezo, ko so
               preprodajali, švercali in kaj vem kaj vse z velikimi količinami mamil. Če se ne
               motim, jih je preiskovalni sodnik v Sloveniji izpustil, da so lahko odšli. Zdaj se pa
               vprašam, zakaj. Zakaj jih je spustil? Ljudje so se spraševali, zakaj so bili
               izpuščeni, ker to je velik prekršek ali kar kaznivo dejanje verjetno, ne samo
               prekršek. Zakaj so bili izpuščeni? V Sloveniji so jih spustili, pomagali so jim pa
               ameriški kriminalisti, pa ne vem, kateri še vse, da so jih ugotovili, da so jih
               našli, naši organi so jih pa spustili! Človek se res lahko vpraša, zakaj je to mogoče
               samo v Sloveniji. Tu pri nas je takšen odpor do takšnega zakona. Zakon še nikogar ne
               obsodi. In če je zakon, se potem ve, kaj je pričakovano in kaj ni pričakovano.
               Verjetno so pravila igre bolj določena. Če bi naš zakon obveljal, potem bi vsi tisti,
               ki kandidirajo za neko funkcijo, natančno vedeli, kaj jih čaka. In ne vem, kaj je tu
               narobe. Sedaj si celo tisti, ki ste proti, postavljate vprašanje, da mi s takšnimi
               predlogi, ne vem, želimo kvariti imidž vladajočih v tem trenutku. Spoštovani, gospe
               in gospodje, ne se slepiti, mi s takšnim zakonom ne kvarimo imidža tistih, ki
               vladajo, imidž si kvarijo sami s svojim delom, ne pa z našim zakonom. Zakaj bi si pa
               kvarili z našim zakonom, ki ga predlagamo?</p>
               <p>Pravijo, da delo je pokazatelj samega sebe. Z delom tistih, ki vladajo, z rezultati
               njihovega dela se pač potem kvalificira njihova vrednost. Če je ta vrednost ocenjena
               za nizko, potem je pač njihovo delo ocenjeno za nizko, ne pa zaradi tega, ker mi
               predlagamo nek zakon, in nehajte se s tem slepiti.</p>
               <p>Še nekaj. Za vse naj bodo enaka pravila. Če za alkoholizirane voznike, pa tiste, ki
               so pod vplivom alkohola, veljajo takšna pravila, da jih lahko objavijo vsi mediji,
               potem naj veljajo tudi za druge, ki uporabljajo droge, ker so substance, ki niso
               normalne ali v velikih količinah. Je pa nekaj res, to vam pa priznam. Če bi ta naš
               zakon veljal in bi mi bili enkrat testirani na to, recimo, ali uživamo drogo ali ne,
               potem spoštovana gospa Majda Potrata ne bi mogla reči, če smo mi trezna stranka, ker
               bi se točno vedelo, da smo trezna, ker drugače ne bi bili tu. Ker pa ta zakon ne
               velja, je pa to idealno gojišče za neke dvome. Nekaj podobnega je tudi pri neki drugi
               stvari, ki smo jo obravnavali, mislim da, prejšnji teden. Idealno.</p>
               <p>Mogoče za konec še malce tistega bolj prijetnega o odvisnosti od čokolade. Verjetno
               je takšnih več, ampak nisem še slišal, da bi tisti, ki uživa preveč čokolade, imel
               dvojno sliko – tega še nisem slišal. Pa tudi nisem slišal, da ne bi mogel stati na
               eni nogi, da bi imel zaradi tega težave, ali na pločniku na robu. Tega še nisem
               slišal. Pa da bi imel ali razširjene ali zožene zenice – tudi tega še nisem slišal.
               Tako verjetno to ne bi vplivalo na to, da bi zaradi tega imel zmanjšan refleks – tudi
               tega še nisem slišal. Kaj hočem povedati? Tisti, ki govorite o čokoladi, o
               zasvojenosti, je verjetno zasvojenost tudi, ampak to so izgovori, zakaj ta zakon, ki
               ga mi predlagamo, o testiranju na drogo ne bi bil, ni sprejemljiv in tako naprej.</p>
               <p>Seveda podpiram ta naš zakon, ker mislim, da bi marsikatero dilemo razčistil. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Mag. Majda Potrata, replika.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Tako. Želim napačen navedek gospoda Petan popraviti. Posebej sem se sklicevala na
               drugi pomen besede <q>"trezen"</q> in kakršnokoli testiranje ne bi moglo potrditi ali
               odvrniti tega, ali je kdo razsoden ali preudaren. Ko sem ta pomen uporabila, sem ga
               uporabila ravno v tem pomenu, da menim, da ravnanje Slovenske demokratske stranke ni
               razsodno in ni preudarno, ko je v teh razmerah predlagala tak zakon. Razprave
               poslanskih kolegov, zlasti enega od njih, pa to še dodatno potrjujejo. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala za pojasnilo.</p>
               <p>Gospod Alojzij Potočnik. <stage xml:id="Redna-27-2011-04-19.stage36">(Ne.)</stage> Tadej Slapnik. <stage xml:id="Redna-27-2011-04-19.stage37">(Ne.)</stage> Vili Trofenik. <stage xml:id="Redna-27-2011-04-19.stage38">(Ne.)</stage> Joško Godec.
               <stage xml:id="Redna-27-2011-04-19.stage39">(Ne.)</stage> Alojz Posedel.</p>
               <p>Izvolite, gospod Posedel.</p>
            </sp>
            <sp who="SDZ5:PosedelAlojz">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod podpredsednik. Lep pozdrav vsem skupaj!</p>
               <p>Prepričan sem, da bo današnja razprava pripomogla k temu, kar opažamo vsak dan, in to
               je zmanjšan ugled tako parlamenta in tistih, ki v njem delamo. To ni zasluga samo
               enega ali drugega, ampak vseh nas, ki tudi iz takega predloga, kot je danes na mizi,
               naredimo to, kar potem odhaja preko kamer v domove in enkrat deli ljudi, drugič pa
               ustvarja to, kar je bilo celo s strani predlagateljev tako odločno povedano, da nihče
               nikomur več ne verjame. Ja, zagotovo! Tudi je nemogoče s toliko pavšalnimi ocenami, s
               toliko namigovanj in s toliko sprevračanih dejstev je dejansko normalen človek pred
               dilemo, ali sploh še verjeti ali ne. Če so časopisni članki, če so posamezne izjave
               osnova za to, da se kriminalizira praktično vse, kar se dela v politiki, kar se dela
               v Vladi, kar se dela v parlamentu, je to posledica ravno takšnega razmišljanja. Ni
               nobenega razloga, da se vsakdo, ki želi pokazati svojo čistost in neomadeževanost,
               prostovoljno testira, pokaže, nosi to potrdilo s seboj in je zadeva jasna. Na ta
               način, kot je ta, sem prepričan, tudi igra nastavljena, da tisti, ki bodo glasovali
               proti temu predlogu, bodo – spiski in bodo okarakterizirani kot tisti, ki nekoga
               ščitijo, ali da se sami bojijo testiranja ali da so sami uživalci.</p>
               <p>Pri vsem tem mene osebno najbolj boli to, da si štiri ure ne bi vzeli in se odkrito,
               strokovno, dobronamerno pogovarjali o problemu otrok, o mnogih družinskih tragedijah,
               osebnostnih tragedijah, o ogromnih sredstvih, ki jih izgubljajo lokalne skupnosti,
               družine, posamezniki zaradi te hude stvari, ki jo imenujemo droga in ki je praktično
               v vsaki vasi, v vsakem kraju in se zgodi tudi v najboljši družini. To bi bila tema, o
               kateri bi bilo dobro, da bi skupaj zastavili moči, sredstva. Še urada za droge, ki je
               nekoč bil, ga nimamo več – približno tako se je imenoval. To bi bil verjetno resnično
               dober namen za to, da bi se soočili s tem pojavom, ki ga praktično vsi poznamo, vsi
               vemo in sprevračamo tudi dejstva, da policija izredno intenzivno preverja tudi, ali
               je voznik pod vplivom ne samo alkohola, ampak tudi drog, da so tudi čisto navadna
               poročila dovolj, da spoznaš, da je oprema vedno boljša, da ni iz tistih časov, ko jih
               je kolega Jelinčič povedal, ampak da so aparature vedno bolj nove, sposobne in da so
               postopki zelo zelo kratki.</p>
               <p>Sam glede prostovoljnega testiranja nimam nič. Tisti, ki želijo oddati svoje lase, bi
               bilo dobro, da nekateri tudi pohitijo. Sicer pa upam samo to, da ne bi prišel kdo na
               idejo, da bi o tem vprašali ljudi in s kakšnim poizvedovalnim referendumom vprašali,
               ali so za to, da se politika testira. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Štefan Tisel.</p>
            </sp>
            <sp who="SDZ5:TiselŠtefan">

               <speaker>ŠTEFAN TISEL:</speaker>

               <p>Še enkrat, vsem lep pozdrav, spoštovani.</p>
               <p>V Poslanski skupini Slovenske demokratske stranke smo z dobrim namenom predlagali ta
               zakon in tudi predlagali, da daste konstruktivne predloge, kar nekaj jih je bilo, in
               to ne samo iz ene stranke, da se morda tematika razširi in da se vključijo še druge
               stvari, tako da vsaj pridemo korak naprej. Vemo, da problematika uživanja
               prepovedanih drog je, gre za prepovedane droge, se pravi, da jih že zakon
               prepoveduje, kajti funkcionarji pa smo izvoljeni za to, da delamo za ljudi. Naši
               volivci nam zaupajo, državljankam in državljanom smo za delo odgovorni. Tudi imajo
               oni veliko večjo pravico do naše zasebnosti kot pa pri navadnih državljanih. Tega se
               moramo zavedati, kajti potem se pač ne damo izvoliti, če nimajo pravice vedeti za te
               zadeve. Tako je danes tipično, da novinarji ugibajo, zakaj je odstopila ministrica,
               in med drugim pravijo tudi, ali ni imela zaupanja, ali ni mogla delati tistega, kar
               je želela ali delala, ali pa je imela pretanko kožo. Torej tudi politiki,
               funkcionarji moramo imeti dovolj debelo kožo in marsikaj prenesti, tudi to, kar se
               tiče testiranja na prepovedane droge.</p>
               <p>Kot sem omenil, da je ta dobronamernost, s katero smo ta zakon poslali v obravnavo,
               sicer doživela različne odmeve, tudi burne, tudi sprevračanja, pa vendarle, svoj
               namen je dosegla. Pogovarjali smo se o tem in tudi predlagam, da gre zakon naprej z
               vsemi dobrimi predlogi, z dobrimi nameni, pa dajmo, bodimo enkrat drugačni, ne samo
               da čakamo, kaj bomo sprevrnili, kar je nekdo drug predlagal in bo za dobro naših
               volivk in volivcev, kajti če se po njih ozremo, oni bodi sigurno za to, da imajo
               funkcionarje, ki ne uživajo prepovedanih drog in se lahko dosti pametneje odločajo
               oziroma bolj odgovorno odločajo kot pa uživalci.</p>
               <p>Predlagam, da gre zakon naprej. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Eržen, želite besedo? Vlada ne bo govorila. Predlagatelj France<gap n="..."/>
               Proceduralno?</p>
               <p>Izvolite, gospod Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Moj predlog bo čisto kratek, samo predlagam, da potem ko pozovete k besedi še
               predlagatelja, gospoda Franceta Cukjatija, omogočite tudi delitev časa, ki ga je še
               več kot dovolj na razpolago pri tej točki dnevnega reda.</p>
               <p>Sam osebno bi želel odgovoriti na vprašanje gospoda Keka in morda bi še kdo drugi rad
               besedo, veste pa, da poslovnik v tem primeru gotovo omogoča delitev časa – 5
               minut.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Grims, po razpravi gospoda Cukjatija, bo še krog za prijavo, če bo kdo
               želel.</p>
               <p>Gospod Cukjati, izvolite.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za besedo.</p>
               <p>Razprava je bila živahna, sem jo dobro poslušal in pač nekatere pripombe so vredne
               komentarja. Najprej žaljivih vložkov na začetku razprave ne bom komentiral, to ni v
               moji navadi, pač pa dovolite, da se najprej odzovem na vehementnost, na razburjenje,
               na zgroženost, ki so jo nekateri izrazili ob tem predlogu.</p>
               <p>Mislim, da se ni treba bati pogovora o drogah. Droga ni več tabu in tudi droga med
               politiki ne sme biti tabu. Mi se moramo znati in biti sposobni pogovarjati se tudi o
               tem vprašanju. Tako bi želel, da se v takšnih primerih ne pojavi ta načelni odpor,ki
               se ga potem na različne načine argumentira z žalitvami in podobno, ampak da smo
               sposobni o teh problemih spregovoriti.</p>
               <p>Na začetku je bilo navedeno vprašanje, da se v tem predlogu sklicujemo na
               strokovnost, ne vemo pa, kaj je strokovnost in pravzaprav ni nobenih definicij, kaj
               to pomeni strokovna obravnava teh postopkov testiranja. Mislim, da nihče v tej
               dvorani in tudi ministrstvo ne more določiti, kaj je strokovnost pri testiranju na
               Inštitutu za sodno medicino. To navsezadnje stroka sama določa, tako je v navadi.
               Tukaj ne vidim pomanjkljivosti našega predloga iz tega naslova.</p>
               <p>Potem se je govorilo o preventivnem pristopu, da je funkcija tega zakona preventiva.
               Tudi sam sem to omenil, ampak sem omenil, da to ni v smislu zdravstvene preventive,
               to ni v smislu preventive in zdravljenja ljudi, ki so eventualno zasvojeni. Sploh ne.
               Lahko je v ekstremnih primerih nadaljevanje tega postopka zdravstvena oskrba ali kaj
               podobnega, tudi testiranje na alkohol, policijsko testiranje, to ni zdravstvena
               preventiva, je pa preventiva za preprečevanje prometnih nesreč. To je to. Ko sem
               govoril, da je to preventivni pristop, sem mislil na to, da je to preventiva pred
               napačnimi političnimi odločitvami ali pred slabimi političnimi odločitvami. Recimo,
               tudi vsi ukrepi proti korupciji niso preventiva proti kleptomaniji ali, ne vem, niso
               namenjeni tistemu, ki je podvržen pohlepu in tudi svoje politične odločitve usmerja
               tako, da je podkupljiv, da prejema podkupnino. Ne! Protikorupcijski ukrepi so
               namenjeni preprečevanju napačnih odločitev politikov, kajti pomemben politik je tukaj
               v Državnem zboru na tak ali drugačen način zaprisegel, da bo odločal po svoji vesti,
               ne pa po nekih drugih interesih, ki niso taki, ki bi jih sprejemali ali pa smeli
               predvidevati.</p>
               <p>Potem je bilo vprašanje, kako je zakon pomanjkljiv, omenja droge –katere droge? Ja
               poglejte! Vsi pravilniki o obveznem testiranju na droge, recimo za železničarje
               oziroma strojevodje, pilote in tako dalje, omenjajo samo drogo. Na droge; alkohol in
               droge. In ne omenja vse tistih 300 imen prepovedanih sestavin, ampak <q>"na droge"</q>,
               običajno se potem testira na droge po presoji stroke. Tako imenovane stroke, da.</p>
               <p>Potem je bilo tudi mnenje, zakaj ne tudi alkohola. V tem zakonu je predvideno
               testiranje enkrat na leto. Ja kakšen smisel pa bi imelo testiranje na alkohol enkrat
               na leto? To ima smisel samo za tiste droge, ki se kopičijo, recimo, v laseh in
               podobno. Enkrat na leto. In to je bilo mišljeno, to je ta cilj. Za akutno opitost bi
               bilo tukaj treba pihati in podobno, vendar to ni intenca tega zakona, to je nekaj
               čisto drugega.</p>
               <p>Potem je bilo vprašanje in se je nekdo zgražal, zakaj samo ti funkcionarji, ki so tu
               navedeni, zakaj le voljeni? Praktično voljeni. To se pravi, zakon je namenjen
               testiranju poslancev, ministrov, predsednika Vlade, predsednika republike in državnih
               sekretarjev. To so tisti funkcionarji, ki pravzaprav imajo posebnega delodajalca. To
               pa je ljudstvo, to so ljudje. Ta delodajalec ne more ukrepati, tako kot sicer po
               zakonu o delovnih razmerjih ali po zakonu o varstvu in zdravju pri delu lahko ukrepa
               delodajalec. Edini način je zakonska določitev za te funkcionarje. Nikogar ni tukaj,
               ki bi lahko zahteval testiranje od poslancev. Ga ni, če ga ne določi zakon.</p>
               <p>Še najbolj tehtne pripombe, vredne razprave, je podalo ministrstvo. Čeprav sem se
               začudil, da je pravzaprav Ministrstvo za zdravje tukaj. Saj to ni zdravstveni
               problem. To ni zdravstveni problem. To je problem, ki bolj sodi v notranje zadeve. V
               notranje zadeve, tako kot testiranje na alkohol voznikov. Ne vem. In to je narobe.
               Nimam nič proti vam, gospod Eržen, ampak s tem je Vlada dala pridih, da gre za
               zdravstveno problematiko, pa ne gre. Pa ne gre! Tudi protikorupcijska aktivnost ne
               sodi v zdravstveno preventivo. Sta si pa zelo blizu, oba ta pojma, oba ta
               pristopa.</p>
               <p>Minister oziroma Vlada se je v svojem odgovoru, v svoji pripombi, ki jo je gospod
               Eržen tudi povzel, najprej spraševala o vprašanju, ali ta zakon ne nasprotuje 35.
               členu Ustave, ki zagotavlja nedotakljivost človekove telesne in duševne celovitosti –
               obvezno testiranje namreč. Ja poglejte, če je temu tako, potem imamo mi predlog
               novega zakona o varstvu in zdravju pri delu, ki se v bistvu v tej točki ne razlikuje
               bistveno od prejšnjega, kjer je posebej navedeno; prvič, da delavec ne sme delati ali
               biti na delovnem mestu pod vplivom alkohola, drog ali drugih prepovedanih substanc in
               da delodajalec ugotavlja stanje iz prvega odstavka tega člena po postopku in na
               način, določenim z internim aktom delodajalca. In delavec mora biti tiho. Če je
               odvzem krvi, je odvzem krvi ali pa izgubi službo. Tukaj ni nobene integritete. Tudi
               na cesti, če policija zahteva testiranja, ni nobene integritete. Tudi pri pilotih ali
               pa drugih. Tukaj imam pravilnik o preventivnih pregledih strojevodij in imam tudi
               Uradni list Evropske unije, ki govori o preventivnih pregledih strojevodij. Kot zelo
               pomembno navaja test za ugotavljanje uživanja nedovoljenih drog. Ne test na alkohol,
               ne! Za strojevodje test za ugotavljanje uživanja nedovoljenih drog. Tukaj ni nič
               kršena nobena integriteta. Tako ta očitek in še mnogi drugi pač kažejo, da se je
               nekaj na silo našlo, da bi se nasprotovalo, ampak to, na silo, se po navadi slabo
               konča, je neuspelo.</p>
               <p>Potem, tudi minister govori, seveda istočasno, da je to poseg v integriteto, potem pa
               pravi, da za urejanje pravic funkcionarjev v času trajanja mandata se smiselno
               uporabljajo predpisi, ki veljajo za osebe v delovnem razmerju in torej že omogočajo
               vse te stvari. Potem pa ni več integritete! Najprej mi ne smemo s tem zakonom
               določiti testiranja, na koncu pa reče Vlada, da je to že itak urejano, pa delodajalec
               to lahko uredi. Toliko o konsistentnosti tistih argumentov, ki nasprotujejo temu
               zakonu.</p>
               <p>Kot sem rekel, Zakon o varstvu in zdravju pri delu, naj še citiram tukaj Zakon o
               delovnih razmerjih, v 35. členu pravi: <q>"Delavec se je dolžan vzdržati vseh ravnanj,
               ki materialno ali moralno škodujejo ali bi lahko škodovala poslovnim interesom
               delodajalca."</q> Kot sem rekel, če je delodajalec ljudstvo, volivci, potem se moramo
               funkcionarji vzdržati vseh ravnanj, ki materialno ali moralno – piše še, moralno –
               škodujejo oziroma bi lahko škodovali poslovnim interesom volivcev. To so naši
               delodajalci. Seveda v teh primerih, ko smo funkcionarji tukaj na tapeti, se takoj
               sproži, kot sem rekel, tudi vprašanje, ki je v zakonu navedeno, da so potem rezultati
               testa javno dosegljivi na spletni strani. To vprašanje bi zahtevalo več pogovorov,
               več argumentacij, jaz naj samo eno povem, in sicer, da Zakon o integriteti in
               preprečevanju korupcije predvideva, da komisija – protikorupcijska namreč – na svoji
               spletni strani mesečno objavlja seznam subjektov, za katere veljajo omejitve po
               določbah tega člena, da funkcionarji komisiji javljajo svoje premoženje, da so te
               stvari dosegljive javnosti<gap n="..."/> Tukaj ni nobenega problema. Nihče ob teh vprašanjih in
               ob teh ukrepih protikorupcijske komisije ni s strani Vlade problematiziral problem,
               bi rekel, varstva osebnih podatkov. Je pa to problematizirala varuhinja človekovih
               pravic, ki se je glede teh javno dostopnih informacij vprašala, ali to ni poseg, ali
               to ni protiustavno in je to predložila v oceno Ustavnemu sodišču. Kaj bo Ustavno
               sodišče reklo, ne vem. Morda bi v tem primeru kasneje tudi Ustavno sodišče
               obravnavalo vprašanje, ali se sme izvide javno objaviti ali ne. Ampak zaenkrat v naši
               zakonodaji in v pojmovanju novih zakonov in rešitev na področju korupcije v tej vladi
               velja, da to ni protiustavno. In prosim, bodimo dosledni in ne argumentirati v
               nasprotju s stališči Vlade ali kako drugače. Če rečemo bobu bob na tej strani, je bob
               bob tudi na drugi strani.</p>
               <p>Je pa Ustavno sodišče že pred leti reklo, da posameznik, torej politik z vstopom v
               javno življenje vstopa v prostor družbenega dogajanja, ki je razumljivo bolj na očeh
               javnosti in se mora tudi funkcionar s tem soočiti in s tem sprijazniti. Torej, še
               enkrat bi rad opozoril na ta dvojček: na težnjo preprečevati korupcijo in težnjo
               prepričevati tudi druge odvisnosti pri odločanju pri pomembnih političnih odločitvah,
               saj je absolutno nemogoče vse odvisnosti preprečiti in doseči stanje, kjer bo politik
               resnično odločal po svoji vesti. To je nemogoče, ampak nekatere odvisnosti se pa
               lahko, kot je recimo podkupovanje, to se lahko preprečuje. Namreč, jasno je, da se
               podkupljiv politik ne odloča po interesu volivcev, po interesu države, se ne odloča
               po svoji vesti, ampak po želji po dobičku. To pomeni, da se odloča po sugestijah
               tistega, ki podkupuje, oziroma po direktivi tistega. Podkupnine so lahko tudi
               drugačne narave, ne samo v evrih, so lahko tudi s privilegiji, so lahko politični
               pritisk, so druge politične podkupnine. Tega je zelo veliko. Torej, v teh primerih se
               politik zagotovo ne odloča po svoji vesti, se ne odloča tako, kot bi pričakovali in
               želeli, ampak po nekih drugih zakulisnih strukturah ali drugih težnjah, drugih
               željah. Mi na tem področju lahko samo podkupovanje v kešu ali pa takšno, ki ga lahko
               preko finančnih transakcij sledimo, takšnega lahko nadziramo in preprečujemo. Dobro.
               In smo se za to odločili in prav je tako.</p>
               <p>Ampak, z drogo zasvojen človek je pa tudi odvisen ne z vsako drogo, jasno, predvsem
               psihoanaleptiki so tisti, ki lahko človeka spravijo v stanje, ko neprimerno oceni
               okoliščine in se odloči drugače, kot bi pričakovali v primeru trezne glave – tako
               rekoč. Glejte, tudi vinjeni vozniki saj ne povzročajo toliko prometnih nesreč zaradi
               tega, ker bi prislovično videli dve ceste, pa ne bi vedeli, ali bi šli po levi ali
               desni. Ne zaradi tega, ampak zaradi tega, ker je voznik v stanju vinjenosti
               nekritičen do nevarnosti, tudi bolečine ne čuti. Ko smo vlekli vinjene voznike iz
               razbitega avtomobila, totalno vinjene – saj ni nič čutil, saj ga ni nič bolelo! Odprt
               zlom golenico je imel, kost je ven gledala – nič ga ni bolelo! In vinjen voznik vozi
               z občutkom veselja, poguma, neustreznega poguma, nima občutka za nevarnost, na nek
               način <q>"naj gre vse skupaj v maloro"</q>, <q>"fučka se mu vse"</q>, po domače povedano. To je
               tista nevarnost! In to je nevarnost pri političnih odločitvah, pri pomembnih
               političnih odločitvah na mednarodni ravni, kjer je beseda beseda in pika – ni treba
               podpisati. To so resne zadeve! Zaradi tega je odvisnost – ampak, gospod predsedujoči,
               nikogar ne mislim ob tem! Nobenega slovenskega politika, pa tudi tujega ne. Gre za
               načelno vprašanje.</p>
               <p>Torej, pri odvisnosti, pravi zasvojenosti, saj ne vem, koliko je te zasvojenosti, ni
               nobenih raziskav, med politiki nobenih, kar tudi kaže, da imamo še nek tabu odnos do
               droge, kar ni dobro. Ampak zasvojen politik postane zelo ranljiv. Tudi govorilo se
               je, kako smo občutljivi na to, da bi javnost odkrila neke naše napake, grehe. Moram
               reči, da so vsi nekdanji totalitarni režimi obvladovali svoje politike na način, da
               so s široko mrežo ovaduhov odkrivali njihove pikantne zgodbice, mogoče tudi njihova
               zločinska dejanja. Ne zato, da bi to preganjali, ne zato, da bi jih kaznovali, ampak
               zato, da bi jih obvladovali, kajti kdor ima informacijo, ima moč! Zato, da bi jih
               obvladovali! Ne misliti, da je bil pred 20 leti tak način obvladovanja politikov
               prekinjen v trenutku! Ne, gospodje! Saj sami veste, da temu ni tako in da se marsikaj
               zalezuje prav z namenom, da bo politik obvladan. V tem trenutku je tudi tak politik
               odvisen od tistega, ki ima informacijo, in se odloča – ne po svoji vesti, ampak po
               diktatu nekoga drugega. Tudi to ni dobro, sploh ni dobro. V trenutku, ko bi taka
               informacija prišla na dan, in če je politik dovolj pogumen, jo tudi spusti, potem
               tisti, ki ima informacijo, nima več moči nad njim. Tudi to je res. In taka
               informacija bi bila za takega politika osvoboditev. Dobro, to je drug problem.</p>
               <p>Ko govorimo o korupciji, je bilo nekaj časa nazaj govora, kako je ta Vlada <q>"za
               prmejdun"</q> sedaj sklenila, da bo sledila načelu ničelne tolerance do korupcije. Zelo
               lepo se to sliši, človek ne more kaj, da ne bi temu ploskal. Dobro, nekateri so se
               spraševali, kaj pa doslej, ali doslej je pa bila široka tolerantnost do korupcije. Pa
               še neko drugo vprašanje se pojavlja. Ali to velja samo za nižje nivoje, podvladne
               nivoje in službe, ali tudi za samo Vlado, ministre in funkcionarje? Ničelna toleranca
               do korupcije. Vemo, kakšne so korupcije: najem hiše, kako je bilo – ne bom ponavljal,
               da me ne boste ustavljali – in kako je bilo s pomočjo ministrice prijatelju in kaj je
               država ob tem utrpela. Dobro, to je bila klasična korupcija; drugačna korupcija,
               politična korupcija. Zelo jasna in zelo težka je bila, da Državni zbor soglasno
               sprejme sklep, da se 20 let stari arhivi, ki tudi posegajo v sodelovanje z drugimi
               državami, odprejo za javnost. Nenadoma pa se je zaprl 30-letni, se pravi 10 let
               starejši ali 15 let starejši arhiv; nenadoma se je zaprl, bliskovito, z bliskovito
               akcijo, z nujni postopkom, iz strahu, da ne bi kakšna informacija o določenem visokem
               politiku prišla na dan. To so politične korupcije. In takih korupcij je kar nekaj,
               tudi v tej vladi, ne govorim samo v tej vladi. Ali je ta ničelna toleranca mišljena?
               Ne, ne verjamem. Oprostite, zato pa je naloga vsakršne opozicije, da zahteva ničelno
               toleranco do korupcije v vladnih vrstah. Zato je to.</p>
               <p>Tudi pri takšni odvisnosti glede droge ne pričakujemo, da bi ta zakon ta vlada
               vložila v parlament. Ne pričakujemo tega, ampak čutimo pravico, da kot opozicija to
               storimo. In to smo storili.</p>
               <p>Želel bi, da bi bil ta predlog v tej prvi obravnavi sprejet v smislu tega, da gre za
               resna vprašanja, da ni to kar tako zamahniti z levo roko ali celo z nekim žaljivim,
               bi rekel, vzburjenim odmevom zavrniti in da je to tipičen zakon, ki ga opozicija
               predlaga, lahko predlaga, ima pravico predlagati, celo dolžnost predlagati, kot
               recimo vse protikorupcijske ukrepe, ima opozicija dolžnost podpreti, to je njena
               naloga.</p>
               <p>Mislim, da te naloge oziroma te pravice si mi ne bomo pustili odvzeti v nobenem
               primeru. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati? Sporočam, da se je v tem okviru
               prijavil tudi državni sekretark dr. Ivan Eržen. Dajem čas za prijavo. Kdor želi še
               razpravljati, prosim, naj se prijavi. Pet prijavljenih in dr. Ivan Eržen, ki mu dajem
               besedo.</p>
               <p>Izvolite.</p>
            </sp>
            <sp who="SDZ5:ErženIvan">

               <speaker>DR. IVAN ERŽEN:</speaker>

               <p>Najlepša hvala.</p>
               <p>Mislim, da je prav, da še dodatno pojasnim stališče Vlade, ki pravzaprav ni tako
               naperjeno proti temu predlog, kot smo želeli poudariti, da ne vidimo nobene pravne
               praznine na tem področju, kar ste tudi sami že v svojih nagovorih poudarili tudi na
               začetku. Mi imamo zakon o zdravju in varnosti pri delu, ki vse te probleme, ki ste
               jih nanizali, rešuje na ta način – da še enkrat sedaj bolj jasno, ker me očitno
               poslanec ni dobro razumel. Govorimo, da je že dovolj, da je sum, da delavec uživa
               neke substance, da delodajalec na osnovi tega odredi poseben pregled. Torej, poslanec
               Zmago Jelinčič je očitno ta sum, kot sem ga navedel, razumel drugače. Torej, če bi
               kdorkoli od pristojnih, delodajalec ali kdorkoli drug, ugotovil ali posumil, da ima
               delavec v sebi substance, ki vplivajo na njegove odločitve in na njegov način dela,
               lahko odredi poseben pregled.</p>
               <p>Zato ni potrebno, da okoli tega naredimo nov zakon, ki je, vsaj kar se tiče
               celovitosti, naletel na velike težave. Odvisnosti imamo resnično izjemno veliko.
               Mislim, da vsaka od teh odvisnosti vpliva na način dela in ravnanja, zato je bolje,
               da uredimo, da v primeru, da opozori ali ugotovi delodajalec, da so odločitve, ki jih
               posameznik izvaja, neustrezne ali če posumi, da bi lahko bile to posledica kakršnih
               koli odvisnosti, da odredi ustrezen pregled. Zaradi tega menimo, da je ta
               problematika, na katero ste opozorili tudi tekom današnje razprave, ustrezno urejena
               že v sedanji zakonodaji.</p>
               <p>Kar se pa tiče pripombe, ki ste jo imeli glede našega napačnega pojmovanja
               diskriminatornosti do ostalih delavcev, ki jih, recimo, delodajalec napoti na pregled
               zaradi, recimo, alkoholiziranosti, pa moram povedati, da smo presojali pravzaprav
               celotno besedilo osnutka oziroma predloga zakona. Za delavca, ki ga delodajalec
               napoti na pregled, ni predvideno, da bodo potem rezultate obesili na splet in da bo
               to še potem neka druga komisija obravnavala, skratka, da bi to čim širši javnosti
               želeli sporočiti, ampak je to stvar odnosa delodajalca in delavca, ki ga seveda
               urejata skladno z zakonodajo, ki ureja delovna razmerja, ki pa, vsaj kolikor je
               doslej poznanega, velja tudi za vse funkcionarje oziroma vsaj v smislu izvajanja tega
               zakona velja tudi za funkcionarje.</p>
               <p>Tako menimo, da zakon v tem trenutku ni potreben, predvsem ker je zaradi strokovnih
               ovir ali možnosti, ki jih imamo, zelo težko napisati tak zakon, da bi urejal vsako
               odvisnost posebej, zagotovil vse teste, ki se za to opravljajo, zagotovil vse tiste
               negotovosti, ki se pojavljajo v zvezi z lažnimi testi, tako negativnimi kot
               pozitivnimi. Cel kup strokovnih problemov je v zvezi s tem, ki so na ustrezen način
               že rešene.</p>
               <p>Torej ne vidimo, še enkrat poudarjam, nobenega razloga, da bi sedaj sprejemali nov
               zakon, ampak dajmo tega, ki ga že imamo, izvajati na ustrezen način. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala lepa.</p>
               <p>Prijavljeni imate po 5 minut.</p>
               <p>Gospod Branko Grims, izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala.</p>
               <p>Najprej izražam s hvaležnostjo za opozorilo gospoda Keka. Dejansko je tudi njegov
               nagovor bil tak, da bi zaslužil komentar, ampak direktno vprašanje name je pa
               naslovil Vito Rožej. Ker sta oba iz iste Poslanske skupine Zares, upam, da bo sprejem
               tega opozorila zdaj odstranil možnost, da pride do še enega novega prepira znotraj
               vladajoče koalicije ali še česa hujšega, čemur smo stalno priča v zadnjih dneh, in da
               bo na ta način zadeva urejena.</p>
               <p>Tisto, kar je bilo postavljeno kot vprašanje, je pa bilo, zakaj sem se tako od srca
               nasmejal, ko sem govoril prej z gospo Alenko Jeraj tukaj, in to tik preden je začel
               govoriti gospod Rožej. Nikakor ni šlo za kakršnokoli posmehovanje, kot je bilo
               napačno interpretirano. Daleč od tega. Od srca sem se nasmejal zaradi tega, ker sem
               pomislil, kako so v Sloveniji ljudje naivni, ko so prepričani, da so korektno
               obveščeni preko sredstev javnega obveščanja. Dejansko pa poglejte, kako gre s tem na
               treh primerih, ki so slikoviti in mimogrede tudi odpirajo vprašanje, ali ni ta zakon
               o obveznem testiranju na droge nekoliko preozko zastavljen, da bi moral zajeti še
               koga iz kroga ljudi, ki so na javnih funkcijah oziroma javne osebe.</p>
               <p>Postavil sem vprašanje Vladi Republike Slovenije o tem, kako je mogoče, da 20.
               obletnico osamosvojitve praznuje s tem, da na kovancih in na manj znanih, pa toliko
               bolj prezentnih znamkah, objavi simbol poražene okupatorske JLA in ga na ta način
               promovira prav ob obletnici slovenske osamosvojitve, obletnici zmage v vojni za
               Slovenijo. O tem ni spregovoril noben medij v Sloveniji nič. Pa pazite, v nekaterih
               državah Evropske unije je ne samo uporaba teh simbolov prepovedana, ampak je celo
               prekršek, nekaterih celo hudo kaznivo dejanje. Že v sosednji Madžarski je posest in
               uporaba peterokrake zvezde prepovedana, ekstrem tega je pa Poljska. Na Poljskem za
               posest ali javno uporabo kakršnegakoli totalitarnega simbola lahko dobite dve leti
               strogega zapora. Res je vprašanje, če je nekdo, ki je popolnoma razsoden, zmožen
               spraviti tudi v take težave svoje lastne državljane.</p>
               <p>Drugo vprašanje, odprl sem vprašanje tega, da se Vlada pod krinko mirovništva, kar je
               še posebej sporno, neodgovorno poigrava s kar milijardo evrov denarja
               davkoplačevalcev, ko gre za vprašanje odškodnin nekdanji Sistemski tehniki in vse
               drugih v orožarskih poslih. Tudi to, kar je zdaj, da formalno Vlada ne bo šla na
               tožbo na ničnost pogodbe, ampak da bo baje štela, da je tožba na ničnost že tisto,
               kar je v postopku, je čudno vprašanje. Ali bo morda sama sabotirala postopek, v
               katerem je lastna država tožena? Ne vem, ampak pričakoval bi pa odgovor in je to
               vprašanje relevantno, saj se dotika milijarde evrov denarja davkoplačevalcev po
               opozorilih same ministrice za obrambo, pa tudi na to nisem dočakal odgovora, pa tudi
               o tem ni poročal noben medij. So pa, ne boste verjeli, čez pol strani poročali o tem,
               da si je en poslanec sposodil par knjig v knjižnici za daljše obdobje in jih je
               poštudiral, zato da je en zakon napisal, saj danes je bil vložen v parlament in bomo
               o njem še razpravljali – recimo, kot primer. To pa je res nekaj, kar je izredno
               zanimivo in priča o enem silno zanimivem stanju navidezne realnosti v tej državi. Da
               ljudje ne izvedo tistega, kar bi morali zvedeti, imajo vso pravico zvedeti, ker lahko
               vpliva na njihovo življenje, na kvaliteto njihovega življenja, celo lahko potegne
               neko odgovornost v nekem drugem pravnem redu, ne da bi oni za to sploh vedeli, izvedo
               pa vse mogoče neumnosti in banalnosti.</p>
               <p>To seveda pomeni, da je strašna kriza v Vladi, da se potem na tak način te stvari
               pelje. Veste, jih pa ne pelje na pamet, saj za tem stoji kakšna oseba iz Državnega
               zbora. Domnevam, da ena, ki je kazensko ovadena, ampak ne bi zdaj o tem.</p>
               <p>Tisto, kar je bil torej predmet, zaradi katerega sem se tako nasmejal, je to, da
               ljudje verjamejo, da so objektivno informirani. Objektivno informirani so samo tisti,
               ki nas zdaj spremljajo, ker izvedo stvari iz prve roke, nepotvorjeno in zaradi tega
               in zaradi vprašanja odgovornosti vseh, ki bodisi soodločajo v politiki, so javne
               osebnosti, mislim, da bi bilo upravičeno uzakoniti obvezno testiranje na prepovedane
               substance. Kajti prepovedana substanca sama po sebi pomeni, da gre za njeno posest
               ali uživanje, za kaznivo dejanje.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRO POTRČ:</speaker>

               <p>Hvala lepa.</p>
               <p>Besedo ima mag. Majda Potrata.</p>
               <p>Dovolite, ne bom dal besede. Poglejte, proceduralno so še štirje prijavljeni, da v
               okviru dodatnih razprav povedo svoja stališča. Kaj bi rad? Ali jim ne smem dati
               besede? Jim lahko dam? To pa ni proceduralno, ampak je replika, ki je v okviru te
               točke ni. Kdor želi v tej točki kaj povedati, se prijavi in možnost je bila tudi za
               vas, gospod Kek. Lepo prosim. Poleg vas se bo prijavil še kdo, pa bi rad bil do vseh
               enakopraven.</p>
               <p>Gospa Majda Potrata ima besedo.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Saj 25 minutam predlagatelja in petim dodatnim gospoda Grimsa ne morem konkurirati s
               svojimi petimi minutami, ampak vseeno bi rada nekaj stvari povedala. Teh 30 minut je
               samo dokaz, kakšen je bil pravi namen vlaganja zakona, ki ga nima nobena država
               Evropske unije. Posegamo v zelo delikatno vprašanje, ki je zvezano tudi s tem, do kod
               ima javnost pravico biti obveščena o nekaterih zelo osebnih zadevah, in je tudi
               vprašanje zdravstvenega stanja tisto, o katerem se lahko v tem okviru govori. Ne vem,
               kje se bomo zaustavili, če bomo rekli, da je vse potrebno in potem celo tako daleč
               razpravljali, da mora biti en levi novinar in en neodvisen novinar. Če bi bila
               novinarka, bi se taki kvalifikaciji uprla, zaradi tega ker domnevam, da so novinarji
               neodvisni.</p>
               <p>Ampak zdaj k tistemu, kar me pri tem zakonu najbolj muči. Zakaj bi se bilo treba
               testirati na uživanje drog, če izjavim, da tega ne počnem in je to moja odgovornost
               za javno izrečeno besedo. Če me volilno telo ne jemlje resno, potem ne bo te moje
               izjave vzelo resno pa tudi vsega drugega ne. Ampak poglejte, med seboj se pogovarjamo
               o stvareh pa tisti, ki govorijo, niti ne zaznajo, da so poleg moških v tej dvorani
               tudi ženske; vsaj štiri – takrat ko sem se ozrla. Toliko glede tega.</p>
               <p>Ali recimo, da nekdo oporeka temu, da je nespodobno imeti dve lete izposojene knjige.
               Oprostite, toliko sem delala v šolstvu, da vem, da je pravičnost v izobraževanju zelo
               pomembna in dostopnost študijskega gradiva je ena od prvih zakonitosti. Mislim, da
               zaslužimo dovolj, da si lahko knjige, če jih hočemo imeti v trajno rabo,kupimo
               sami.</p>
               <p>Hotela sem sicer še o drugih stvareh govoriti, ampak eno navedbo pa vendarle moram
               popraviti; gospod Grims vedno izkoristi trenutek govorjenja za to, da napačno navaja
               nekatere dokumente. Poglejte, že zadnjič na Komisiji za peticije ter za človekove
               pravice in enake možnosti je govoril o zvezdi, upodobljeni na spominskem kovancu kot
               o zvezdi, ki naj bi simbolizirala Jugoslovansko ljudsko armado – okupatorsko.</p>
               <p>Zvezda, ki je na kovancu, je partizanska zvezda in kdor pozna zgodovinske podatke –
               takrat, ko je bil v preizkušanju orožja ranjen in za posledicami ran umrl Franc
               Rozman Stane, takrat Jugoslovanske ljudske armade ni bilo na slovenskih tleh, kolikor
               je meni znano, ampak je bila slovenska partizanska vojska in vsi štejemo Franca
               Rozmana Staneta za legendarnega poveljnika slovenske partizanske vojske.</p>
               <p>Zdaj pa še tisto o prepovedanih simbolih. Že zadnjič sem citirala in prosila, da si
               preberete, gospod Grims, magnetogram. Pet držav je zahtevalo seveda, da bi sprejeli
               neko resolucijo o prepovedi uporabe nekaterih simbolov, ampak ta resolucija je bila
               10. decembra leta 2010 zavrnjena zaradi tega, ker je Evropska komisija ugotovila, da
               so stvari v zvezi z dovoljenostjo ali prepovedjo simbolov urejene v nacionalnih
               zakonodajah in je to prepuščeno nacionalni zakonodaji. Kaj ima opraviti poljska
               nacionalna zakonodaja s slovensko zakonodajo in s tistim, o čemer nas vedno
               prepričujete – o evropskih vrednotah? Oprostite, če govorite o domoljubju in še o
               čem, potem sem jaz ponosna na partizanstvo, potem sem ponosna tudi na to, da imamo
               partizansko literaturo, partizanske bolnišnice in še vse to, kar pomaga utrjevati
               zavest v tem, da je bila partizanska vojska na strani protihitlerjevske
               koalicije.</p>
               <p>Lepo vas prosim, nehajte v parlamentu govoriti o stvareh, ki niso natančne, ki so
               zloraba nekaterih podatkov. Vam bi bilo dobro povedati še kaj več, pa ni časa.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod predsedujoči.</p>
               <p>No, tudi jaz bi izrazil ogorčenje zaradi nekaterih kvalifikacij na račun
               partizanstva, ki jih stalno slišimo s te strani, ampak stvar relativiziram, ker se mi
               zdi, da se danes dogaja res nekaj čudnega. To dokazuje tudi Grimsova izjava, da naj
               bi bil tudi nastopa gospoda Keka vreden posebne replike. Kek danes sploh ni
               razpravljal pri tej točki! Torej ga je gospod Grims videl in ga je slišal ne vem kje,
               ampak to govori o tem, da vse, kar prihaja danes s strani Slovenske demokratske
               stranke, je treba jemati z rezervo, z veliko strpnostjo, z veliko toleranco. Ker smo
               strpni in tolerantni, seveda, vam oprostimo tudi te privide ali blodnje.</p>
               <p>To velja isto za tako imenovane simbole okupatorske JLA. Zvezda, kar dvanajst jih ima
               evropska zastava, mislim, da jih ima na desetine ameriška zastava. Zvezda je
               pozitiven simbol in če se pojavi na enem kovancu – mimogrede mislim, da je odlična
               marketinška poteza ta kovanec s komandantom Rozmanom.</p>
               <p>Ampak vrnimo se k razpravi; mi smo danes kar nekaj ur zapravili oziroma posvetili
               pomembnemu vprašanju, vprašanju zasvojenosti, vprašanju drog. Seveda s strani
               predlagateljev je bil ta poskus, da bi z insinuacijami vendarle ustvarili sum o
               treznosti ali o potencialni zasvojenosti dela slovenske politike. In samo temu je
               bila namenjena ta razpravam, temu je namenjen tudi ta predlog, ki ni resen. Tudi s
               strokovne plati je absolutno amatersko sestavljen. Pa tudi če bi želeli načelno
               podpreti tak zakon, bi ga verjetno morali napisati od samega začetka, kajti strokovno
               je zelo nedodelan.</p>
               <p>In ko govorimo o strokovnem pristopu; doktor Cukjati, jaz sem malo razočaran. Od
               zdravnika bi res pričakoval nekaj znanstveno in strokovno bolj podkovanega. Vi ste
               govorili tako, kot bi poslušal svojo mamo, oprostite, ali nekoga, ki govori z
               znanjem, sicer poljudnim znanjem, ki ga imajo pač vsi, o tem, ne da bi se poglabljali
               v samo vprašanje.</p>
               <p>Veste, drog je ogromno. Vprašanje zasvojenosti je tako pomembno za našo mladino, za
               naše državljane, da ga ne moremo na tak način zlorabljati v politične namene. Mislim,
               da bi morali dejansko eno celo sejo nameniti vprašanju zasvojenosti pri nas, tako kot
               v ostalih evropskih državah, ampak pri nas je to veliko vprašanje. To je pomemben
               problem, še posebej v regiji, iz katere sam prihajam. Koper je znan po tem, da ima
               veliko trgovine s prepovedanimi mamili. Ampak je treba točno vedeti, kaj je hašiš,
               kaj je marihuana, kaj je krak, kaj je LSD – da se ne bomo zmotili pri teh črkah –,
               kaj je heroin, kaj je opij, kaj je kokain. Skratka, tukaj imamo dejansko opravka s
               celo paleto, s celo prizmo strokovnih vprašanj, o katerih mi nismo podkovani.
               Dejansko mi tega vprašanja ne poznamo dovolj.</p>
               <p>Poglejte še eno stvar. Spomnim se Bila Clintona, ameriškega predsednika, ki je
               priznal, da je v mlajših letih kadil džojnte – torej, kadil marihuano. Potem
               naslednji ameriški predsednik ni nikoli priznal, da je bil včasih zasvojen z
               alkoholom in se je zdravil. Ampak največ škode ni naredil Bil Clintom, ki je kot mlad
               študent kadil džojnte, ampak je največjo škodo temu svetu povzročil tisti predsednik,
               ki je bil včasih zasvojen z alkoholom. To so dejstva.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala<gap n="..."/></p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spregledali ste pačenje gospoda Keka, kar je bil njegov nastop. Če sem uporabil
               napačen izraz, se opravičujem<gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospod Grims<gap n="..."/></p>
               <p>Besedo ima gospod Sajovic.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Ali se še jaz malo javim<gap n="...."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospod Sajovic, izvolite, imate besedo.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Moram reči, da smo danes res priča taki zanimivi debati, h kateri bom skušal dati
               svoj kamenček, in pridružujem se kolegom iz Poslanske skupine SDS, če imajo take
               težave z drogami, z odvisnostjo, potem mislim, da je prav, da jim cel parlament
               priskoči na pomoč in pomaga pri reševanju teh problemov. Sam moram reči, da tega
               nisem zaznal. Se pa spomnim pred časom, ko je nekdo od njihovih članov za nek medij
               izjavil, da je imel težave z viskijem in s koko, da se mu je potem odtrgalo – in tri
               pikice –, pa nisem slišal, da bi organi stranke kaj ukrepali. Še celo več! Človeku so
               dali še enkrat, dvakrat priložnost na volitvah, dokler niso volivke in volivci
               postavili zadevo na pravo mesto.</p>
               <p>Je pa zanimivo, če nas danes gledajo in poslušajo mladi v tej politično sprovocirani
               in motivirani debati. Nekdo, ki to gleda, bi mislil, da je politika, droga v
               Sloveniji nekaj povsem normalnega, tega je v parlamentu na kopico. Poslanke in
               poslanci so pa ja naš zgled in zato se potem mladi, ki vse prevečkrat zapadejo v to
               težavo, velikokrat znajdejo na nepravi poti. To sporočilo me pa skrbi.</p>
               <p>Sam s testiranjem kakšnih hudih težav nimam, ne s tem proti drogam ne s kakšnimi
               drugimi. V dopolnitev tega bi predlagal, da, recimo, poslanke in poslance testiramo
               tudi na inteligenčni kvocient, da bi jih mogoče potem skušali tudi ukalupiti po
               izobrazbi, po velikosti, po barvi las ali kaj podobnega, pa po fizičnih sposobnostih,
               tako kot so nas v šoli, kako hitro kdo teče, koliko počepov naredi in tako naprej. To
               seveda malo bolj za šalo kot zares, vendar če hočemo zakon spustiti naprej in to
               dopolniti, dodelati do naslednjič, sem prepričan, da bodo predlagatelji tem mojim
               pobudam prisluhnili.</p>
               <p>Je pa ena zanimiva rešitev, ki jo lahko obrnemo v pozitivno. Nekateri od nas so že
               večkrat darovali kri. Krvi, življenjske tekočine, v državi manjka, in kot vem, po
               podatkih, takrat, ko nekdo daruje kri, je ta kri predmet obdelave in testiranja.
               Morda bi predlagali drugo zgodbo, da je vsak poslanec obvezen krvodajalec in tam se
               bodo vzporedno opravili tudi taki testi, ki se tičejo nedovoljenih substanc. To bi
               bila vsaj neka korist in neka dodana vrednost.</p>
               <p>Tudi sklicevanje, da se je o tem nekaj pisalo v medijih, ki so bili citirani, ne
               zdrži resne presoje. Vsakdo od nas, ki misli, da je nekdo v službi zasvojen, da ne
               dela prav, da je pod vplivom, je dolžan nekaj ukreniti. Prvič zato, da pomaga temu
               človeku, ki mu je očitno volja ušla na nepravo pot, drugič pa, da poda pravo
               sporočilo. Mogoče bi bilo, ko se testiramo, treba dati tudi poslance na še neka druga
               testiranja, recimo, zakaj nekateri ne hodijo redno v službo. Nekatere bi bilo treba
               testirati, ker ne znajo vračati knjig v knjižnico. Nekateri ne znajo plačevati
               položnic za stanovanje. Spet drugi ne prevzamejo s sodišča na njih naslovljeno pošto.
               Mislim, da je možnosti za testiranje tistih, ki si to želijo, v tej državi še
               veliko.</p>
               <p>Moram reči, da bom do srede, do glasovanja, temeljito razmislil, če ne bi tej pobudi,
               ki očitno pomaga delu parlamenta, ki to občuti kot težavo in problem, prisluhnil in
               pomagal.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Videl sem ljudi, ki so bili odvisni od drog, kako se ti ljudje obnašajo in odzivajo.
               Veliko skupnega imajo tudi z alkoholiki. Še posebej je grozljivo, ko ti ljudje
               doživijo abstinenčno krizo. Ko bi poslanci kdaj to videli, verjamem, da bi ta zakon
               sprejeli v splošno dobro.</p>
               <p>Zakon bi moral poseči tudi na področje tistih, ki opravljajo delo z ljudmi.
               Pogovarjamo se o zakonu, ki ničesar ne rešuje za nazaj, ampak za naprej, zato je
               neproduktivno govoriti, kaj je bilo pred nekaj leti v kakšni poslanski skupini. O
               takšnih in podobnih stvareh bi se dalo pogovarjati za nazaj, toda bistvo je sedanjost
               in prihodnost. Kakšen vpliv imajo določene substance na razumne odločitve, pa se da
               prebrati tudi v učbenikih in videti kakšen poučen film. Pri prikritih uživalcih drog
               med funkcionarji je upravičen strah, kajti ko bi se koga razkrilo, bi to sigurno
               slabo vplivalo na kariero in pojasnile bi se tudi njegove slabe odločitve, ko je bil
               pod vplivom substanc. Enako velja za alkoholike. Sodišča imajo do alkoholikov in
               drogirancev, ki so naredili kaznivo dejanje, drugačne poglede in odločitve.
               Obravnavajo jih, da so bili v času storitve kaznivega dejanja zmanjšano prištevni in
               je to na nek način olajševalna okoliščina. Ti ljudje gredo z ukrepom sodišča na
               zdravljenje oziroma odvajanje. Nikakor pa to ne sme biti olajševalna okoliščina za
               politike, ki sprejemajo zakone in vodijo državo, zmanjšano prištevni. Sigurno se
               strinjam, da je treba delo opravljati odgovorno in vestno ter pri polni zavesti.</p>
               <p>Če se zakona ne sprejme, pa bi bilo prav, da se zakonsko omogoči preverjanje, ki bi
               naj izhajalo iz naslova varnosti pri delu. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>S tem zaključujem razpravo. O predlogu sklepa, da je predlog zakona primeren za
               nadaljnjo obravnavo bomo v skladu s časovnim potekom seje Državnega zbora odločali
               jutri, v sredo, 20. aprila v okviru glasovanje.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O USTANOVITVI OBČIN TER O DOLOČITVI NJIHOVIH
                  OBMOČIJ.</title>
               </p>
               <p>Predlog zakona je v obravnavo Državnemu zboru predložila skupina petih poslancev s
               prvopodpisanim Samom Bevkom. V zvezi s tem predlogom zakona je skupina 13 poslank in
               poslancev s prvopodpisanim dr. Luko Jurijem predlagala, da Državni zbor opravi
               splošno razpravo.</p>
               <p>Za dopolnilno obrazložitev predloga zakona dajem besedo predsedniku predlagateljev
               predloga zakona Francu Juriju.</p>
               <p>Izvolite, imate besedo.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod podpredsednik. Spoštovane kolegice in kolegi!</p>
               <p>Zakon o ustanovitvi občin ter o določitvi njihovih območij je v primeru Ankarana
               morda majhna zgodba za državo, vsekakor pa je velika zgodba za naš odnos do pravne
               države, lokalne samouprave in do demokracije obče. Marsikdo se danes sprašuje, kaj
               ima tako posebnega krajevna skupnost Ankaran, da ji še ni bilo omogočeno tistega, kar
               smo doslej omogočili vsem krajevnim skupnostim v Sloveniji, tudi manjšim od Ankarana,
               ki so se na posvetovalnih referendumih odločili, da postanejo občina. Zakaj se je pri
               Ankaranu, in le tam, zataknilo? Zakaj še ni obveljala na posvetovalnem referendumu
               izražena volja neposredno prizadetih krajanov? Zakaj nam ni uspelo upoštevati odločbe
               Ustavnega sodišča, ki ugotavlja arbitrarnost takšnega ravnanja, to je preprečevanja
               ustanovitve občine Ankaran.</p>
               <p>Le za osvežitev spomina, 8. novembra 2009 se je na referendumu v Ankaranu ob
               60-odstotni udeležbi več kot 56 % krajanov izreklo za ustanovitev lastne občine.
               Referendum je bil zakonit, saj ga je dovolil in potrdil Državni zbor. Zakon, s
               katerim je bila občina ustanovljena, je bil sprejet v Državnem zboru z navadno
               večino. Na to je Državni svet na pobudo državnega svetnika in župana Mestne občine
               Koper izglasoval veto. V drugem glasovanju v Državnem zboru, kjer je lahko glasovalo
               le 89 poslancev, se je za potrditev zakona izreklo 45 poslank in poslancev, in zakon
               je padel.</p>
               <p>Pobudniki ankaranske občine so se nato pritožili na Ustavno sodišče, le-to pa je
               najprej zamrznilo volitve v Mestni občini Koper, nato pa po javni obravnavi sklenilo,
               da je bila nepotrditev ustanovitve občine Ankaran izraz arbitrarnosti ter je
               Državnemu zboru naložilo novo odločanje, ki naj bi to arbitrarnost odpravilo. Ob
               arbitrarnosti je bila očitna tudi diskriminacija, saj so pravice Ankarančanov, ki so
               sicer veljale drugod v državi, obvisele zaradi posebnih interesov mogočnih
               gospodarskih družb in posameznikov na tistem območju. Marsikateri odgovor na silovito
               nasprotovanje občini Ankaran gre iskati prav v intenzivnem in nepreglednem trgovanju
               z zemljišči v Ankaranu, Valdoltri in Debelem rtiču. Krajevna skupnost Ankaran je
               uspela prav tako s pritožbo na Ustavno sodišče ustaviti tudi to razprodajo, kar je še
               dodatno razjarilo akterje trgovanja, v prvi vrsti občinski vrh.</p>
               <p>Neslavno je bila v tem parlamentu obravnavana tudi odločba Ustavnega sodišča.
               Neslavno zato, ker sta dva poskusa novega glasovanja o ustanovitvi občine Ankaran
               končala že na matičnem odboru. Hkrati se je skušalo naknadno dokazati, da so bili vsi
               postopki, ki so vodili do referenduma, nezakoniti, češ da Ankaran v resnici ni imel
               pogojev, ki jih veleva zakon ali celo 7. člen posebnega Statuta k londonski
               spomenici. To sicer demantirajo nekatera dejstva, ki so nastopila po prvi zavrnitvi
               nove občine, na primer novela zakona o lokalni samoupravi, kjer smo črtali del člena,
               ki dopušča izjeme pri zahtevanem številu prebivalstva. Prav ta sprememba dokazuje, da
               so bili postopki za referendum v Ankaranu v zvezi s tem vidikom povsem zakoniti.</p>
               <p>Drugemu ugovoru, ki je prihajal iz ustanov italijanske narodne skupnosti Kopra in
               Obale pa so najbolje odgovorili pripadniki italijanske skupnosti v Ankaranu sami, saj
               so ustanovili skupnost Italijanov in pripravili ustanovitev samoupravne skupnosti.
               Trditev, da bi bila občina Ankara v neskladju s 7. členom posebnega statuta ali s 5.
               členom Zakona o lokalni samoupravi je povsem neutemeljena. V novi dvojezično občini
               Ankaran bi italijanska skupnost ohranila in celo lahko bistveno bolje kot sedaj
               razvijala svoje ustavne pravice.</p>
               <p>Danes razpravljamo torej o zadevi, ki bi jo morali že zdavnaj rešiti ob spoštovanju
               osnov demokracije, lokalne samouprave, pravice, pravne države in ustavnosti. To, žal,
               počnemo po rednem in ne po skrajšanem postopku, ker so nekateri želeli zavlačevati in
               s tem izjaloviti tudi ta poskus odprave arbitrarnosti, ki nam jo očita odločba
               Ustavnega sodišča.</p>
               <p>Zato upam in pozivam ta cenjeni zbor, da na dostojen način opravimo nalogo, ki smo jo
               pustili nedokončano po izglasovanju veta v Državnem svetu, in da s potrditvijo občine
               Ankaran omogočimo tudi razpis volitev v Mestni občini Koper in Ankaranu.</p>
               <p>Predlagam in pozivam zato, da potrdimo primernost zakona za nadaljnjo obravnavo.
               Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Prehajamo na predstavitev stališč poslanskih skupin. Gospod Franci Kek bo predstavil
               stališče Poslanske skupine Zares.</p>
               <p>Prosim.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo. Spoštovani!</p>
               <p>Poslanska skupina Zares zagovarja spoštovanje odločb Ustavnega sodišča, zato so tudi
               v primeru ustanovitve občine Ankaran večina naših poslancev opredeljuje dosledno s
               tem načelom. Kot je znano, so bili v poslanski skupini mnenja in stališča do nove
               občine od vsega začetka deljena pa tudi glasovanje o postopku do referenduma in tudi
               kasneje različna. Med skupnimi imenovalci naše stranke in naše poslanske skupine je
               namreč tudi nasprotovanje nadaljnji drobitvi občin ter zagovarjanja zakonodaje, ki bo
               stimulirala povezovanje lokalnih skupnosti. Zavedamo se, da je primer Ankarana dokaj
               specifičen in smo v odnosu do le-tega tehtali med argumenti, ki jih izpostavlja
               Ustavno sodišče, torej s spoštovanjem referenduma in posledično odločbe Ustavnega
               sodišča, ter načelnim prepričanjem, da nastajanje novih majhnih občin ni v interesu
               razvojno naravnane vizije naše države. Menimo pa, da je prvi argument, to je
               spoštovanje ugotovitev Ustavnega sodišča in predvsem referendumske volje,
               pomembnejši. Kajti, nadaljnji zapleti s priokusom ustavnega spora za državo so
               nekoristni, pri državljanih pa utegne krepiti nezaupanje do pravne države ter sum, da
               so nekatere skupnosti diskriminirane.</p>
               <p>Zato bomo v Poslanski skupini Zares večinoma podprli nadaljnjo obravnavo in sprejetje
               zakona, ki bo omogočil ustanovitev občine Ankaran. S tem bomo zagotovili tudi pogoje
               za izvedbo lokalnih volitev v Mestni občini Koper in Ankaran.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franc Bogovič bo predstavil stališče Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep dober dan. Spoštovani podpredsednik, kolegice, kolegi!</p>
               <p>Pravica do lokalne samouprave je ustavno varovana pravica in predlagani zakon želi
               urediti, da se ta pravica uresniči tudi prebivalcem Ankarana, ki so že pred več kot
               17 meseci jasno opredelili, da želijo živeti v svoji občini.</p>
               <p>V Poslanski skupini Slovenske ljudske stranke takšno namero zakona pozdravljamo in jo
               tudi odkrito podpiramo. Veseli nas tudi, da o predlogu zakona odločamo in
               razpravljamo na seji Državnega zbora, saj so se vsi dosedanji postopki končali na
               matičnem delovnem telesu. Celotnega postopka ustanavljanja občine Ankaran ne bom
               omenjal. Bom pa omenil ključni trenutek, ki je po mnenju poslancev Slovenske ljudske
               stranke najpomembnejši v tem postopku.</p>
               <p>26. novembra 2010 je Ustavno sodišče izdalo odločbo, v kateri je določilo, da je
               zakon o ustanovitvi občin ter odločitvi njihovih območij v neskladju z ustavo ter
               naložilo Državnemu zboru, da mora v roku dveh mesecev od objave odločbe v Uradnem
               listu odpraviti to neskladje. Vlada Republike Slovenije je zato takrat v zakonodajni
               postopek ponovno vložila predlog zakona, s katerim bi se omogočila ustanovitev občine
               Ankaran, vendar je bil predlog zakona po fiasku na seji pristojnega odbora zavrnjen,
               na seji Državnega zbora pa se je zakonodajni postopek lahko le še formalno zaključil.
               Je bila pa na isti seji izglasovana ustanovitev občine Mirna, čeprav je bila
               problematika te občine zajeta v isti odločbi Ustavnega sodišča.</p>
               <p>V Poslanski skupini Slovenske ljudske stranke smo zato nemudoma reagirali z
               vložitvijo predloga zakona, s katerim bi se izpolnili pogoji, določeni za ustavno
               odločbo in tako končno omogočilo ustanovitev občine Ankaran. Ustavno sodišče je v
               odločbi namreč zapisalo, da sprejetje predloga zakona pomeni arbitrarno in samovoljno
               odločanje Državnega zbora, kršenje načel pravne države in kršenje načel
               enakopravnosti prebivalcev na tem območju, saj se njihova volja, jasno izkazana na
               referendumu, ni upoštevala. Vendar, glej ga zlomka! Obravnava našega predloga zakona
               se je ponovno ustavila na matičnem delovnem telesu, kjer je predlog zakona podprlo 8
               poslancev, nasprotovalo pa mu je prav tako 8 poslancev, s čimer je bila obravnava
               predloga zakona formalno zaključena. V Poslanski skupini Slovenske ljudske stranke
               smo takrat bili ogorčeni nad tovrstnim ravnanjem koalicije in dela opozicije, ki jim
               je s proceduralnimi ukrepi že drugič uspelo preprečiti obravnavo predloga zakona na
               seji Državnega zbora, kjer bi se jasno pokazalo, kateri poslanci nasprotujejo
               ustanovitvi občine Ankaran in kateri to podirajo. Tako pa se postopek ustanavljanja
               občine Ankaran, za katero se na referendumu jasno opredelila večina prebivalcev,
               ponovno končal na matičnem delovnem telesu.</p>
               <p>V Poslanski skupini Slovenske ljudske stranke upamo, da se tovrstna dvoličnost ne bo
               ponavljala in se bo sedaj, ko so predlagatelji novele zakona vodje koalicijskih
               poslanskih skupin ter tudi vodja naše poslanske skupine, več kot leto in pol
               trajajoča saga o ustanavljanju občine Ankaran končno srečno zaključila. Veseli smo
               tudi, da se o tej temi končno razpravlja na seji Državnega zbora, na glasovanju pa se
               bo jasno pokazalo, kateri poslanci so se do sedaj skrivali za sklepi matičnega
               delovnega telesa, saj se bomo morali do predloga zakona vsi jasno in javno
               opredeliti. Že dolgo časa se namreč odvija huda polemika med zagovorniki in
               nasprotniki ustanovitve občine Ankaran, velikokrat so razprave prišle na povsem
               osebni nivo, v razpravah pa se je mnogokrat pokazal nizek nivo politične kulture
               političnih akterjev na lokalnem in državnem nivoju. V Poslanski skupini Slovenske
               ljudske stranke ocenjujemo, da glavni razlog za težnje po odcepitvi občine od občine
               Koper tičijo ravno v ignorantskem odnosu Mestne občine Koper do prebivalcev Krajevne
               skupnosti Ankaran, saj je več kot očitno, da v takšnih okoliščinah ne morejo normalno
               izvrševati svoje ustavne pravice do lokalne samouprave.</p>
               <p>Poslanci Slovenske ljudske stranke smo tudi prepričani, da razvoj Luke Koper ne bo
               ogrožen, če bo območje Luke ležalo v dveh občinah. Pričakujemo celo večjo
               sprejemljivost za razvoj Luke na območju Ankarana, saj bodo neposredno prizadeti
               občani v večji meri udeleženi v procesu razvoja Luke in ne bodo več imeli občutka, da
               so odrinjeni od vpliva na razvoj domačega okolja. Prepričani smo tudi, da bodo v
               Ankaranu našli kompromis med razvojen Luke in razvojem turizma. Opozarjamo pa, da
               nekateri še neraziskani dogodki, povezani s poslovanjem in nadzorom nad poslovanjem
               Luke, ter nepremičninski posli nikakor niso koristili njenemu razvoju. Zanimivo je
               predvsem to, da so bili pri spornih poslih neposredno udeleženi številni predstavniki
               neformalne koalicije, ki se danes bori proti ustanovitvi občine Ankaran in za razvoj
               Luke Koper. V Poslanski skupini SLS smo zato prepričani, da se lahko z ustanovitvijo
               občine Ankaran omogoči boljši nadzor in bolj transparentno poslovanje Luke Koper.</p>
               <p>V Poslanski skupini Slovenske ljudske stranke nas ustanovitev društvenih organizacij
               pripadnikov italijanske narodne skupnosti v okviru Krajevne skupnosti Ankaran, ki se
               je zgodila konec meseca januarja, utrjuje v prepričanju, da so v manjših lokalnih
               skupnostih velikokrat bolje zagotovljene posamezne pravice kot v večjih. Prepričani
               smo, da bodo imeli pripadniki italijanske narodne skupnosti živeči na območju
               Ankarana, v novo nastali občini najmanj primerljive pogoje za svoje delo, kot jih
               imajo danes v Mestni občini Koper. Morda najpomembnejša ugotovitev, ki govori v prid
               ustanovitvi občine Ankaran, je po našem mnenju tudi dejstvo, da nova občina Ankaran v
               mnogih ozirih bistveno bolje izpolnjuje pogoje kot številne v preteklosti
               ustanovljene občine, nova občina Ankaran pa bo za razliko od mnogih tudi finančno
               samozadostna.</p>
               <p>V Poslanski skupini SLS smo zato prepričani, da bo Mestna občina Koper kljub manjšemu
               ozemlju tudi v bodoče ena izmed najbogatejših občin v Sloveniji.</p>
               <p>Poslanci SLS ostajamo trdno na stališču, da je treba upoštevati voljo prebivalcev
               Krajevne skupnosti Ankaran ter dosledno upoštevati odločbo Ustavnega sodišča in
               omogočiti prebivalcem uresničitev ustavne pravice do lokalne samouprave, zato predlog
               zakona podpiramo.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Matjaž Zanoškar bo predstavil stališče Poslanske skupine Demokratične stranke
               upokojencev.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala, predsedujoči. Kolegice in kolegi!</p>
               <p>Dovolite, da predstavim stališče Poslanske skupine DeSUS glede Predloga zakona o
               spremembah in dopolnitvah Zakona o ustanovitvi občin ter o določitvi njihovih
               območij. Torej, za Ankaran.</p>
               <p>V Poslanski skupini DeSUS bomo ponovno povedali svoje stališče glede predloga novele
               zakona o ustanovitvi občin in določitvi njihovih območij, ki predvideva, da naj bi se
               211 obstoječim občinam pridružila še nova občina Ankaran. Tudi tokrat imamo pri
               predlogu za ustanovitev občine Ankaran enake pomisleke, kot smo jih navedli že ob
               prejšnjih poskusih ustanovitve nove občine.</p>
               <p>Tokratni predlog zakona o ustanovitvi nove občine je vložila skupina poslancev, ki
               svoj predlog utemeljuje z odločbo Ustavnega sodišča z dne 26. 11. 2010. Ustavno
               sodišče je odločilo, da je obstoječi zakon o ustanovitvi občin ter o določitvi
               njihovih območij v neskladju z ustavo, ker ne vsebuje določb o občini Ankaran in
               občini Mirna. Zato je Ustavno sodišče naložilo Državnemu zboru, da to neskladje
               odpravi v dveh mesecih od objave odločbe v Uradnem listu Republike Slovenije.
               Prejšnji poskus je bil za Ankaran neuspešen, zato se danes ponovno ukvarjamo s to
               temo.</p>
               <p>Glede ustanovitve občine Ankaran še vedno obstajajo deljena mnenja. To je pokazalo
               tudi glasovanje na matičnem delovnem telesu, pa tudi ločeno mnenje ustavne sodnice,
               kar je po naši oceni dokaz, da je ustanavljanje novih občin, ki ne izpolnjujejo
               zakonsko predpisanih pogojev, zelo občutljiva tema. Dejstvo je, da je Slovenija
               premajhna, da bi se občine delile še na manjše enote, ki same niso zmožne
               zagotavljati svojega delovanja in financiranja, ter da bi bilo potrebno te male
               občine spodbujati k združevanju. Združene bi namreč lažje funkcionirale ter svojim
               občankam in občanom zagotovile potrebno infrastrukturo in zadovoljili njihove
               potrebe.</p>
               <p>Na tem mestu moram spomniti, zakaj poslanci DeSUS-a nimamo tudi tokrat enotnega
               mnenja. Eden od razlogov je, kot smo to povedali že nekajkrat, program stranke
               DeSUS-a, v katerem je opredeljeno, da stranka nasprotuje nadaljnjemu drobljenju
               občin. Takšno je tudi stališče občinskega odbora DeSUS Koper, ki je nasprotovalo
               nastanku nove občine Ankaran, ter italijanske narodne skupnosti. Le-ta je v prejšnjih
               poskusih ustanavljanja ankaranske občine celo opozorila na neupoštevanje 8. člena
               Osimskega sporazuma iz leta 1975 in Londonskega memoranduma, kar napotuje k nepodpori
               o ustanovitvi ankaranske občine.</p>
               <p>Moramo priznati, da obstajajo močni lokalni interesi peščice oseb, ki bi želeli
               opravljati, voditi to svojo občino, ne glede na to, ali so te občine funkcionalne ali
               ne. Ti lobiji po svoje tolmačijo Evropsko listino lokalne samouprave, ki jo je
               Slovenija ratificirala leta 1996. Listina namreč govori o lokalni skupnosti, ne daje
               pa pravice do občine, kar nekateri napačno interpretirajo. Listina namreč poudarja,
               da je treba ustanavljati lokalne skupnosti, ki bodo sposobne z zakonskimi okviru
               urejati in opravljati pomemben del javnih zadev z lastno odgovornostjo v korist
               lokalnega prebivalstva. Male občine pa po naši oceni tega niso sposobne. Zato jih, po
               naši oceni ne bi smeli ustanavljati. Dejstvo je, da občina Ankaran ne izpolnjuje
               zakonskih pogojev za ustanovitev občine, vendar pa je volja ljudstva izražena na
               referendumu naklonjena temu, da se nova občina navkljub neizpolnjevanju pogojev
               vendarle ustanovi.</p>
               <p>Za poslance Poslanske skupine DeSUS je bila to ves čas temeljna dilema:
               neizpolnjevanje zakonskih pogojev nasproti volje ljudstva. Ta dilema nam ostaja še
               danes, ko obravnavamo ta predlog zakona. Zato bom tudi tokrat povedal, da bodo
               poslanci Poslanske skupine DeSUS odločali vsak po svoji vesti. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mag. Borut Sajovic bo predstavil stališče Poslanske skupine Liberalne demokracije
               Slovenije.</p>
               <p>Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Prijazen popoldanski pozdrav kolegicam in
               kolegom!</p>
               <p>Zgodba o ustanovitvi občin v Sloveniji, med njimi pa je na pomembnem mestu
               ustanovitev občine Ankaran, dobiva že dolgo brado. V poslanskem klubu smo
               parlamentarno razpravo podprli zato, da ta zgodba, ki meče kaj čudno luč na enakost
               vseh državljank in državljanov v Sloveniji, ni v vseh primerih in v vseh ozirih pred
               zakonom enaka. Dileme tukaj so izredno različne in ni vprašanje o tem, kdo od
               poslancev bo zgodbo o ustanovitvi občine podprl in kdo ji bo nasprotoval, ključna
               zgodba je v tem, da proceduro v Državnemu zboru pripeljemo do konca. Odločitev
               vsakega od nas naj bo takšna, kakršno si pri sebi predstavlja. Tudi dilema okoli
               Ustavnega sodišča, ki nam je naložilo, da naj o tem odločimo v skladu s svojim
               prepričanjem in svojo vestjo, je na mestu. Ustavno sodišče ni ukazalo, da naj občino
               ustanovimo kot obvezo; ni in ne more ukazati, kako naj glasujemo, pač pa nas je
               napotilo na ravnanja in tako kot vedno smo pri odločanju sami s seboj, s svojo
               vestjo, s spoštovanjem ustave in druge zakonodaje.</p>
               <p>Resnica je, da je v Sloveniji občin veliko, pri tem pa je pomembno, da upoštevamo
               tudi tisto, kar smo v Državnemu zboru storili s sprejetjem nove zakonodaje in vse
               občine, ki jih v Sloveniji ustanavljamo, morajo biti v skladu z veljavnimi in
               sprejetimi zakoni.</p>
               <p>Potem se pa tukaj še odpira dilema, ali je to zgodba za nazaj ali zgodba za naprej. V
               Poslanskem klubu Liberalne demokracije Slovenija smo mnenja, da od takrat naprej, ko
               smo ljudi pozvali na referendum in so ljudje izrazili svojo voljo, enostavno poti in
               vrnitve na prvotno točko ni več. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Havla.</p>
               <p>Gospod Vili Rezman bo predstavil stališče Poslanske skupine nepovezanih
               poslancev.</p>
               <p>Prosim.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa, gospod podpredsednik.</p>
               <p>Stališče Poslanske skupine nepovezanih poslancev bo kratko in jasno, tako kot je bilo
               tudi v preteklosti. Mi smo ves čas pozorno spremljali ne samo polemike v Državnemu
               zboru, ampak tudi siceršnje v zvezi z ustanavljanjem občine Ankaran. Pri tem lahko
               ugotovimo dvoje; prvič, da je pravzaprav vsega spoštovanja vredna nepopustljiva volja
               predlagateljev čisto do konca, da pa moramo k temu dodati tudi drugo ugotovitev, da
               je argumentacija bila prešibka, da bi ji mi pritegnili. Mi ocenjujemo, da bi bilo
               napak, kot se zdaj dogaja, da se preveč sklicuje na voljo, in sicer na voljo mimo
               zakonodaje. Če bomo popustili pred tem, da bomo ubogali in poslušali samo še voljo,
               potem parlamenta, ki sprejema zakonodajo in ki bi naj po njej ravnal, niti ne
               potrebujemo več. Potem bomo kar merili moči, vihali rokave in izmerili, kdo je zbral
               več muskulature. Mi se torej temu upiramo.</p>
               <p>Druga pomembna ugotovitev, ki jo želimo sporočiti, je, da je bilo ravnanje Vlade v
               tej proceduri ves čas, zelo milo rečeno, mencavo; prestopala se je z ene noge na
               drugo, ni vedela, kaj bi, ni znala zavzeti odločnega stališča, pa bi ga morala, in
               tudi zadnje stališče Vlade je takšno, da ne vemo, v kateri predal ga bi dali, da ga
               ne bi še kdo kdaj našel.</p>
               <p>Tretje, kar bi radi pri tem povedali, je nestrinjanje z očitkom, ki smo ga lahko
               slišali tudi danes, s strani tistih, ki so spali na matičnem delovnem telesu takrat,
               ko bi morali odločati, da drugi, ki smo budno in pozorno spremljali, nismo pritegnili
               in zaspali z njimi vred. Torej tisti, ki niso delali tega, kar bi morali, nimajo
               nobene osnove za to, da bi nam, ki smo skušali korektno razmisliti, delili levite in
               nam očitali eno ali drugo.</p>
               <p>In zadnje, kar bi rad ob tem rekel, je, da je ta poskus v seriji samo še en prispevek
               k temu, da se bo nervoza v slovenski družbi povečevala. Iz dneva v dan postajamo bolj
               živčni in samo vprašanje je, koliko nas še loči do tiste meje, ko bomo lahko rekli,
               ne samo da je prisotna nervoza, ampak da smo postali celo nevrotična družba. Mi k
               temu ne želimo prispevati, zato bomo vsi trije nasprotovali temu, da se na zemljevid
               Slovenije doda še ena občina.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Roberto Battelli bo predstavil stališče Poslanske skupine narodnih
               skupnosti.</p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Težko je povedati kaj novega o tej zgodbi in je tudi sedaj težko povedati kaj bolj
               konsistentnega kot pa je moj predhodnik, ki dokazuje, da vendar obstajajo tudi ljudje
               zdrave pameti.</p>
               <p>Novo je morda to, da je zadnjič predsednik Ustavnega sodišča povedal v zvezi s to
               odločbo, da je postopkovne narave. Torej, da se je Ustavno sodišče osredotočilo na
               postopek in na kršitve postopka. Problem je v tem, da ta odločba na nek način
               onemogoča poglobljeno analizo vsebine. Ta vsebina, kot je bilo že s strani nekaterih
               od nas opozorjeno od vsega začetka, kaže, da ustanovitev te občine ne odgovarja niti
               tedanjim zakonskim kriterijem, še manj pa sedanjim zakonskim kriterijem. Kršena sta
               bila 5. in 13.a člen prejšnjega zakona. Prejšnji 5. in sedanji 6. člen zakona pravi,
               da na narodnostno mešanih območjih morajo občine biti ustanovljene tako, da <q>"so
               zagotovljene pravice narodnih skupnosti"</q>, ne da <q>"bodo zagotovljene"</q>. Tam se občine ne
               morejo ustanavljati na podlagi obljub o boljšem, kakršnemkoli že, prihodnjem položaju
               narodne skupnosti. In to je evidentna kršitev. Kot smo že imeli v preteklosti
               opravka, če bi bil dan predlog, recimo, za občino Ankaran-Hrvatini, potem bi ta
               argument odpadel.</p>
               <p>V podporo temu, kar stalno ponavljam, je tudi drobljenje občin v Prekmurju, kjer v
               vsaki mali občini, ki so bile takrat ustanovljene, obstaja vsaj šola, ki je ključni
               element lokalne samouprave po naši zakonodaji, kajti osnovne šole, kot vemo, so
               ustanovljene s strani občin; pa to samo kot primer.</p>
               <p>Če bi veljalo to, kar pravijo zagovorniki te protizakonite iniciative, da je narodnim
               skupnostim – ti se pa zelo spoznajo na narodne skupnosti in na to, kaj je dobro za
               njih, bolj kot narodne skupnosti same, to vemo. Ampak če bi temu bilo tako, potem bi
               bilo treba v Kopru ustanoviti najmanj 8 občin: 5 krat 8 je 40 tisoč; 46 tisoč
               prebivalcev<gap n="..."/> Takrat šele bi narodna skupnost začela cveteti.</p>
               <p>Kar zadeva Osimski sporazum in 7. člen specialnega statuta, priloženega Londonskemu
               memorandumu. Veste, tista norma je tam notri, ker je nedokazljiva intenca o
               škodovanju narodnih skupnosti. Ampak tista norma je tam notri in se ponavlja tudi v
               konvenciji Sveta Evrope, ki smo jo tudi mi ratificirali 1998. leta. Podobna norma se
               tudi tam ponavlja v 16. členu. To je sporočilo oblastem, naj vendarle ne počnejo
               tega. To je osnovno sporočilo o nevarnostih, katerim bi se približali, če bi ta,
               ponavljam, protizakonita občina bila ustanovljena. So bile tudi jasno povedane s
               strani kolegov slovenske manjšine v Italiji.</p>
               <p>Tudi sedaj, ko poteka ta razprava v zvezi s Koroško. Poglejte, tam slovenska država
               in tudi slovenska manjšina insistirata na teritorialnem principu in iz tega izvira
               potem ves mehanizem, tudi enakopravnosti in tisto, kar naj bi bilo svobodno življenje
               manjšine na določenem teritoriju. Prav umetna ustanovitev te skupnosti v Ankaranu,
               trije ljudje so, ki se zgodi isti večer, ko pade zakon v Državnem zboru, ni dobra
               popotnica za položaj narodne skupnosti in kaže na šibkost italijanske narodne
               skupnosti, katere institucionalne predstavnike se ne posluša in se ne upošteva
               njihovih stališč. Torej vse to kaže na šibkost in na način, kako se v bodoče lahko še
               dodatno manipulira z narodno skupnostjo.</p>
               <p>Poglejte, vse se začne pravzaprav 20. maja 1994, ko neka državljanska pobuda
               Slovenska Istra iz Kopra doseže, da postane Koper neustavna občina in potem se
               rafalno nadaljujejo te akcije te iste pobude – naslednja je 15. julija 1994 in tako
               naprej in tako naprej. Ve se, kdo stoji za tem. Točno se ve, kdo stoji za tem, in
               tudi se ve, kdo je bil vpleten v lastništvo Adrie v Ankaranu – na primer. O razlogih,
               zakaj je treba ustanoviti občino Ankaran. Poglejte. Slovenija je zdaj bogatejša z
               našimi prizadevanji. Z našo načelno držo in opozarjanjem, da je ustanavljanje občine
               ekološko usmerjen projekt, ki želi trajnostno upravljati z naravnimi prostorskimi in
               ekonomskimi viri, da želimo ščititi še zadnji nepozidan delček Obale, ga želimo
               odpreti vsem, ki prihajajo v Ankaran. To je razlog, zakaj mora biti občina Ankaran.
               Problemi, ki jih imajo tisti ljudje tam – in da vam ne povem, kakšne probleme imamo
               mi, v Bertokih. Vsi ti problemi v zvezi z impaktom Luke in ostalih industrijskih,
               gospodarskih dejavnosti na kvaliteto življenje, zraka in vsega. Ti problemi se ne
               rešujejo z ustanavljanjem občin.!Ti problemi se rešujejo s spremembo zakonodaje. In
               ni slučajno, da so oni dosegli nekaj na Ustavnem sodišču – v zvezi z zakonodajo
               seveda. Ampak zadeva ni bila tako zelo čudna, kot je, če bi ne bilo tudi nekaj
               drugega – to lahko beremo v Sobotni prilogi. Torej, pred več leti ste res sedeli
               skupaj z Borisom Popovičem, Danielom in Janezom Starmanom ter župana prepričevali o
               razdelitvi interesov v občini Koper, da bi ustanovili več občin. Razumete, kaj vse se
               sproža v zvezi s to odločbo Ustavnega sodišča iz 1994. leta, ki zapoveduje razbitje
               občine, tudi če ljudje tega nočejo? Sprašujem vas, ljudje iz Ospa, iz Gračišča, iz
               Hrastovelj, iz Gradina, iz Puč, da ne naštevam vseh teh zaselkov! 5 milijonov evrov
               manj bo v blagajni koprske občine. Za njih!</p>
               <p>Ampak, da se vrnemo. Tedaj smo predlagali, da bi vzpostavili ustavno skladnost MOK –
               najprej sprožijo to, da je zadeva neustavna in potem zapolnjujejo zgodbo – in
               zadovoljili odločbi Ustavnega sodišča, hkrati pa ne razbili mestne občine, tako da bi
               se ta mestna občina preprosto preoblikovala v zvezo manjših občin, kjer bi za širše
               interese itn. pač ostalo na eni točki. Ti župani bi naredili tudi zvezo županov
               manjših občin itn. To je tisto, kar naj bi opravičevalo ustanavljanje občine Ankaran.
               Skratka, arbitrarnost se je zgodila takrat, ko je bil sprejet odlok, ker je bil
               sprejet odlok v nasprotju s tedaj veljavno zakonodajo, 27 lobistov je delalo, da je
               takrat prišlo do 39 glasov! Ti, ki smo se tega zavedali, pa se nismo pritožili na
               odlok zaradi tega, ker je v zakonu pisalo, da to pravico imajo samo pobudniki –
               očitno smo naredili napako. Zdaj nas pa na nek način postopkovno Ustavno sodišče
               kaznuje zaradi te napake. Ampak je težko, veste, je težko biti za nekaj, kar je tako
               očitno protizakonito in kar odpira niz problemov, ki se še kopičijo na obstoječe
               probleme. To je nespametno!</p>
               <p>Srčno upam, da se bomo zavedali, da so procedure za ustanavljanje te občine že
               konzumirane, novi zakon ne omogoča ustanavljanje občine, ki ima manj kot 5 tisoč
               prebivalcev, in da se držimo tega. V pripravi je pa tudi resolucija, kjer lahko
               odgovorimo na tiste očitke, ki gredo v to smer, da se mi protiustavno obnašamo, ampak
               protiustavno je sprejemati protizakonite odločitve.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Zvonko Lah bo predstavil stališče Poslanske skupine SDS.</p>
               <p>Prosim.</p>
            </sp>
            <sp who="SDZ5:LahZvonko">

               <speaker>ZVONKO LAH:</speaker>

               <p>Spoštovane kolegice in kolegi, gospod podpredsednik!</p>
               <p>Še enkrat se soočamo tukaj z znano problematiko o ustanavljanju občine Ankaran in
               naše stališče je tudi sedaj podobno prejšnjemu.</p>
               <p>Namreč, leta 1994 ali 1995 je Ustavno sodišče izdalo odločbo o neustavnosti občine
               Koper, pa ne samo občine Koper, tudi Mestna občina Novo mesto je bila takrat na tem
               seznamu, vendar se v Mestni občini Koper ni nič zgodilo do sedaj, glede na tedanjo
               odločbo Ustavnega sodišča. V Mestni občini Novo mesto pa je od takrat nastalo še pet
               novih občin, ki dobro delajo, in verjetno, če bi šli ti občani še enkrat na
               referendum, kjer bi glasovali za ali proti občini, nikakor ne bi glasovali proti tem
               občinam. Občine so uspešne!</p>
               <p>Vendar v Mestni občini Koper pa je ta odločba obvisela, nihče, nobena vlada se ni
               ukvarjala z njo, pa tudi pobude ni bilo za ustanovitev novih občin. Ustavno sodišče
               je odločilo, da je Mestna občina Koper protiustavna zato, ker ruralni del, zaledje
               Kopra ne spada v skupno občino Koper, ker verjetno ni bila zagotovljena v skupni
               občini Koper lokalna samouprava, tako kot je mišljena po naši ustavi, Evropski
               listini o lokalni samoupravi in tudi naši zakonodaji. Vendar, če pobudnika ni, potem
               ne more priti do referenduma, do odločitve in verjetno je Mestna občina Koper
               zadovoljevala vse potrebe teh krajevnih skupnosti, da niso občutile potrebe po
               lastnih občinah. Drugače pa je bilo v Mestni občini Novo mesto, kjer se je pet občin
               izločilo in tudi zagotavljajo lokalno samoupravo v svojih sredinah.</p>
               <p>Po našem mnenju še vedno ni odpravljena odločba Ustavnega sodišča, stara več kot
               petnajst let. Nakar se je pojavila pobuda za ustanovitev občine Ankaran, ki pa ne
               odpravlja te odločbe Ustavnega sodišča izpred dobrih petnajst let. Tudi kongres
               lokalnih in regionalnih oblasti pri Svetu Evrope je v svojem poročilu leta 2001
               svetoval vladi, da naj ne razdružuje oziroma naj ne ločuje, razbija občine oziroma
               samega mesta Koper. Vendar pa je Krajevna skupnost Ankaran po mojem mnenju imela po
               prejšnjem zakonu o ustanavljanju občin in določitvi njihovih območij vse pogoje po
               13.a členu za ustanovitev samostojne občine, dočim veliko drugih pobud za ustanovitev
               nove občine po mnenju vlade ni zagotavljalo vseh pogojev, pa tudi tiste, ki so imele
               bistveno več prebivalcev, kot pa jih ima Krajevna skupnost Ankaran.</p>
               <p>Tukaj je vlada ugotovila, da več teh območij ima pogoje, vendar Državni zbor ni
               izglasoval referendumov v vseh teh sredin. Samo v krajevni skupnosti Mirna in Ankaran
               so dobili priložnost, da se ljudje izrazijo na referendumu – verjetno tudi zaradi
               tega, ker je bilo v paketu. Ali bi izpadla ena ali druga, na koncu se je pokazalo, da
               so se krajani v Mirni tudi z referendumom skoraj z 90 % odločili v podporo svoji
               občini in so jo tudi dobili. V krajevni skupnosti Ankaran je bila nižja udeležba in
               tudi nižji odstotek, manjši odstotek prebivalcev za svojo občino.</p>
               <p>Naše mnenje je, da bi morala vlada reševati to problematiko tako, da bi rešila tudi
               neustavnost odločbe iz leta 1994, in reševati Mestno občino Koper v celoti. S tem, ko
               bi določili občino Ankaran, bi samo še poglobili problematiko, ne pa je reševali.</p>
               <p>¸ Zato je naše mnenje, da naj se to reši v kompletu, naj se odpravi tudi neustavnost
               izpred 15 let; seveda, če je taka volja tamkajšnjih prebivalcev. Ne pa proti volji
               prebivalcev. Zato smo proti takemu reševanju in tega zakona ne bomo podprli, tako kot
               tudi v prejšnjem postopku nismo. Naj država oziroma Vlada reši obe odločbi Ustavnega
               sodišča. Sicer pa sedanji zakon o ustanovitvi občin in določitvi njihovih območij
               pravi, da mora imeti območje najmanj 5 tisoč prebivalcev, s tem da so vsa ostala
               merila in kriteriji brisani. Samo 5 tisoč prebivalcev. Mislim, da bo naredil v
               prihodnje še več škode kot koristi, ker lahko nastane v Ljubljani ulica, ki ima 5
               tisoč prebivalcev, ima vse pogoje za ustanovitev samostojne občine, ker so vsi ostali
               kriteriji brisani. Če večina predlagateljev prihaja iz pozicijskega dela tega
               parlamenta, ki je sprejel tak zakon, pa sedaj hoče občino Ankaran spraviti skozi ta
               parlament, mislim, da so tudi tukaj dvojna merila. Občina Ankaran ne zagotavlja
               pogojev po sedaj veljavnem zakonu o ustanavljanj občin in določitev njihovih
               območij.</p>
               <p>Poslanska skupina Slovenske demokratska stranke ne podpira tega predloga zakona.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Poslanke in poslance bom pozival – tiste, ki ste prisotni in
               ste na listi za razpravo. Besedo ima gospod Presečnik. Pripravi naj se gospod
               Battelli.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik.</p>
               <p>Saj najbrž ni kaj reči več o tej temi, glede na to, da smo o tem razpravljali že kaj
               jaz vem kolikokrat. Ampak gre preprosto za neke vrste dvoličnost. Mislim, da so pred
               dobrimi 14 dnevi imeli volitve v novi občini Mirna, pa sploh ne vidim posebne razlike
               med eno občino in drugo. Tudi glede pogojev in tako dalje. Tu imamo mnogo nekdanjih
               mestnih občin, kjer na obrobju teh mestnih občin – prej je bila omenjena ena, Novo
               mesto, tu so še vse ostale mestne občine – kjer zelo dobro dela zelo veliko število
               občin že zelo dolgo. Sploh ne vem, zakaj moramo mi arbitrirati na tem mestu, ali bo
               se na območju Obale neka stvar izšla ali se ne bo izšla. Konec koncev, po vseh teh
               postopkih imamo odločbo Ustavnega sodišča. V enem primeru smo odločbo spoštovali, v
               drugem primeru je nikakor nočemo spoštovati. Po svoje, kljub temu da sem nasprotoval
               zadnjič, ko smo se ponovno odločali o postopku, sem nasprotoval oziroma sem ponovno
               potrdil z glasovanjem, da predlog obravnavamo po skrajšanem postopku. Vendar po svoje
               je tudi to dobro, bomo vsaj imeli vsi, vse poslanske in vsi poslanci, možnost, da s
               pritiskom na gumb jasno povemo, ali smo za spoštovanje odločbe Ustavnega sodišča ali
               nismo. V tem trenutku gre preprosto za to.</p>
               <p>Moram reči, da ima vsak poslanec pravico, da vlaga zakone, da vlaga resolucije in
               tako naprej. Kar me pa pri tem žalosti, je, da ko sem prebral mnenje Vlade na
               resolucijo, ki so jo poslanski kolegi – ne vem ali dva ali več – napisali in vložili,
               v zadnjem delu resolucije piše približno tako, nimam jo pri sebi, da se Državni zbor
               opravičuje Ankarančanom, ker jih je s tem, ko jih je poslal na nezakonit referendum,
               zavajal. Kot rečeno, se jim opravičuje – ampak v redu. Kar je pa najslabše pri tem,
               je pa, da se pa Vlada v svojem mnenju strinja s takim predlogom. Torej, čudna drža
               Vlade Republike Slovenije. Torej Vlada se strinja s predlogom, da se Državni zbor
               opraviči nekomu, ki je, kar vidimo na koncu, ravnal tudi v skladu z odločbo Ustavnega
               sodišča.</p>
               <p>Ampak kot rečeno, vseh teh razlogov ne bom ponavljal, zakaj tako, zakaj ne drugače.
               Tako kot sem do sedaj še vedno, bom tudi tokrat glasoval za to, da je zakon primeren
               za nadaljnjo obravnavo in to isto delal tudi pri nadaljnjem postopku. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Battelli. Pripravi naj se gospod Franco Juri.</p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Hvala za besedo.</p>
               <p>Povrnil se bom za trenutek na to odločbo iz leta 1994. Prvo, tisto z 20. maja. Veste,
               kaj je bilo v ozadju kot argument, kot resen, zastrašujoč argument? Nevarnost
               italijanskih apetitov! Ta ista iniciativa, ta človek, ki stoji za to iniciativo, je
               skoraj istočasno dal v ustavno presojo kompletno zgradbo reprezentativnosti narodnih
               skupnosti v Republiki Sloveniji: od občinskih statutov, do posebnega sedeža v
               parlamentu – vse! Vse pravilnike, vse kar zadeva to materijo. Ustavno sodišče je
               rabilo tri leta in pol za to, da je ugotovilo, da to, kar piše v ustavi, je pač v
               ustavi. Zdaj se drobi narodnostno mešano območje na perfiden način, na tako zelo
               perfiden način, da se prav narodnostno mešano in samo narodnostno mešano območje
               razbije v Kopru. V tisočletnem mestu!</p>
               <p>Vi veste, da tisto naselje v Ankaranu obstaja 30 let. 30 let! Tja so se priselili
               ljudje in zdaj neka dva <q>"spin doktorja"</q>, ki imata v lasti Adrio ali kar je že, z
               ekološkimi in drugimi zadevami slepijo ljudi in že spet naredijo neko iniciativo.
               Ampak kaj se skriva za tem – ker nihče do sedaj ni znal razložiti, zakaj mora biti
               občina Ankaran! Najprej se je govorilo, da mora biti zaradi tega, ker je Popovičeva
               politika napačna in tako naprej. Zadnje čase ne govorijo več o tem, ker so ugotovili,
               da je to slab argument. Zdaj govorijo o nekih abstraktnih zadevah. Štiri, pet, šest
               občin naj bi si delile 3 milijone evrov. Ko so takrat vprašali župana, je rekel, da
               se ne gre te igre. In zdaj imamo tu, kar imamo: 27 lobistov, 39, glasov – skupaj z
               Mirno, ki je nesporna. Je sporna, ker tudi Mirna ni v skladu z zakonom, ampak vsaj
               med prebivalstvom ni sporna.</p>
               <p>Teritorialni princip. Predstavljajte si, da tistih 6 občin v Italiji, kjer bivajo
               večinsko od nekdaj Slovenci, da ne obstaja več; tam, kjer izdajajo dvojezične osebne
               izkaznice vsem, celotnemu prebivalstvu. Zdaj bomo imeli pa na tej seji spet zakon o
               osebnih izkaznicah, ki že spet načenja teritorialni princip! Zunaj to zagovarjamo,
               znotraj se pa tako obnašamo. In vi menite, da ob teh dogajanjih, ko je italijanska
               narodna skupnost že zdesetkana, lahko še upa, da bo v tej državi normalno živela? Ko
               pa se to dobesedno <q>"pretumbava"</q> vseskozi in ne izvaja tistega, kar je zapisano. Ga ni
               tega zaupanja! Ga boste zapravili, boste zapravili lojalnost te skupnosti, ki je svoj
               čas entuziastično pristopila k demokraciji in resnični uveljavitvi človekovih pravic,
               ker je tako razumela osamosvojitev Slovenije!</p>
               <p>Tega se ne dela! To ni dobro! To ni etično in to je nespametno. Ti ljudje ne morejo,
               ne bodo mogli nič. Lahko jih spravite ne vem kam, na popolno obrobje, kot dokazuje ta
               žalostna zgodba, in še vedno ne bodo mogli nič v smislu upora. V smislu, da bi
               rekli:<q>" Ne, nehajte. To ne gre!"</q> In res ne gre.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Franco Juri, pripravi naj se gospod Kampuš.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala za besedo, gospod podpredsednik.</p>
               <p>Praznina v tem Državnem zboru govori tudi o določeni zadregi ob tej problematiki. Ta
               zadrega je upravičena, kajti veliko je bilo sprememb stališč od samega začetka do
               danes. Zahvaljujem se predvsem tistim poslancem in tistim poslanskim skupinam, ki so
               ohranile dosledno držo, bodisi z ene ali druge strani in ki so zagovarjale od začetka
               do konca eno stališče. Zato moram reči, da kolega Battelli je nedvomno dosleden. On
               je od samega začetka opozarjal na določene stvari, s katerimi se jaz v celoti ne
               strinjam; z nekaterimi lahko, z nekaterimi ne. Pozdravljam držo Slovenske ljudske
               stranke, ki tukaj zelo koherentno, dosledno zagovarja stališče.</p>
               <p>Seveda istega mnenja ne morem imeti o nekaterih drugih poslancih, in zato bi najprej
               na čim bolj racionalen način odgovoril nekaterim ocenam, ki se mi zdijo neutemeljene.
               Tako je treba povedati kolegu Lahu, ki je bil med tistimi, ki je na začetku
               zagovarjal tudi občino Ankaran, danes pa nasprotuje ustanovitvi te občine, in je
               skušal na nek racionalen način tudi obrazložiti ta prehod z enega stališča v drugo,
               da ta primerjava z letom 1994, ni utemeljena. Tudi ta vaša zahteva, zahteva Slovenske
               demokratske stranke, da se problem reši v celoti, torej z ustanovitvijo več občin
               znotraj Mestne občine Koper, zato da bi ugodili tisti prvotni izvirni odločbi
               Ustavnega sodišča, ima eno veliko lepotno napako. Gospod Lah je pozabil, da so bile
               te pobude dane in da so bili tudi referendumi, in to ne samo enkrat – večkrat! Zadnji
               referendum je bil ob referendumu o Ankaranu, in se je ogromna večina prebivalcev vseh
               zainteresiranih krajevnih skupnosti izrekla proti temu. Z eno samo izjemo, in ta
               izjema je znana, to je Ankaran.</p>
               <p>Torej, mi govorimo o nekem stanju, o eni krajini, ki je nastala na podlagi
               referendumov, ki so dobili žegen in potrditev v Državnem zboru. Torej so absolutno
               zakoniti in legitimni. Obžalujem, da nekateri poslanci še danes govorijo o
               nezakonitem postopku, o nezakonitem referendumu, o nezakonitih odločitvah. Prav o tej
               nezakonitosti je presojalo oziroma o postopku je presojalo Ustavno sodišče. Ampak,
               Ustavno sodišče ne bi presodilo tako, če bi slutilo, da se je nezakonitost
               zgodila.</p>
               <p>In še ena lepotna napaka je v vseh teh argumentih, ki smo jih poslušali. Kolega
               Battelli je omenil Koroško in je želel primerjati to, kar se dogaja pri nas, s
               Koroško. Ampak bodimo dosledni in pojdimo do konca s to primerjavo. Kaj se je
               dogajalo na Koroškem? Nespoštovanje odločbe Ustavnega sodišča! Deset let ima odločba
               Ustavnega sodišča in koroška vlada, koroška politika pravi: <q>"Briga nas, saj to ni
               zakonito, ni legitimno! Legitimno je to, kar mislijo naši državljani oziroma večina
               Koroščev, zato mi dvojezičnih napisov ne bomo dali."</q> To je logika koroške vlade. Mi
               se stalno sklicujemo na dva temeljna dokumenta: ADP in odločbo Ustavnega sodišča.
               Sedaj, s kakšno etično legitimnostjo, s kakšno moralo se lahko sklicujemo na pomen
               odločbe Ustavnega sodišča, če doma nismo pripravljeni spoštovati odločbe Ustavnega
               sodišča?</p>
               <p>Danes smo razpravljali kar nekaj časa o morebitnih ustavnih spremembah, o pomenu
               Ustavnega sodišča. Dvakrat sem izpostavil, da najprej moramo urediti stvari doma in
               se zavedati, da so odločbe Ustavnega sodišča vredne spoštovanja in ustavni sodniki
               vredni spoštovanja. Kaj se je vse dogajalo v zadnjih mesecih v tej polemiki okrog
               Ankarana? Koliko puščic, koliko municije je bilo zapravljene za to, da bi blatili
               celo ustavne sodnike in njihovo strokovnost. Njihova strokovnost je bila pod
               vprašajem je bila to <q>"votlost"</q>, <q>"strokovna votlost"</q> in ne vem kaj vse smo slišali –
               in nič! Koalicija, ki je zapisala v svojem programu, v svoji koalicijski zavezi, da
               bomo spoštovali odločbo Ustavnega sodišča, se zdaj dela, kot da te zaveze ne pozna.
               Zato je nekaj nedoslednosti z enega dela opozicije in tudi z enega dela koalicije, ki
               vsaj mene kot državljana, ne samo kot poslanca, kot državljana zelo moti.</p>
               <p>Pri Ankaranu ni veliko manevrskega prostora; tudi če nastopamo z etičnega,
               deontološkega vidika poslanca. Na eni strani imamo voljo ljudi, imamo izid enega
               referenduma, ki je bil leta 2009 na zakonit način dokončan in tudi potrjen v Državnem
               zboru. Na drugi strani imamo odločbo Ustavnega sodišča, ki ocenjuje, da se je zgodila
               arbitrarnost v Državnem zboru. V čem je ta arbitrarnost? Arbitrarnost je v tem, da
               smo najprej potrdili vse, pripeljali referendum do konca oziroma Ankarančani so ga
               pripeljali do konca, nato smo ga celo potrdili, potem smo potrdili zakon. Zakon je
               bil ustavljen v Državnem zboru zaradi lobiranja lokalnih faktorjev, v Državnem svetu
               je doživel veto, vrnil se je v Državni zbor in tukaj je bilo 45 glasov. Manjkal je en
               glas v času, ko je bilo 98 poslancev, ki bi lahko glasovali. Ampak pustimo, to menda
               ne vpliva zakonito ali ustavno na celotno zgodbo. Ampak dejstvo je, da je bilo 45
               glasov, za las ni šlo skozi. Nato pa je Ustavno sodišče ugotovilo, da dejansko je
               prišlo do arbitrarnosti. In ne samo do arbitrarnosti, do diskriminacije! In do tega
               stalno prihaja, ker nikjer v Sloveniji se ni zgodilo, da bi se občina, ki je doživela
               referendum, ki je bila potrjena na referendumu, potem ne bi bila tudi potrjena v
               Državnem zboru. Obratno! Včasih se je zgodilo celo, da je Državni zbor izglasoval
               občine proti volji krajanov, tudi tam, kjer referendumske volje ni bilo. Torej je ta
               asimetrija med vzhodno Slovenijo in dol do Ankarana tako opazna, da se očitno
               sprašuje, kaj se dogaja v Ankaranu, da tam vse pravice, ki so uresničljive drugje v
               državi, niso uresničljive v Ankaranu.</p>
               <p>Dobro, specifična posebnost Ankarana je narodno mešano območje. In tu je, recimo,
               relevanten argument, ki ga je treba – gospod Battelli je izpostavil določene vidike,
               vendar tudi Ustavno sodišče je ugotovilo, da ti pomisleki niso dovolj konsistentni,
               da bi lahko dokazali, da je kršen 7. člen znamenitega posebnega sporazuma,
               Londonskega memoranduma. Torej naklepa, da bi škodovali manjšini, tukaj ni. Res je,
               da zakon o lokalni samoupravi veleva, da se ustanavljajo nove občine in s tem, da
               obstaja možnost ustanoviti novo občino na narodnostno mešanih območjih, pomeni, da ta
               možnost obstaja. Seveda, pogoj je, da so uresničene in zagotovljene vse posebne
               ustavne pravice narodnosti. To drži. Ampak v tem členu te pravice niso opisane do
               konca, kaj mora biti; ali je to dvojezičnost, ali je to samoupravna skupnost, ali je
               to šola in vrtec. Seveda, mi lahko razumemo, da mora biti tudi šola in vrtec, s tem
               se lahko strinjamo. In se sprašujemo, v Ankaranu, ki je dvojezično in narodnostno
               mešano območje, narodnostno mešana krajevna skupnost znotraj večje občine Koper,
               zakaj ob ustanovitvi slovenske šole niso ustanovili tudi italijanske šole. Zakaj?
               Mislim, to je relevantno vprašanje, ki ima lahko dva odgovora: ali ni bilo
               interesentov, torej ni bilo otrok in ni bilo nobene zahteve po ustanovitvi te šole,
               ali organizirana italijanska skupnost oziroma uprava Mestne občine Koper tega ni
               storila. Torej je sama kršila ustavne pravice tam živečih Italijanov. Samo ti dve
               možnosti sta.</p>
               <p>V novi občini pa je bistveno bolj kot v prejšnji, kot v Mestni občini Koper, dana
               možnost, da se to sanira, ker lahko občina samostojno zagotovi tiste pravice, ki jih
               večja koprska občina očitno ni zagotovila, vsaj v tistem kraju, vsaj v tisti krajevni
               skupnosti, ampak je silila otroke, da so se vozili v oddaljene Hrvatine, če so želeli
               hoditi v šolo. Govorim tudi kot pripadnik italijanske narodnosti in naj mi bo
               dovoljeno, jaz imam svojega sina vpisanega v italijanski šoli v Kopru in sem na to
               ponosen. Zato bi želel tudi doslednost vseh tistih, ki govorijo v imenu italijanske
               narodnosti, da bi tudi te vidike izpostavili, ko govorimo o potrebi po italijanskih
               institucijah. Pomembne so, vpišimo tudi naše sinove v te šole, če smo na to ponosni!
               Jaz to počnem in se tega ne sramujem! Jaz to počnem. In zato imam pravico govoriti in
               ocenjevati stvari tudi s perspektive italijanske narodnosti. Italijani iz Ankarana so
               se organizirali, so ustanovili svojo skupnost, so pripravili vse za samoupravno
               skupnost, so poslali vso dokumentacijo – in kakšen je bil odziv organov italijanske
               manjšine v Kopru in na Obali? Ni bil kooperativen, vsaj to lahko rečem. Ni bilo volje
               do dialoga. In nato smo pozivali vsi, da bi prišlo do dialoga, tako kot je bilo treba
               vzpostaviti dialog med krajevno skupnostjo in koprsko občino.</p>
               <p>Pa še nekaj. Ko mi tu beremo citate iz intervjuja, mislim, da bi bilo korektno
               prebrati celoten intervju ali ne ekstrapolirati določenih stavkov, ki so v prid samo
               eni argumentaciji. Vsi si lahko preberemo ta intervju, mislim, da je intervju z
               gospodom Strmčnikom v Sobotni prilogi, mislim, da imamo vsi priložnost to prebrati od
               začetka do konca. In se splača prebrati vedno od začetka do konca, da bomo razumeli,
               za kaj gre.</p>
               <p>Torej zgodba o Ankaranu, ponavljam, je pomembna zgodba ne samo za našo lokalno
               stvarnost. To je zgodba o našem odnosu do pravne države in do Ustavnega sodišča tudi.
               Pa se strinjam tudi s svojim prijateljem Krivicem, ki pravi, da ni treba slepo
               slediti neki odločbi, ampak razumeti, kaj hoče povedati in z argumenti potem skušati
               doseči večino v Državnem zboru. To se mi zdi, da je tudi prava pot. Pa upam tudi, da
               bo ta razprava ostala – zaenkrat mislim, da je ostala – znotraj racionalnih okvirov,
               da je vsak, ki je hotel, podal nekaj argumentov. Mislim, da je ključno upoštevanje
               tega novega dejstva, ki ga ni bilo nikoli v vsej tej zgodbi od 1994. naprej pri
               poskusih razbitja koprske občine od zgoraj, proti čemur sem se jaz tudi vedno boril.
               Vedno sem bil proti razbitju občine od zgoraj. Takrat, ko so to zahtevali, je bilo
               prav, da so izvedli referendume in referendumi so bili merodajni in takrat vem, da
               smo tisti, ki verjamemo v institut referenduma in demokracije, rekli, da ko se bo
               pojavila ena krajevna skupnost in bo dobila na referendumu to zmago in se bo tako
               odločala, bomo mi to spoštovali, ker kot politiki smo dolžni to spoštovati. Nekateri
               politiki so to takoj po referendumu rekli, potem pa so to preklicali. Nekateri pa ne.
               Nekateri menimo in nas ni prepričal noben direktor velike gospodarske družbe, nas ni
               prepričalo novo prebiranje 7. člena statuta, ker smo ga že poznali in vemo, da ni
               bila tukaj manjšina ogrožena, in smo sledili še naprej lastni drži in lastnim
               načelom.</p>
               <p>Mislim, da ta doslednost, za katero upam, da je še prisotna v Državnem zboru,
               spoštujem tudi doslednost tistih, ki nasprotujejo temu od samega začetka, ampak smo
               tukaj, da razumemo argumente. odločbo Ustavnega sodišča je dala na mizo, nam je
               ponudila nekaj novih argumentov, o katerih je vredno razmišljati. Še nekaj je povedal
               gospod Strmčnik v tistem dolgem in zanimivem intervjuju. Je rekel, če bi imela
               krajevna skupnost pravno subjektiviteto, se verjetno nikoli ne bi zgodila ankaranska
               občina. Torej, če bi imele krajevne skupnosti možnost se braniti pred posegi, ki so
               katastrofalni – poglejte, preprodaja in razprodaja zemljišč na tistem polotoku, od
               Ankarana do Debelega rtiča, danes prihajajo ven umazane zgodbe posredovanja raznih
               ciprskih podjetij, anonimnih, ki se igrajo z usodo enega od najlepših delov slovenske
               obale. To se bo zgodilo. In samo po zaslugi pobude za občino Ankaran, ki se je
               obrnila na Ustavno sodišče, so to trgovanje in to uničevanje tistih parcel zamrznili.
               Poglejte, zato je ta odločitev pomembnejša od samega nastanka ene občine. Ta je
               odločitev, ki govori o našem odnosu do civilne družbe in tudi do upora vizavi
               politike, ki do teritorija in do spoštovanja kakšnih pravic ali kakšne subjektivitete
               krajevna skupnost nima nikakršnega odnosa. To, kar danes celo komisija za državni
               načrt ugotavlja, žal prepozno – in s temi ugotovitvami se strinjam in tudi
               Ankarančani se vedno strinjajo –, bi bilo boljše, če bi se za to borili bistveno
               prej. Bistveno prej tudi krajevna skupnost, tudi pobudniki, saj na tem je nastala
               tudi vsa zgodba občine Ankaran.</p>
               <p>Tako še enkrat pozivam in ko sem pri koncu, bom izkoristil še teh nekaj sekund,
               pozivam k podpori temu zakonu, ker tudi na tak način bomo čisto in pošteno rešili
               vprašanje volitev v Mestni občini Koper. Bojim se, da bodo novi zapleti botrovali
               novim zapletom na Ustavnem sodišču in se bo ta zgodba nadaljevala. Če pa bomo
               sprejeli ta zakon, bo situacija bistveno bolj bistra, lažja in bomo šli čim prej na
               volitve. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Kampuš.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Spoštovani podpredsednik<gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Moment, gospod Kampuš. Gospod Battelli ima repliko, oprostite.</p>
               <p>Izvolite, gospod Battelli.</p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Hvala lepa, gospod podpredsednik.</p>
               <p>To je replika. Ne uporabljam tistega časa, ki je še<gap n="..."/> <stage xml:id="Redna-27-2011-04-19.stage40">/ oglašanje iz klopi/</stage> <gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gre v čas razprave.</p>
            </sp>
            <sp who="SDZ5:BattelliRoberto">

               <speaker>ROBERTO BATTELLI:</speaker>

               <p>Replika gre v čas razprave? Dobro, O. K.</p>
               <p>Kar zadeva razloge za ustanovitev občine Ankaran, ponavljam, da teh ni. Jih ni v
               zakonu in jih ni nikjer! To je samo, kako bi rekel, blebetanje. To so zavajanja. Ni
               teh razlogov. So razlogi za spremembo zakonodaje, ki urejajo ta razmerja. To že,
               ampak za ustanovitev občine Ankaran ni razlogov. Na to hočem opozoriti.</p>
               <p>Tudi zaradi tega je ta pobuda nezakonita, ker nima osnove.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Kampuš, izvolite. Pripravi naj se gospod Križman.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Spoštovani podpredsednik, hvala za besedo. Kolegice in kolegi!</p>
               <p>Skoraj bi si upal oceniti, da zapletom ni konca. V bistvu je res tako, verjetno se
               spoštovane Ankarančanke in Ankarančani sprašujejo, kje je pa potem njihova krivda. Ni
               je! Ni krivde na njihovi strani. To je verjetno že jasno. Ampak preden grem na
               vprašanje, bi poskušal malo potegniti razpravo nazaj in se jasno opredeliti do tega,
               da se strinjam s kolegom Francom Jurijem, ki pravi, da je verjetno res drobitev na
               veliko število občin pripomoglo k temu, da je ta predel, iz katerega izhajam najbolj
               nerazvit, najbolj siromašen; moramo mu pomagati s pomurskim zakonom in tako naprej;
               ne najdemo skupnega imenovalca; ne moremo se dogovoriti. Verjetno je tudi v tej
               situaciji, ko je že drugič bil vložen postopek v proceduro, pripeljan do kraja, težko
               reči kaj novega.</p>
               <p>Tudi sam razmišljam o tem, kaj pomeni nadaljnja drobitev še teh manjših občin. Ali je
               to rešitev? Ali je nadaljnja drobitev rešitev? Še posebej ob dejstvu, ker sem
               nekajkrat obiskal tudi naše sosednje države, in ugotovitev je jasna, da v tem
               trenutku v Evropi v večini držav potekajo procesi združevanja – minimalno občin ali
               občin, ampak tudi regij. Tudi manjše regije se združujejo. Neverjetno, kako tečejo ti
               procesi, pri nas pa je seveda obratno. Je pa res, treba pa je razumeti Ankarančane,
               so prikrajšani za volitve. Volitve bi morale biti izvedene pred letom in pol, saj to
               je verjetno jasno. Ni čudno, da nas sorazmerno postrani gledajo in si verjetno o nas
               ustvarjajo svoje mišljenje. Njim je vzeta ustavna dolžnost. Verjetno je tudi to res,
               da je situacija takšna, da si skoraj ne upam reči, ali je ogroženo izvrševanje
               lokalnih funkcij, če ni bilo volitev. Zelo zelo se bom težko odločil, še posebej na
               račun tega, ker nekateri pa ne razumejo, da Ankaran v tem trenutku ne izpolnjuje
               zakonskih pogojev, in si nekateri napačno tolmačijo, kaj pomeni to <q>"manj kot 5 tisoč
               občank in občanov"</q>, seveda jih pa lahko imajo več. Kot smo slišali, petindvajset
               tisoč jih lahko ima, izpod pet tisoč na nek način ne more iti, ker je bil sprejet
               zakon. Takšen zakon ste izglasovali. Škoda, da se na nek način ne more uporabljati
               13.a člen – veste, kaj pomeni: tudi manj kot 5 tisoč.</p>
               <p>Ker v prvi fazi nisem uspel tega zakona podpreti, po vsej dobri volji, se bom na
               žalost verjetno tudi tokrat moral odločiti tako. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Križman.</p>
               <p>Pripravi naj se gospod Luka Juri.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala lepa, gospod podpredsednik za besedo. Spoštovani kolegi!</p>
               <p>Občina Koper ima triindvajset krajevnih skupnosti in ima samo eno, v kateri je nastal
               problem, da želi postati občina, in seveda šteje petdeset tisoč prebivalcev. Problem
               je nastal veliko večji in zagata še večja, ko smo želeli iti na volitve in na volitve
               nismo mogli oziroma ne moremo, dokler se zadevščina tako ali drugače ne razreši. To,
               da bomo zavlačevali volitve v Kopru, kot je rekel pred menoj kolega Kampuš, ni dobro
               za nikogar. Volitve je treba izvesti, postaviti oblast in seveda sprejeti proračun.
               Občina Koper tudi danes ali pa še danes nima sprejetega proračuna. Seveda si lahko
               samo predstavljate, kako lahko poslujejo vsa društva in vsi tisti, ki so od občine
               odvisni.</p>
               <p>Že pred leti sem, ko so se samo začele pojavljati ideje, da bi občina Ankaran šla na
               svoje, svetoval zamenjajmo župana. Če z županom nismo zadovoljni, pojdimo na volitve,
               zamenjajmo župana, imamo možnosti predlagati ljudi, s katerimi bomo zadovoljni, in
               imamo možnosti predlagati ljudi, ki bodo zadovoljili vse naše potrebe, tudi potrebe
               Ankarančanov. Zakaj vendar nadaljujemo drobljenje, zato ker nismo z enim človekom
               zadovoljni? Kaj pa če jutri, ko bomo izvedli volitve, ne bodo iz neke druge krajevne
               skupnosti zadovoljni s tistim županom, ki ga bom izvolili? Ali se bomo spet v
               Državnemu zboru pogovarjali, da bomo naredili v Kopru novo občino? Ne se jeziti na
               nas, ampak mi smo pač takšni: ko nam nekdo ni všeč, zamenjamo ali naredimo novo
               občino in v temu primeru se seveda izognemo tistemu človeku. Volitve so vsake štiri
               leta, ljudje prihajajo in odhajajo.</p>
               <p>Namenoma sem rekel, da imamo triindvajset krajevnih skupnosti. Občina Koper je
               zgodovinsko povezana s svojim zaledjem in z mestom in primestji. Ankaran je celo
               sestavni del mesta niti ni več primestje. V nizkih hribih se je dogodilo naselje z
               imenom Ankaran, danes to naselje šteje okoli 3 tisoč 700 prebivalcev in je v temu
               zalivu, če tako hočete, sestavni del tega mesta.</p>
               <p>Ko bomo, če bomo in upam, da ne bomo, razdelili to pogačo, najsibo Luke Koper ali
               proračuna, vas vprašam ali pa se vprašam, s čigavim denarjem, s katerim denarjem, kdo
               nam bo dal denar v proračun, da bomo zadovoljevali potrebe ljudi, ki živijo v
               Brezovici, ki je oddaljena od Kopra petindvajset kilometrov, ima takšno cesto, da si
               koza zlomi nogo, kaj šele, da bi šel neprevidno z avtomobilom. In kdo bo udejanjal
               potrebe tistih treh krajevnih skupnosti, ki so v Mestno občino Koper prišle iz
               Sežane? Odgovor je Rakitovec in Zazid. Do teh občin pelje ena takšna cestica, da če
               si naročite pohištvo, ne vem, boste morali uporabiti vse spretnosti, da bo to
               pohištvo prišlo do vas, če stanujete v Rakitovcu.</p>
               <p>To govorim namenoma zato, ker je občina Koper preživela nič koliko preizkušenj od
               leta 1994 naprej – tega se spomnite nekateri, ki ste bili tukaj v Državnemu zboru –,
               ko je bilo govora o tem, da je občina Koper neustavna, in na koncu smo celo z dvema
               referendumoma dokazali, da imamo to voljo, da občina Koper ostane v enem kosu in da
               ostane cela. In do danes je občina Koper, zaenkrat, ostala v enem kosu, cela, močna
               sogovornica, če hočete, tudi bližnji občini Trst, pa še marsikomu drugemu. Je
               gospodarsko razvita in dovolj močna, da se lahko v njej dobro počuti vsak. Vendar še
               enkrat trdim, če se ne počutimo dobro, zamenjajmo župana. To sem rekel pred tremi
               leti – zamenjajmo župana. Ker če ta župan danes ni všeč Ankaranu, nek drug župan ne
               bo všeč Šmarjam, pa bodo rekli spet, da nočejo biti s tem županom, da gredo v svojo
               občino in bodo izbrali svojega človeka, da jim ne bo komandiral tam nekdo iz Kopra.
               Lepo vas prosim, to ne pelje nikamor!</p>
               <p>Ne bom rekel nič več in nič manj, ker je nepotrebno, ker je v zvezi s tem povedano
               popolnoma vse. Ne bom se opredeljeval do nekaterih stvari, kot so se moji
               predhodniki, ker mimogrede prideš v nek blodnjak, iz katerega se težko pride ven.
               Zato bom povedal še enkrat svoje odločno stališče: podprimo župana, danes imamo
               kandidata za župana, ki ga podpira ničkoliko strank, ne bom mu delal reklame v tem
               trenutku, ampak tisti, ki jim ni všeč aktualni župan, si lahko izberejo tega župana,
               ki je veliko bliže njim kot marsikomu drugemu. To je po moje rešitev. Ni rešitev, da
               zdaj drobimo in se tu obmetavamo in zganjamo politiko do onemoglosti. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Luka Juri. Pripravi naj se gospod Frangež.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Lep pozdrav prisotnim, tistim, ki so proti, in tistim, ki so za!</p>
               <p>Doslej smo slišali veliko oziroma razmeroma veliko argumentov, zakaj moramo petič v
               tem mandatu obravnavati vprašanje ustanovitve občine Ankaran. Začel bi s tem, da bi
               opozoril, da ta obravnava nima smisla, zato ker bi bila ustanovitev občine na območju
               naselja Ankaran protizakonita in protiustavna. Občina na takšnem območju nima
               pogojev.</p>
               <p>Iz mnenja Vlade glede tega predloga lahko preberemo: <q>"Vlada opozarja, da je ob
               obravnavi predloga zakona treba upoštevati, da je bil zakonodajni postopek o dveh
               vloženih predlogih zakonov, s katerima je naprej Vlada, potem pa še poslanci
               predlagali uskladitev Zakona o ustanovitvi občin in določitvi njihovih območij z
               ustavo, končan. Oceniti je torej treba, če je glede na določbe Zakona o spremembah
               Zakona o lokalni samoupravi ustanovitev občine Ankaran s predlaganim zakonom še
               možna."</q> In nadalje opozarja, da najverjetneje ni, saj novela zakona o lokalni
               samoupravi, ki smo ga sprejeli v tem mandatu in za katerega je glasoval tudi
               predstavnik predlagateljev, ki je danes govoril v prid ustanovitve občine Ankaran,
               smo določili, da mora imeti občina najmanj 5 tisoč prebivalcev. To poudarja tudi
               Služba Vlade za zakonodajo, ki je zapisala glede odločbe Ustavnega sodišča: <q>"Veljala
               je izjema, izjemna uporaba prejšnjih predpisov,"</q> torej takrat, ko se je še omogočalo
               ustanovitev občin z manj kot 5 tisoč prebivalci, <q>"le do dokončanja postopka, ki je
               bil že v teku, ob uveljavitvi zakonske novele, to je v konkretnem primeru do izdaje
               zakona, s katerim je bila občina Mirna ustanovljena, občina Ankaran pa ne. S tem
               zakonom je bila odločba Ustavnega sodišča izvršena, saj sta obe rešitvi v okviru
               pristojnosti Državnega zbora, prehodna določba 8. člena zakonske novele pa je bila
               konzumirana. Na vsak eventualni naslednji postopek za ustanovitev občine Ankaran
               veljajo sedaj zakonski pogoji novele, tako kot za vsak drug primer ustanovitve
               občine."</q> To piše Služba Vlade za zakonodajo. To pomeni, da tudi za ta primer, torej
               za ta primer, ki ga danes obravnavamo, petega poskus ustanovitve občine Ankaran,
               velja predpisani zakonski minimum prebivalstva, to je najmanj 5 tisoč prebivalcev.
               <q>"Ustanovitev občine Ankaran, ki bi imela le 3 tisoč prebivalcev, bi bila
               protizakonita ter v nasprotju z veljavno ustavno koncepcijo občine. Lep pozdrav dr.
               Janez Pogorelec, direktor službe Vlade za zakonodajo."</q></p>
               <p>A ne glede na ta jasno zapisana, črno na belem jasno zapisana mnenja, še vedno
               slišimo, da je treba spoštovati odločbo Ustavnega sodišča, češ da je Ustavno sodišče
               organ nad organi, tudi nad Državnim zborom. Ustavni pravnik Matevž Krivic se s tem ne
               strinja, kot mnogo drugi in govori, da če se Ustavno sodišče pri izvrševanju svojih
               ustavnih pristojnosti ne ustavi pri ugotovitvi, da je nek zakon v neskladju z ustavo
               in v čem je ta neustavnost, ampak hoče zakonodajalca, torej Državni zbor, prisiliti,
               da mora sprejeti točno tak zakon, kot bi se Ustavnemu sodišču zdelo prav, je v takem
               primeru žal Ustavno sodišče tisto, ki je s tem prekoračilo svoje ustavne pristojnosti
               in se pregrešilo zoper ustavo.</p>
               <p>To je mnenje Matevža Krivica: <q>"Ne poznam države, razen Slovenije, kjer bi se kaj
               takega doslej sploh zgodilo. Pač pa so dobro znani nasprotni primeri, zlasti iz
               Nemčije in ZDA, ko je parlament po sodni razveljavitvi zakona kot neustavnega, novi
               zakon sprejel v nasprotju s stališčem Ustavnega sodišča, ker se je kot avtonomni
               razlagalec ustave postavil na drugačno ustavnopravno stališče in je potem nemško
               ustavno sodišče celo izrecno zapisalo, da ima parlament pravico do takšnega ravnanja.
               To bi seveda morali vedeti tudi naši ustavni sodniki in še zlasti vsi naši
               ustavnopravni teoretiki in ta nemška in ameriška stališča argumentirano zavrniti, ne
               pa jih preprosto ignorirati in potem še zmerjati tiste, ki na to opozarjajo, da oni
               rušijo pravno državo."</q></p>
               <p>Pa naprej še vedno Matevž Krivic. <q>"V našem ankaranskem primeru pa je odločba
               Ustavnega sodišča obremenjena še z eno zelo hudo napako, da parlamentu ukazuje
               popraviti zakon, ki ga sploh ni bilo, ki ni bil sprejet. Zakon pa Ustavnemu sodišču
               samo že sprejete zakone dovoljuje presojati tako po vsebini kakor tudi zaradi napak v
               postopku njihovega sprejemanja. Torej sprejete zakone, ne pa presojati nesprejetih
               zakonov. Sodnica Jadranka Sovdat, odlična poznavalka ustavnega prava in prakse, je v
               svojem ločenem mnenju kolege na to sicer izrecno opozarjala, a zaman. A ponavljam"</q>,
               tako Matevž Krivic, <q>"ta in druge od kritikov zatrjevane vsebinske napake v tej
               odločbi za nastali spor niti niso bistvene. Bistvena je ustavna nedopustnost
               ukazovanja parlamentu, kakšen zakon mora sprejeti, in potem javnega zgražanja nad
               poslanci, ki tega nočejo storiti."</q></p>
               <p>Drugi argument, ki smo ga danes slišali: <q>"Potrebno je ustanoviti novo občino zaradi
               rezultata referenduma, ker je za glasovalo 65 % udeležencev na referendumu, kar
               točneje pomeni 35 % vseh volivk in volivcev na območju Ankarana."</q> To je pa mnenje
               Jadranke Sovdat, ustavne sodnice, ki je sprejela ločeno mnenje glede odločbe
               Ustavnega sodišča.</p>
               <p><q>"Zakon o lokalni samoupravi določa, da se del občine lahko izloči z občine in
               ustanovi kot občina, če se tako odloči večina prebivalcev in tudi preostali del
               občine izpolnjuje pogoje za občino. Poudarek je na besedici ‛lahko‛ v zakonu, ustavni
               sodniki pa so jo spremenili v ‛mora’. Če bi rezultat referenduma imel obvezujoče
               pravne učinke, bi bil v celoti izničen tisti del določbe 139. člena Ustave, ki
               poverja Državnemu zboru pristojnost, da ustanovi občino z zakonom. Pristojnost in
               dolžnost Državnega zbora je, da spoštuje lokalne interese toliko, kolikor to splošni
               interes dopušča."</q> Bom še enkrat ponovil: <q>"Pristojnost in dolžnost Državnega zbora je,
               da spoštuje lokalne interese toliko, kolikor splošni interes to dopušča. Ne more
               upoštevati zgolj lokalnih interesov, ampak tudi splošne, saj je legitimni predstavnik
               vseh državljanov. Državni zbor lahko ustanovi občini Ankaran in Mirna. To je v polju
               njegove proste presoje in njegove odgovornosti za kakovost lokalne samouprave, ne
               more mu pa tega ukazovati Ustavno sodišče."</q> To je zapisala ustavna sodnica.</p>
               <p>Tretji argument. Češ da je treba Ankaran ustanoviti, kljub temu da nima pogojev za
               to, ker se je tudi v preteklosti ustanavljalo občine, kjer pogojev za to ni bilo. To
               smo slišali danes velikokrat.</p>
               <p>Bivši ustavni sodnik Janez Čebulj je jasno v enem stavku povedal, da ni mogoče od
               oblastnega organa zahtevati, naj zaradi načela enakosti krši ustavo ali zakon oziroma
               povedano drugače, naj odloča nezakonito tudi v bodočih primerih, če je pred tem že
               tako ravnal. Po domače povedano, ni mogoče argumentirati, da če sem lahko šel enkrat
               skozi rdečo luč nekaznovan, lahko to počnem še tisočkrat.</p>
               <p>Četrti argument, ki se ga ponavlja, je, da ustanoviti občine Ankaran nima nobene
               zveze z razdelitvijo denarja iz Luke Koper. Morda bi pa tukaj izpostavil eno dejstvo:
               danes dajatve iz Luke Koper za prebivalce Mestne občine Koper predstavljajo 77 evrov
               na prebivalca. Jutri, če bi se zgodila ustanovitev občine Ankaran, bi v Ankaranu iz
               dajatev Luke Koper dobili Ankarančanke in Ankarančani, sicer hvala bogu bo za njih,
               565 evrov na prebivalca, v Kopru pa le še 50 evrov na prebivalca. Torej v Ankaranu
               11-krat več. Zakaj? Kaj pa Koper center, ki je bistveno bolj obremenjen zaradi
               prisotnosti Luke Koper? Kaj pa Žusterna in Markovec, kjer morajo ljudje dnevno
               čistiti prah, ki nastaja zaradi premoga na drugem pomolu? Ali niso ti ljudje zelo
               močno obremenjeni? Kaj pa konec koncev ljudje v Črnem Kalu, ki ne gledajo neposredno
               na Luko Koper, a morajo vsako poletje gasiti požare zaradi močno obremenjujočega
               tovornega prometa, ki izhaja iz Luke Koper in gre po železnici v Slovenijo in
               severno?</p>
               <p>Ko sva s kolegom poslancem, Marijanom Križmanom predlagala, da bi spremenili
               določitev glede razdelitve zneska tako, da bi se tudi v primeru delitve znesek delil
               še vedno enako na prebivalca 77 evrov, je bil odziv iz Ankarana, ki sicer trdi, da ga
               denar iz Luke Koper sploh ne zanima – veste, kakšen je bil? Nesprejemljivo! Sicer
               denar nas ne zanima, ampak je nesprejemljivo, da bi še vedno delili na enak način. Mi
               zahtevamo 565 evrov na prebivalca, ostali Koper naj jih ima 50, sicer nas denar ne
               zanima, ampak že ko se pogovarjamo o tem, zahtevamo pa tako. Ali ni to malo
               protislovno?</p>
               <p>Petič. Celo tisti, ki si željo občino Ankaran, pravijo, da so proti drobitvi, a pač v
               tem primeru so še za neko izjemo. Kolegice in kolegi, preveč občin v Sloveniji smo že
               ustanovili s takšno argumentacijo, češ saj smo vsi proti drobitvi, ampak dajmo samo
               še tukaj, pa samo še tukaj. Povsod je bil nek lokalni interes, ki je predlagal
               izjemo. Zaradi teh izjem smo šli s po mojem mnenju še razumnega števila občin, morda
               150, morda 100, morda 180, danes na 211, predlaga se 212.</p>
               <p>Šesti argument. Tudi argument Ustavnega sodišča, ker smo pred leti – to je že pred
               leti, kolegice in kolegi, dvema, točneje – omogočili referendum na območju Ankarana,
               sedaj v Državnem zboru ni več druge poti. To trdi tudi Ustavno sodišče v svoji
               odločbi.</p>
               <p>Pravnik Aleksij Možina argumentira, da za Ustavno sodišče torej pomeni, če je nekaj
               pravnomočno – govorimo o pravnomočni izvedbi referenduma –, je povsem nepomembno, ali
               je zakonito ali ne. Če bi nekoga pravnomočno obsodili in bi kasneje izvedeli, da ima
               verodostojne dokaze, da ni storil očitanega dejanja, ali bi potem le zaradi
               pravnomočnosti moral še vseeno sedeti 20 let? Torej, če smo v Državnem zboru kasneje,
               tudi s pomočjo Državnega sveta se odločili in ugotovili, da ta občina, da to območje
               nima pogojev za občino, ali moramo še vedno vztrajati in ustanoviti občino samo zato,
               ker smo prvič, po mojem mnenju, napačno ravnali? Enako kot če bi dejansko nekoga
               obsodili za 20 let, potem bi prišli dokazi, da dejansko on tega ni storil, pa bi
               sodišče reklo, da je pač odločitev sodišča bila pravnomočna in bo presedel še 20 let.
               Sorry, tako je.</p>
               <p>Štirje ustavnopravni argumenti, zakaj ustanovitev občine Ankaran z ustavo ni
               usklajena. Argument številka 1: Ankaran je del urbanega središča mesta Koper. Je del
               urbane zasnove mesta Koper; urbane zasnove iz leta 1986, kjer med drugim, ko govorimo
               o tem, da se betonira Ankaran, iz leta 1986 izhaja tudi prostorskoureditveni program
               PUP, s katerim se je določalo, katera zemljišča v Ankaranu so stavbna in katera ne.
               Od leta 1986 ni bilo enega kvadratnega metra več stavbnega zemljišča na območju
               občine Ankaran.</p>
               <p>Pa bom prebral glede tega prvega ustavnopravnega argumenta Janeza Šmidovnika, ki
               pravi, "ob upoštevanju 139. člena Ustave o tem, da območje občine obsega naselje ali
               več naselij, ki so vezana s skupnimi potrebami in interesi prebivalcev, ter ob
               upoštevanju prometnih, gospodarskih in drugih povezanosti območja Ankaran z mestom
               Koper, to območje predstavlja integralni del življenjskega in razvojnega prostora
               občine Koper, zato spada v območje občine Koper in ne izpolnjuje pogojev za lastno
               občino.</p>
               <p>Ustavnopravni argument številka dva: vprašanje Londonskega memoranduma oziroma
               Osimskih sporazumov. Zgodovinsko in tukaj pa govori Aleksij Možina – če ste opazili,
               da v tej razlagi konstantno citiram ustavne pravnike. Torej, to niso moja mnenja,
               ampak so mnenja ustavnih pravnikov: "Zgodovinska izločitev Ankarana iz Kopra je
               manjši problem, saj je to napako mogoče popraviti. Zgodovinska škoda se dela s tem,
               ker se ne spoštuje Londonskega memoranduma in Osimski sporazumov. Na podlagi te
               odločitve Ustavnega sodišča se lahko čez nekaj let zgodi, da v sosednji Furlaniji -
               Julijski krajini ukinejo tri male občine: Dolino, Zgonik in Repentabor, denimo. Če se
               Sloveniji ne zdi pomembno, da mora spoštovati določila Londonskega memoranduma zakaj
               bi se tega določila držali v Italiji? V našem primeru Ustavno sodišče razlaga, da ne
               gre za ustanovitev občine Ankaran z namenom, da bi posegali v pravice italijanski
               narodnosti in enak argument bi lahko imeli tudi v Italiji. Tudi oni ne bi ukinjali
               prej omenjenih treh slovenskih občin na italijanskem Krasu zaradi posega v pravice
               slovenske narodnosti, ampak zato ker bi bilo bolj racionalno imeti na istem območju
               eno samo veliko tržaško občino.</p>
               <p>Ustavni argument številka tri: nestrinjanje italijanske narodnostne skupnosti in bi
               vas rad opozoril na 64. člen Ustave. Organi italijanske narodnostne skupnosti so že
               soglasno izrazili nestrinjanje z delitvijo, tukaj pa je pomembno opozoriti na 64.
               člen Ustave. Drugi in tretji stavek prvega odstavka, berem člen Ustave: <q>"V skladu z
               zakonom imata ti narodni skupnosti, italijanska in madžarska, in njuni pripadniki
               pravico do vzgoje in izobraževanja v svojem jeziku ter do oblikovanja in razvijanja
               te vzgoje in izobraževanja. Zakon določa območje, na katerih je dvojezično šolstvo
               obvezno."</q> No, pa zagovorniki občine Ankaran pravijo, saj ni potrebno imeti sedaj
               šole, lahko jo kasneje zgradijo. Samo Ustavno sodišče je leta 2006 zatrdilo v Ustavni
               odločbi UI2/06, da <q>"ne zadostuje samo zatrjevanje, da bo bodoča občina šele
               pristopila k potrebnim investicijam."</q> Ne zadostuje samo takšna obljuba.</p>
               <p>Pa vam bom prebral še peti odstavek istega 64. člena Ustave: <q>"Zakoni, drugi predpisi
               in splošni akti, ki zadeve o uresničevanju v ustavi določenih pravic in položaja
               zgolj narodnih skupnosti, ne morejo biti sprejeti brez soglasja predstavnikov
               narodnih skupnosti."</q></p>
               <p>Pa zadnji ustavnopravni argument številka štiri: šola in vrtec morata že obstajati
               pred ustanovitvijo občine. Zakaj, sem vam prebral 64. člen ter mnenje Ustavnega
               sodišča in konec koncev tudi 5. člen Zakona o lokalni samoupravi to zatrjuje.</p>
               <p>Sedaj pa bi vam prebral samo še nekaj, ker najboljše sem obdržal za konec. Rad bi vam
               prebral odprto pismo, ne celo, ne celo ne se bati, odprto pismo Ustavnemu sodišču
               Republike Slovenije, datirano 28. september 1998. Takrat ko je Ustavno sodišče že
               enkrat zamrznilo volitve v občini Koper, ker je zahtevalo njegovo delitev, pa smo
               vendarle potem eno leto kasneje lahko imeli volitve, brez da bi razdelili občino. Pa
               potem poskusite malo razmisliti o tem, kdo je bil prvopodpisani s strani civilne
               družbe v Kopru za tem pismom. Bom prebral samo nekaj odstavkov. Spoštovani ustavni
               sodniki, vzeli ste si pravico, ni nam jasno, na osnovi katerega ustavnega določila,
               podaljšati mandat sedanjim občinskim organom in s tem preprečiti občankam in občanom
               te občine udeležbo na novembrskih lokalnih volitvah, ki jih je razpisal predsednik
               Državnega zbora za vse državljanke in državljane Republike Slovenije. Kot prebivalci
               Mestne občine Koper se zaradi tega vašega dejanja počutimo prikrajšani in okradeni za
               enega od postulatov demokracije, enakost pred zakonom, ter za eno od osnovnih
               človekovih pravic in temeljnih svoboščin, to je za pravico voliti in biti voljen,
               pravico do izbire. Zaskrbljujoče je poznanje, da so pravice, ki si si jih priboril
               ter zapisal v ustavi, odvisne od razpoloženja in lahko tudi zmotne presoje skupine
               ljudi. Odločili ste, da se moramo v Kopru, zato da bi izvajali ustavno pravico do
               lokalne samouprave, pokoriti vašemu tolmačenju le-te. <stage xml:id="Redna-27-2011-04-19.stage41">(Naprej, sem rekel, da bom samo
               nekaj prebral.)</stage></p>
               <p>Preobrazba, ki je sistem 60, morda res prevelikih, a zagotovo produktivnih in
               finančno močnih komun razbila v skoraj 150, po novem celo 190 manjših in bolj
               potrošniško naravnanih občin, nas namreč ni prepričala. Predvsem takrat, ko so bili
               pri oblikovanju in ustanavljanju te skupnosti prepoznavni zelo ozki politični in celo
               osebni interesi ter nenačelni prijemi in ko se je pokazalo, da bo vse to vodilo k
               povečanju proračunske porabe.<q>" Kako aktualno je to pismo še danes, 12 let kasneje!
               "</q>Take igre se v Kopru nismo šli. Sprejeli smo sicer novo ureditev in si ji
               prilagodili. Sprijaznili smo se celo z odtekanjem našega denarja drugam, nikakor pa
               ne s spreminjanjem teritorialne organiziranosti občine. Spoštovani, ocenili in
               odločili ste o zadevi, ne da bi se z njo podrobneje seznanili in jo poskušali
               doumeti. Tako ste zapadli v veliko zmoto in zagrešili vsem nam bolečo krivico. Ker te
               odločitve ne mislimo sprejeti, odločitev Ustavnega sodišča, se pridružujemo
               ugotovitvam ter pozivom, ki ga je oblikoval Občinski svet Mestne občine Koper in ga
               naslovil na vas, da postopek, ki je prevedel do take odločitve, obnovite in slednjo
               spremenite." Sedaj pa uganite, kdo je prvopodpisani od koprske civilne družbe! Franco
               Juri! Toliko o tem, kako nekdo<gap n="..."/></p>
               <p>Razlog za ustanovitev občine Ankaran je po mojem mnenju političen. Tu se tisti, ki
               smo v koprskem občinskem svetu v opoziciji in kljubujemo županu Borisu Popoviču,
               razlikujemo. Nekateri mislimo, da je treba župana premagati na volitvah, drugi očitno
               menijo, da ga na volitvah niso sposobni premagati, zato so pripravljeni škodovati
               celotni občini in spodbujati nesporazume med nami, zato da bi škodovali trenutnemu
               županu. To je kot, če bi na primer v Istri v primeru, da bi Janez Janša postal
               predsednik Vlade, zahtevali svojo državo, ali da bi na Dolenjskem zahtevali svojo
               državo sedaj, ko je predsednik Vlade Borut Pahor. Po mojem mnenju je to sprevrženo
               početje. Ustavimo nesmiselno drobitev občin v Sloveniji. Začnimo občine združevati.
               Rabimo močne občine, ki bodo lahko gonilo regionalnega razvoja, ki bodo učinkovite in
               ki bodo služile vsem svojim prebivalkam in prebivalcem. Take občine, kjer se bomo
               tisti, ki se ne strinjamo z vladajočo politično opcijo, korektno soočali na volitvah,
               ne pa z noži v hrbet nagajali tako, da bomo z razbijanjem škodili prav vsem.</p>
               <p>Upam, da bomo kmalu priča prvi pobudi, ki bo predlagala – ne delitve, ampak združitev
               dveh ali več občin, ker le skupaj smo močnejši. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Frangež, pripravi naj se gospod Tanko.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Hvala za besedo.</p>
               <p>Moram reči, da je bil to eden od trenutkov v Državnem zboru, ko sem užival v nastopu
               svojega poslanskega kolega od začetka do konca. In Luka, jaz ti za ta nastop iskreno
               čestitam.</p>
               <p>Tudi zato, ker si zelo dobro povzel vse tiste argumente, ki nasprotnike ustanavljanja
               novih občin in s tem tudi občine Ankaran v tej zgodbi vodijo praktično že vsaj dve
               leti. Več razlogov je.</p>
               <p>Prvič, gre za vprašanje zakonitosti ustanovitve te občine, ki ne izpolnjuje pogojev
               za to ustanovitev.</p>
               <p>Drugič, gre za vprašanje referenduma, legitimne odločitve Državnega zbora, da razpiše
               referendum kljub opozorilom mnogih, takrat med njimi tudi mene, da ta iniciativa za
               ustanovitev te nove občine ne izpolnjuje zakonsko določenih pogojev za ustanovitev
               občine.</p>
               <p>Referendum je večina v Državnem zboru takrat razpisala in jaz štejem, da je danes
               vendarle odgovornost tiste večine, da se vpraša o svojih razlogih in svoji
               odgovornosti za to, da smo se danes znašli v tej ustavno nedvomno zanimivi in sporni
               situaciji.</p>
               <p>Končno je tu vprašanje odnosa do Ustavnega sodišča. Želim zelo jasno povedati, da
               Ustavno sodišče spoštujem, da pa ne verjamem v nezmotljivost ne boga, ne cesarja, ne
               vlade in tudi ne Ustavnega sodišča. Citati, ki jih je povzel dr. Luka Juri v svoji
               razpravi, poznavanje odločbe Ustavnega sodišča, s katero nalaga Državnemu zboru
               sprejem določene rešitve, ne nazadnje pa tudi poznavanje kakšne druge ustavne
               odločbe, kjer je Ustavno sodišče, milo rečeno, <q>"kiksnilo"</q> mimo, mi dajejo vedeti, da
               je Državni zbor avtonomen in da mora biti avtonomen in da v sistemu ravnotežja in
               delitve oblasti mora kritično presojati vsako odločbo Ustavnega sodišča. In v
               primerih, ko ima resnično tehtne argumente, sme odločiti tudi drugače. Mislim, da se
               tudi preko tega, preko te zgodbe še posebej, oblikuje neko novo razmerje med vejami
               oblasti v državi, ki je skladno z Ustavo Republike Slovenije in ki se, tako kot vsak
               pravni sistem, oblikuje tako skozi zakonodajo kot skozi judikaturo in sodno
               ustvarjanje pravnega reda, v katerem živimo. Tu mora torej biti sistem <q>"checks and
               balances"</q>. Mora biti kritična presoja ravnotežja med posameznimi vejami oblasti, zato
               da zavarujemo integriteto in načelo, ustavno zajamčeno načelo delitve oblasti.</p>
               <p>Spoštujem torej Ustavno sodišče, ampak predvsem spoštujem ustavo. V primeru dvoma se
               mi zdi bistveno bolj varno, da spoštujem ustavo in sledim načelu zakonitosti, ki
               jasno določa hierarhijo pravnih aktov, mislim pa, da tudi hierarhijo teh vej oblasti,
               med katerimi moramo vsakič znova tehtati ravnotežje.</p>
               <p>Ne nazadnje je to danes nov zakonodajni postopek in danes velja nek drug zakon o
               lokalni samoupravi in danes bi ponovno morali ugotoviti, da neka iniciativa za
               ustanovitev nove lokalne skupnosti ne izpolnjuje zakonskih pogojev za ustanovitev
               nove občine, tako kot jih ni ob začetku postopka. Pa je takrat naredila največjo
               napako Vlada, ker teh pogojev in izpolnjevanja pogojev ni dovolj tehtno presodila.
               Danes je ta naloga pred Državnim zborom, ker je pred nami poslanski zakon. Resnično
               moramo pretehtati, ali ta iniciativa izpolnjuje zakonite pogoje za ustanovitev
               občine. Spoštujem voljo mnogih Ankarančanov, ki so tisto lepo nedeljo šli na
               referendum in glasovali za ustanovitev nove občine, ampak mislim in si upam povedati,
               da je tudi volja ljudstva kdaj napačna. Ta država se mora tudi zaradi globoke krize
               vprašati, ali je model organiziranosti, model reda, ki smo ga v zadnjih 20. letih
               uveljavili v državi, optimalen model našega razvoja ali ne. Prepričan sem, da ne.
               Prepričan sem, da je bila drobitev občin velika napaka. Ta napaka je prizadela tudi
               moje mesto. Maribor se je delil in praktično danes znotraj občine nima več ruralnega
               zaledja, primestja. Želim si, da Koper ne bi naredil te napake. Koper je edina od
               mestnih občin v tej državi, katere število prebivalstva se ni zmanjšalo. Zakaj? Zato
               ker je v organizirani urbani skupnosti znal obdržati tudi zaledje. Naloga Koprčank in
               Koprčanov pa je, da seveda presojajo, na kakšen način zagotavljajo skladnost
               regionalnega razvoja tudi znotraj posamezne lokalne skupnosti.</p>
               <p>V Ankaranu sem bil nedavno, to je v naši delegaciji mladih poslancev bilo v javnosti
               tudi opaženo in lahko Ankarančankam in Ankarančanom sporočim neko zunanje mnenje,
               zunanji pogled na to, v kakšnem okolju živijo. Živijo v raju, v čudovitem okolju in
               jim je treba tudi v razmerju do centralnih oblasti v Kopru dati več možnosti za to,
               da uveljavljajo svojo pravico. Tako kot smo povsod po naši državi povsem zanemarili
               princip četrtnih in krajevnih skupnosti. Namesto da bi jim dali več možnosti, več
               pravne subjektivitete, več iniciative, zato da poskrbijo za potrebe ljudi na nekem
               območju. Ne! Zdelo se nam je, da je to nepomembno. Ampak to zame še ni argument za
               to, da bi močne občine, še posebej mestne občine, okoli katerih moramo osredotočiti
               prihodnji razvoj te države, razbijali naprej.</p>
               <p>V resoluciji, ki je v postopku v Državnem zboru, je zelo jasno razloženo, na katerih
               argumentih je opirano prepričanje, da je Državni zbor suveren pri svojih odločitvah
               in da mora na temelju ustave tehtati sorazmernost svojih odločitev. V duhu te
               resolucije trdim, da spoštujem ustavo s tem, ko bom danes ugotovil, s svojim glasom
               zavrnil ustanovitev nove občine Ankaran, ker menim, da takšna občina ni zakonita.</p>
               <p>Še enkrat pa sporočam prizadetim prebivalcem, da naj odgovornost za to, zakaj v dani
               situaciji ni mogoče spoštovati njihove volje, zastavijo tistim, ki so pred njih
               postavili referendumsko vprašanje, ki ga ta državni zbor ob odgovornem ravnanju
               nikoli ne bi smel zastaviti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jože Tanko.</p>
               <p>Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Vsem lep pozdrav!</p>
               <p>Mislim, da to današnje dogajanje ob tej točki dnevnega reda kar zelo dobro ilustrira
               dogajanje v koaliciji, splošno v celem mandatu. In tu se pravzaprav pokaže, na kakšen
               način se je koalicija lotila voditi državo, na tem primeru občine Ankaran. Mislim, da
               imamo to temo petič ali šestič na dnevnem redu Državnega zbora. To pomeni, če bi to
               prevedli v nek drug jezik, pomeni 5 ali 6 izrednih sej in prav tolikokrat je bila ta
               tema na delovnem telesu, kar ponovno pomeni pet ali šest sej delovnega telesa.
               Skratka, rad bi povedal, da smo temi ustanovitve občine Ankaran posvetili, če bi to
               nekako razbili na posamezne točke, 12 sej: 6 Državnega zbora in 6 delovnega telesa.
               Niti eni temi v tej državi v tem mandatu nismo posvetili toliko časa, toliko naporov,
               toliko razprav kot ravno občini Ankaran. Kot da je to ta trenutek največja prioriteta
               vladajoče koalicije! Pod niti eno zahtevo, razen pod to zadnjo, se mi zdi, se ni
               podpisal nihče iz opozicije. Zdi se mi. Pod to je podpisana ena izmed opozicijskih
               strank. Skratka, koalicija je temu pripravljena reskirati enormno veliko časa.</p>
               <p>Po drugi strani pa tu slišimo očitke, da naj bi bila tudi opozicija tista, ki je
               prispevala k temu, da ta postopek ustanavljanja občine Ankaran še ni zaključen
               oziroma ni zaključen tako, kot so nekateri izmed predlagateljev pričakovali. Pa kako
               pravzaprav to doseči, če imam tu izpise glasovanja od takrat, ko smo glasovali o
               vetu, ko je koalicija, ki ima 50 glasov v Državnem zboru, 50 glasov, ob tem da je
               podprlo veto tudi 17 poslancev opozicije, če sem prav seštel, ta veto ni dobil
               oziroma potrditev ni dobila zadostne podpore. Se pravi, da je nemogoče očitati
               komerkoli iz opozicije, da je karkoli narobe storil v tem postopku ali proti ljudem
               ali proti komerkoli. Izključen razlog, da se to ni zgodilo, leži v vrstah koalicije.
               Med tistimi, ko smo glasovali o zakonu, o vetu, je bilo 7 poslance SD proti in
               približno prav toliko se jih je vzdržalo. To se pravi, SD za podporo zakonu ni
               zagotovil 13 glasov, pa so bili v Državnem zboru, glasovali so, eni proti, eni
               kvorum. In kako si lahko dovoli vodja Poslanske skupine Zares, da očita, recimo,
               poslancem opozicije neko nekorektnost v ravnanju, če je ravno v njegovi poslanski
               skupini bil primer, da dva njihova poslanca nista glasovala za zakon, ampak sta
               glasovala kvorum in zato takrat zakon ni bil potrjen? Najprej se je treba prešteti v
               lastnih vrstah, pogledati po svojih, šele potem je morda razlog, da se še koga
               drugega okarakterizira, da nekaj ni naredil tako. Koalicija je v Državnem zboru pač
               za to, da podpre vladni zakon, da podpre predloge, ki jih podpišejo, recimo, vodje
               koalicijskih poslanskih skupin ali pa poslanci koalicije, in nič zaradi drugega;
               zato, da podpira te zakone. Tu imamo primere, ko koalicijski poslanci pač niso
               glasovali tako, kot je bilo in kot naj bi bilo namenjeno.</p>
               <p>Mislim, da takšna pogrevanja, kot se sedaj dogajajo, ko imamo pred seboj zakon, ki
               celo ni skladen z rešitvami, ki jih je predlagala ta koalicija, namreč, ko je zaprla
               in postavila blokado pod vse predloge, ki ne izpolnjujejo 5 tisoč prebivalcev za novo
               občino, da priti v zakonodajni postopek z neko rešitvijo, ki ne izpolnjuje, ki ima
               komaj dve tretjini tega kvoruma, je, milo rečeno, posmehovanje zakonom, posmehovanje
               ustavni ureditvi, posmehovanje pravzaprav vsemu, kar v tem imamo.</p>
               <p>Ključni problem, da se stvari v tej državi ne odvijajo tako, kot bi pričakovali, kot
               bi bilo smiselno, ležijo torej v koalicijskih vrstah. V mnogih primerih, pravzaprav
               pri vseh ključnih primerih, ki se dogajajo v tem mandatu, je vsaj ena od koalicijskih
               strank takšna, ki ima ločeno mnenje do usklajenega vladnega predloga. So razlike pri
               pokojninski reformi, so bile razlike pri nekaterih davčnih olajšavah in reformah, so
               različni pogledi pri privatizaciji oziroma prodaji in upravljanju z državnim
               premoženjem in tako naprej. Same permanentne razlike in to na ključnih postavkah, tam
               kjer bi koalicija, če bi hotela upravljati z državo, voditi državo, voditi k nekim
               usmeritvam in nekim ciljem, tam bi morala biti koalicija enotna, pa ni. Vsakič se
               pojavi ena izmed koalicijskih strank, ki ima diametralno nasprotno mnenje in
               stališče, kot je vladni predlog. In to pri ključnih zadevah. To, kar se dogaja te dni
               v zvezi z delom v Državnemu zboru, na Vladi, je pravzaprav krona vseh teh naporov
               koalicije, da se v temu mandatu pokažejo te posebnosti koalicijskih strank, ki niso
               bile sposobne, niso bile zrele, da naredijo korake in oblikujejo skupna stališča,
               skupine rešitve do temeljnih problemov tega časa. Tiste države, ki so te temeljne
               stvari bile sposobne urediti, ki so bile sposobne oblikovati prave prijeme, prave
               rešitve, prave predloge, prave ukrepe, so danes izšle iz krize. Nekatere med njimi so
               celo v boljši kondiciji, kot so bile leta 2008, ko se je kriza začela, celo manj
               brezposelnih imajo že. So pa druge, kjer so se ukvarjali sami s sabo, kjer so si
               vladne koalicijske stranke metale kole v kolesje, tiste države pa imajo težave v
               razvoju, ne v razvoju, ampak imajo pravzaprav – smo v težavah zato, ker zaostajamo,
               in to znatno zaostajamo za vsemi. Ni mogoče gojiti nobenega optimizma, ni mogoče
               nekako slediti tudi usmeritvam, ki jih daje Vlada, ker je več kot očitno, da so te
               stvari polovičarske, storjene na silo, speljane mimo tistih, ki so v postopku
               potrebni, da sodelujejo, da se usklajuje z njimi in tako naprej. Skratka, v tem
               mandatu gre za popolno ignoranco tako socialnih partnerjev, tako civilne družbe, tako
               politike v Državnem zboru. Vse, kar se dogaja, se počne samo na silo in s kazanjem
               mišic.</p>
               <p>Kar je pravzaprav še najbolj sprevrženo, pa je to, da se vseh takih ključnih
               trenutkih, ko zadeve pridejo do vrelišča, ko ni več poti nazaj, da se potem
               predsednik Vlade in tudi drugi obračajo na koalicijo in jo pozivajo k sodelovanju. To
               se mi zdi pravzaprav sprevrženo. Še bolj sprevrženo se mi zdi, da v takih primerih,
               ko Vlada, vladna koalicija zakockata prav vse priložnosti za nek utemeljen, miren,
               diskreten pogovor, da potem tiste, ki niso bili povabljeni k pogovorom, obtožijo
               blokad in nasprotovanj določenim rešitvam. To pa je pravzaprav korak, ki ga do sedaj,
               vsaj v tem času, kar sem v tem Državnem zboru, pa bom 10 let, nisem še doživel. Te
               obtožbe pa se mi zdijo nekaj, kar ne sodi na raven politične kulture, kar ne sodi
               tudi na siceršnjo poslovno raven v komunikaciji kjerkoli, ne v gospodarskem ne v
               negospodarskem sektorju. Če boste tako nadaljevali, pravzaprav s takimi predlogi, s
               takimi rešitvami, s takimi pristopi, potem ta država nima nobenega upanja, da naredi
               kakršen koli pozitiven korak naprej, ker je nemogoče. Nemogoče! Obtožiti, recimo kot
               konkretno v teh primerih, da nekaterih pač niso dali tistega, kar je nekdo računal,
               da bodo dali, je najbrž neodgovorno. Tisti, ki je imel glasove, ki je razpolagal z
               glasovalnim potencialom, ki je storil vse, da bi te stvari uskladil, tisti niso
               zagotovili. Samo Poslanska skupina SD ni zagotovila 13 glasov, pa so bili vsi v
               dvorani in vsi so glasovali. Če bi teh 13 glasov takrat glasovalo za zakon, potem bi
               bil Ankaran najbrž že nova občina. 13 glasov samo iz največje koalicijske stranke, 2
               glasova iz druge največje koalicijske stranke, iz Zaresa, med njimi, ki niso
               glasovali za podporo novi občini Ankaran, je tudi predsednik Odbora za lokalno
               samoupravo oziroma je bil predsednik Odbora za lokalno samoupravo. <q>"Stisnil je
               kvorum"</q>. Podobno tudi predsednik Državnega zbora.</p>
               <p>Zato se mi zdi pravzaprav zelo nekorektno, da je Franco Juri tisti, ki kaže s prstom
               na SDS in druge opozicijske stranke, da so povzročile, da te občine Ankara ni. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati?</p>
               <p>Ugotavljam, da te želje ni, zato zaključujem razpravo. O predlogu sklepa, da je
               predlog zakona primeren za nadaljnjo obravnavo, bomo v skladu s časovnim potekom seje
               zbora odločali jutri, v sredo, 20. aprila 2011, v okviru glasovanj.</p>
               <p>S tem prekinjam to točko dnevnega reda.</p>
               <p>Prekinjam tudi 27. sejo Državnega zbora, ki jo bomo nadaljevali jutri ob 9. uri.</p>
               <p>Hvala lepa in na svidenje. <stage type="time">(SEJA JE BILA PREKINJENA 19. APRILA 2011 OB 18.16.)</stage>
               </p>
            </sp>
         </div>
      </body>
   </text>
</TEI>