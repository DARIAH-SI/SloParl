<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-02-2009-01-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|F52C99CDF6B6BC1FC125755B003D6FF3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=F52C99CDF6B6BC1FC125755B003D6FF3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-02-2009-01-29.DZ" n="02">
               <name>Redna</name>
               <date when="2009-01-29"/>
            </setting>
         </settingDesc>
         <particDesc>
            <listOrg>
               <org xml:id="Redna-02-2009-01-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 2. seje</stage>
            <stage type="date">(29. januar 2009)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 10.00.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi, gospe in gospodje! Pričenjam nadaljevanje 2. seje
               Državnega zbora.</p>
               <p>Obveščen sem, da se današnje seje ne moreta udeležiti gospa Cvetka Zalokar Oražem in
               gospod Anton Anderlič. Vse prisotne lepo pozdravljam!</p>
               <p>Prehajamo na <title>10. TOČKO DNEVNEGA REDA - OBRAVNAVA PREDLOGA ZAKLJUČNEGA RAČUNA
                  PRORAČUNA REPUBLIKE SLOVENIJE ZA LETO 2007.</title>
               </p>
               <p>Predlog zaključnega računa je v obravnavo Državnemu zboru predložila Vlada. Besedo
               dajem predstavnici Vlade za dopolnitev obrazložitve predloga zaključnega računa.
               Besedo ima gospa Helena Kamnar, državna sekretarka.</p>
            </sp>
            <sp who="SDZ5:KamnarHelena">

               <speaker>MAG. HELENA KAMNAR:</speaker>

               <p>Hvala lepa, gospod predsednik. Spoštovane poslanke in spoštovani poslanci! Zaključni
               račun proračuna prikazuje sliko leta 2007. Proračun za leto 2007 je bil sprejet leta
               2005. Spremembe proračuna so bile uveljavljene ob koncu leta 2006, potem pa je bil
               sredi leta 2007 sprejet še rebalans proračuna.</p>
               <p>Rebalans proračuna pravzaprav ni prinesel velikih popravkov, ampak dva ključna.
               Enega, ki je spreminjal status Agencije za železniški promet, in drugega, ki je
               prinašal dokapitalizacijo Nove Ljubljanske banke. Sicer pa je večina proračunskih
               namenov in prihodkov ostalo nespremenjenih.</p>
               <p>Makroekonomska gibanja so bila v letu 2007 bistveno drugačna od načrtovanih,
               odstopala so predvsem v pozitivno smer. Naj navedem samo tri bistvene elemente. Rast
               bruto domačega proizvoda je bila višja od načrtovane ob pripravi proračuna za 2,1
               odstotno točko. Izvoz je bil višji od načrtovanega ob pripravi proračuna za 4
               odstotne točke, inflacija se je gibala bistveno na višji ravni od načrtovane, kar
               sicer ni pozitivno, gledano makroekonomsko, je pa zelo pozitivno, gledano z vidika
               proračuna oziroma proračunskih prihodkov. Inflacija v letu 2007 je znašala 3,6%,
               medtem ko je bila načrtovana ob pripravi proračuna 2,1%. Realizacija prihodkov je
               bila višja od načrtovane za 35 milijonov, predvsem na račun davka na dodano vrednost,
               približno 100 milijonov, na račun davka na dohodek pravnih oseb, približno 70
               milijonov. Najbolj so odstopala sredstva, ki smo jih pridobili iz evropskega
               proračuna, in sicer so bila nižja od načrtovanih za dobrih 60%.</p>
               <p>Po mnenju računskega sodišča so prihodki državnega proračuna prikazani prenizko,
               zato je v mnenju pojasnjeno, kako bi se morali izkazovati. Realizacija odhodkov je
               bila nižja od načrtovane za 386 milijonov oziroma glede na veljavni proračun, ki
               vključuje tudi namenska sredstva in sredstva evropskega proračuna v drugem obsegu od
               sprejetega, kar za 875 milijonov. Nižja je bila realizacija praktično na vseh
               odhodkovnih kategorijah, najbolj pa je odstopala navzdol na kategorijah
               investicijskih odhodkov in investicijskih transferov. Računsko sodišče je ugotovilo,
               da odhodki, izkazani v predloženem zaključnem računu, ne izkazujejo realnega stanja
               in da so ti odhodki za 46 milijonov višji, kar je seveda po mnenju Računskega sodišča
               in v predloženem revizijskem poročilu pogojevalo tudi drugačen proračunski saldo.
               Saldo med prihodki in odhodki je znašal 37 milijonov po zaključnem računu, ki je pred
               vami, kar je za dobrih 420 milijonov nad načrtovanim primanjkljajem, ki je bil
               načrtovan v višini nekaj čez 300 milijonov.</p>
               <p>Kot sem že povedala, po mnenju Računskega sodišča ta saldo ni pravilno izkazan in bi
               moral znašati 9 milijonov v negativno smer, kar pomeni 9 milijonov primanjkljaja.
               Temu primerno je spremenjen tudi obseg zadolževanja, ki naj bi znašal milijardo 200
               in je dejansko znašal le 850 milijonov.</p>
               <p>Računsko sodišče je Vladi prisodilo mnenje s pridržkom. Kot sem že omenila, glavna
               razhajanja so v izkazovanju odhodkovne strani in posledično v saldu. Vlada
               zaključnega računa ni popravila, ker je bil že vložen v Državni zbor, v besedilu kot
               je pred vami. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Predlog zaključnega računa je obravnavala Komisija za nadzor javnih financ. Besedo
               dajem predsedniku mag. Andreju Vizjaku za predstavitev poročila komisije. Prosim.
           </p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani predsednik državnega zbora, spoštovana državna sekretarka, kolegice in
               kolegi. Komisija za nadzor javnih financ je na svoji prvi redni seji 15. januarja kot
               matično delovno telo tudi obravnavala Predlog zaključnega računa Republike Slovenije
               za leto 2007. Bilo je kar nekaj gradiva - predlog zaključnega računa, tudi
               obrazložitev posebnega dela Sove in konsolidirana premoženjska bilanca države.</p>
               <p>Kot je bilo s strani Vlade pojasnjeno, sta bili z rebalansom narejeni dve ključni
               oziroma najbolj pomembni spremembi, to je sprememba statusa javne agencije za
               železniški promet v direkcijo za vodenje investicij v javno železniško infrastrukturo
               in v računu financiranja so bila tudi predvidena sredstva za dokapitalizacijo Nove
               Ljubljanske banke. Tudi ključni razlogi za rebalans so bili v bistveno boljših
               makroekonomskih podatkih, kot pa so bile napovedi takrat, ko je proračun za leto 2007
               nastajal. Tako je bila načrtovana rast ob nastajanju proračuna za 2007 - 4%, v bistvu
               je bila pa dosežena 6,1%, tudi inflacija je bila nekoliko višja. Izvoz je bil
               planiran na 7,9%, dosežen je bil 13% in podobno. Realizirani prihodki proračuna so
               bili za 35 milijonov evrov višji od načrtovanih. Ta pozitivna slika se je odražala
               potem tudi v spremenjenih razmerah, ki so bile le delno vključene v rebalans.</p>
               <p>Računsko sodišče je splošnemu delu zaključnega računa podalo mnenje s pridržkom.
               Glavni dve pripombi sta se nanašali na prevzem dolga javne agencije za železniški
               promet in povračilo sredstev upravičencem po zakonu o vračanjih v javno
               telekomunikacijsko omrežje. Tudi o pravilnosti izvrševanja proračuna je sodišče
               podalo mnenje s pridržkom. Tukaj so bila določena neskladja s predpisi pri
               zaposlovanju, o plačah, osebnih prejemkih itn. Zelo pomembno je to, da Računsko
               sodišče ni zahtevalo odzivnega poročila, so pa podali določena priporočila za
               izboljšanje stanja na posameznih področjih.</p>
               <p>V razpravi je bilo, če jo povzamem, izpostavljeno nekaj zelo pomembnih dejstev. Prvo
               je to, da se je precej lomila diskusija na temo presežek ali primanjkljaj. Pomembno
               je, da je Statistični urad Republike Slovenije septembra 2008 objavil podatek, da je
               bilo v letu 2007 po metodologiji ESA95 v Sloveniji skupaj za 176 milijonov evrov
               presežka. Seveda razlika, ki jo ugotavlja Računsko sodišče je nastala, ker si je
               Računsko sodišče drugače tolmačilo določbe zakona o vračanju vlaganj v javno
               telekomunikacijsko omrežje kot Ministrstvo za finance in zato je v zaključnem računu
               bilo izplačilo sredstev upravičeno navedeno samo v bilanci stanja, po mnenju
               Računskega sodišča pa bi moralo biti tudi v bilanci prihodkov in odhodkov ter bilanci
               financiranja, kar bi posledično prineslo tudi večje odhodke.</p>
               <p>V nadaljevanju razprave so bila izpostavljena še določena vprašanja, povezana z
               nizko realizacijo prihodkov iz EU. Tu je bilo pojasnjeno, da so nekatere investicije
               seveda začete v letu 2007, niso bile pa plačane v letu 2007 in zato tudi ni prišlo do
               denarnega toka in posledično ne odhodkov v proračunu in ne prihodkov kot povračil iz
               evropskega dela oziroma iz evropskih skladov. Postavljena je bila tudi zahteva po
               večji preglednosti nekaterih podatkov, tudi glede preglednice vseh štirih javnih
               blagajn in komisija je na koncu sprejela sklep, s katerim na podlagi 168. člena
               Poslovnika predlaga Državnemu zboru,da sprejme zaključni račun v predlagani obliki,
               ki je bil tudi podlaga za razpravo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Silven
               Majhenič v imenu Poslanske skupine Slovenske nacionalne stranke.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala, gospod predsedujoči. Spoštovani prisotni! Zaključni račun za leto 2007, ki ga
               je Vlada sprejela lansko leto, je zanesljivo pomemben akt, vendar mislim, da je kljub
               nekaterim ugotovitvam o pomanjkljivosti in nestrinjanju Računskega sodišča treba akt
               sprejeti.</p>
               <p>V Slovenski nacionalni stranki se absolutno strinjamo z Računskim sodiščem, ki se je
               izreklo o pravilnosti izvršitve proračuna za leto 2007 s pridržkom - neskladja s
               predpisi pri zaposlovanju, plačah in drugih osebnih prejemkih, neskladja pri
               prevzemanju obveznosti iz proračuna, neskladja pri oddaji javnih naročil, neskladja
               pri dodelovanju transferov. Izrečeno je tudi mnenje Računskega sodišča na podlagi
               revizije, da Vlada Republike Slovenije pri izvrševanju proračuna ni poslovala v
               skladu s predpisi na področju Zakona o javnih uslužbencih, na področju Zakona o
               javnih financah, Zakona o delavcih v državnih organih, Zakona o javnih naročilih in
               tako naprej.</p>
               <p>Visoka gospodarska rast v prvi polovici leta 2007, povečanje BDP na 6,5% in hitra
               rast investicij ter okrepitev rasti menjave blaga in storitev s tujino se je dvignila
               kar na 13,6%, kar je skoraj enako z rastjo uvoza, ki je bil 13,7%. Tako je izvoz h
               gospodarski rasti prispeval 9,4 odstotne točke.</p>
               <p>Rast bruto investicij v osnovna sredstva, ki so bila povečana konec leta 2006 ter se
               nadaljevale v letu 2007, so realno porasle na 21,6%. Z intenzivno stanovanjsko
               gradnjo se je povečanje rasti na letni ravni še okrepilo, kar nam daje rezultat
               rekordne gospodarske rasti v Sloveniji v letu 2007. Zato je nerazumljivo, kako na eni
               strani visoka gospodarska rast, na drugi pa se že srečujemo z negativnim saldom
               tekočega računa plačilne bilance, kjer je upoštevan izvoz in uvoz blaga in storitev
               ter gibanje dohodkov in transferjev, ki se pa proti koncu leta 2007 še poslabšuje.</p>
               <p>Konec leta 2007 se je obdobje visoke gospodarske rasti končalo in smo prišli v fazo
               ohladitve, kar nam kažejo podatki iz zunanjega okolja, zniževanja pri vseh
               dejavnikih, še posebej izvoz. Zaradi slabega planiranja in premajhne fleksibilnosti
               Vlade niso bila počrpana sredstva iz Evropske unije dovolj učinkovito. Seveda se tu
               sprašujem, kakšni so denarni tokovi med Slovenijo in Unijo, koliko plačujemo in
               koliko dobimo. Tu smo sigurno na slabšem, saj je bila Republika Slovenija v letu 2008
               neto plačnica v Evropsko unijo. Vendar ni še nič prepozno, saj je še obdobje do leta
               2013 pred nami, prevladati pa mora interes države. Sistema ni treba spreminjati, pač
               pa le pospešiti. Računsko sodišče se je, kot mi je znano, večkrat ukvarjalo s
               proračunom za leto 2007, tudi z učinkovitostjo in s tem, ali so sredstva, ki so
               namenjena, tudi počrpana. Tako so bile stvari ves čas znane.</p>
               <p>V zaostrenih pogojih se je znašla cela Evropa, seveda zaradi ekonomsko-gospodarske
               krize, kar nam narekuje, da se sredstva s področja evropske kohezijske politike še
               bolj smotrno uporabijo, da bodo v situaciji, ki jo imamo, dala za predvidene projekte
               največjo dodano vrednost. Kot vidimo, nam ne kaže najbolje tudi v letu 2009. Morda se
               bo stanje izboljšalo šele v letu 2010, vendar le, če smo se iz dosedanjega kaj
               naučili.</p>
               <p>Ne glede, kako bomo glasovali v Slovenski nacionalni stranki, verjamem, da se ne bo
               nič spremenilo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Janez Ribič v imenu Poslanske skupine Slovenske ljudske
               stranke. Prosim.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Spoštovani gospod predsednik Državnega zbora, spoštovani gospe in gospodje poslanci,
               spoštovana predstavnica Vlade z Ministrstva za finance, lepo pozdravljeni.</p>
               <p>Stališče Poslanske skupine Slovenske ljudske stranke k Predlogu zaključnega računa
               proračuna Republike Slovenije za leto 2007 je sledeče.</p>
               <p>Spoštovani! Proračun za leto 2007 je bil sprejet v letu 2005. Potem so bile ob koncu
               leta 2006 sprejete spremembe proračuna, nakar je bil sredi leta, natančneje v mesecu
               juliju, sprejet še rebalans proračuna za leto 2007.</p>
               <p>Naj izpostavim samo nekaj ključnih podatkov. Rast bruto domačega proizvoda je bila
               načrtovana pri sprejemanju proračuna na ravni 4%, realizirana pa na ravni 6,1%. Izvoz
               je bil planiran na ravni 7,9%, realiziran na ravni 13%. Prihodki so bili realizirani
               na ravni 35 milijonov nad načrtovanimi prihodki. Po podatkih Statističnega urada
               Republike Slovenije je bil presežek proračuna 2007 izkazan celo v višini 176
               milijonov evrov. Kategorija prihodkov iz evropskega proračuna je bila edina
               kategorija prihodkov, ki je odstopala v negativno smer, vendar več o tem v
               nadaljevanju.</p>
               <p>Tudi odhodki so bili načrtovani v znatno višjem obsegu, kot so bili dejansko
               realizirani, in sicer je bilo odstopanje kar za 386 milijonov navzdol. Verjetno nismo
               preskromni, če ocenimo leto 2007 kot najbolj uspešno proračunsko leto daleč nazaj, in
               verjetno, žal, tudi daleč naprej.</p>
               <p>Predlog zaključnega računa proračuna Republike Slovenije za leto 2007 je revidiralo
               Računsko sodišče Republike Slovenije, katerega cilj revizije je bila izdelava mnenja
               o predlogu splošnega dela zaključnega računa in izrek mnenja o pravilnosti izvršitve
               proračuna za leto 2007. Računsko sodišče je ugotovilo kar nekaj nepravilnosti in
               izreklo kar nekaj zanimivih ugotovitev, katerimi bom v nadaljevanju tudi sam na nek
               način ugovarjal. Tukaj mislim predvsem na del, ki govori o realizaciji črpanja
               evropskih sredstev. Računsko sodišče v posebnem poročilu o sredstvih Evropske unije v
               zaključnem računu ugotavlja, da je bilo iz naslova evropskih sredstev realiziranih le
               malo manj kot 60% načrtovanih prihodkov. Ta podatek bi nas moral zaskrbeti - seveda,
               če bi odražal dejansko stanje, pa ga po našem mnenju ne. Edino relevantno obdobje za
               ocenjevanje uspešnosti črpanja evropskih sredstev je obdobje, ki zajema celotno
               programsko obdobje, ne pa podatki o črpanju sredstev znotraj posameznega
               proračunskega leta. O tem vprašanju so se zedinile nekatere druge članice Evropske
               unije. Po podatkih, ki so nam na voljo za datum 31. 12. 2007, je Slovenija za
               programsko obdobje 2006-2008 na nivoju strukturnih skladov realizirala delež izplačil
               iz proračuna v višini 94%. Delež zahtevkov za izplačilo, posredovan na plačilni organ
               Evropske unije, pa je na ta dan znašal 80%, ob podatku, da je delež podpisanih pogodb
               na ta datum znašal celo 107%. Situacija danes se verjetno približuje maksimalnemu
               izkoristku, vendar točnih podatkov od Vlade žal še nismo dobili. Iz kohezijskega
               sklada pa je bilo na področju prometa na ta datum porabljenih 51% sredstev, na
               področju okolja pa 37%, ob tem da morajo sredstva biti porabljena do konca leta 2010.</p>
               <p>Tudi podatki za programsko obdobje 2007-2013 na ta datum kažejo, da je bilo
               razpisanih oziroma potrjenih že za 1,5 milijarde evrov projektov od skupno 4,1
               milijarde sredstev, ki so na voljo za celotno obdobje.</p>
               <p>Naj torej zaključim ta del. Nikakor se ne moremo na podlagi teh podatkov in dejstev
               strinjati z oceno Računskega sodišča in s pavšalnimi ocenami, ki se pojavljajo v
               javnosti, da Slovenija slabo izkorišča črpanje evropskih sredstev. Samo poglejmo,
               skorajda v vsaki občini je kakšna tabla, kjer piše o projektih in kdo jih
               sofinancira. Nikakor ne moremo na podlagi teh dejstev govoriti o izpadu prihodkov iz
               evropskega proračuna. Vsekakor tudi ni utemeljeno govoriti o tem, da je Slovenija
               neto plačnica v Evropski proračun. Edino, s čemer se lahko strinjamo v tej točki, je
               dejstvo, da je bilo v preteklosti napovedovanje proračunskih sredstev preoptimistično
               oziroma izvajano na predpostavkah, ki so bile nerealne. Prav gotov je to posledica
               tudi slabe presoje prijaviteljev projektov glede dinamike črpanja. Strinjamo se tudi
               z dejstvom, da prikaz področja sredstev evropskega proračuna v zaključnem računu
               proračuna ni dovolj pregleden, saj sam zaključni račun ne daje dovolj jasnih in
               celovitih informacij, ki bi Državnemu zboru Republike Slovenije in javnosti lahko
               nudile celovit pregled nad črpanjem evropskih sredstev. Zato podpiramo idejo o
               posebni instituciji oziroma pripravi nekega standardnega formata poročanja, ki bi
               sistemsko obravnavalo vsa prejeta sredstva iz evropskega proračuna: tista v proračun,
               tista v posebne namenske podračune v okviru enotnega zakladniškega računa države in
               tudi tista, ki jih Evropska komisija izplača neposredno upravičencu v Republiki
               Sloveniji izven državnega proračuna. Naj na tej točki zaključim predstavitev mnenja
               Poslanske skupine Slovenske ljudske stranke k Predlogu zaključnega računa proračuna
               Republike Slovenije za leto 2007. V nadaljevanju razprave se bomo poslanci naše
               poslanske skupine v svojih posamičnih razpravah osredotočili še na nekatera druga
               dejstva in okoliščine. V Poslanski skupini Slovenske ljudske stranke ocenjujemo, da
               je bila realizacija proračuna v letu 2007 uspešna. Tako kot smo to storili na
               Komisiji za nadzor javnih financ, bomo tudi sedaj poslanci Slovenske ljudske stranke
               zaključni račun z željo, da se takšna realizacija še kdaj ponovi, z veseljem
               potrdili. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PRAVEL GANTAR:</speaker>

               <p>Besedo ima gospa Breda Pečan v imenu Poslanske skupine Socialnih demokratov. Prosim.
           </p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Dober dan, kolegice poslanke in poslanci! Dober dan gospa državna sekretarka in njeni
               sodelavci! Dober dan seveda tudi gospod predsednik Državnega zbora! V imenu Poslanske
               skupine Socialnih demokratov naj takoj na začetku povem, da ne bomo podprli
               zaključnega računa proračuna za leto 2007.</p>
               <p>Gre za to, da je sicer Računsko sodišče res izreklo samo mnenje s pridržkom, tako za
               bilance državnega proračuna kot tudi za pravilnosti izvršitve državnega proračuna,
               vendar so nekatere nepravilnosti take narave, da je o njih vendarle treba dati nekaj
               posebnih poudarkov.</p>
               <p>Najprej naj povem, da gre za izkazovanje posameznih odhodkov, prihodkov in
               zadolževanja v splošnem delu proračuna za leto 2007, ki je bilo v vrsti javnih
               nastopov tako prejšnjega ministra za finance v preteklih letih, tako predsednika
               vlade kot tudi bivšega ministra za gospodarstvo, sedaj v vlogi poslanca, prikazovano
               kot izjemen uspeh prejšnje vlade, in to kar trikrat zaporedoma. Tako je za leto 2005,
               2006 kot 2007 Računsko sodišče ugotavljalo, da so nekateri odhodki oziroma da
               nekateri odhodki niso bili evidentirani v splošnem delu proračuna in na ta način je
               bil tudi fiktivno zmanjšan proračunski primanjkljaj. Napačno izkaznovanje teh
               prihodkov in odhodkov je imelo za rezultat fiktiven proračunski presežek, v resnici
               pa bi moral biti izkazan za leto 2007 dobrih 9 milijonov evrov težak proračunski
               primanjkljaj.</p>
               <p>Za boljše razumevanje problema naj povemo, da v Sloveniji, tako kot večini članic
               EU, kot tudi v večini držav v svetu sploh, vodimo državni proračun po metodologiji
               denarnega toka. In kadar govorimo o državnem proračunu, govorimo le o blagajni
               državnega proračuna, zato je neprimerno in zavajajoče ob obravnavi zaključnega računa
               proračuna navajati vse štiri državne blagajne in tudi ni potrebno niti primerno
               uporabljati in utemeljevati velik uspeh državnega proračuna oziroma države na osnovi
               metodologije ESA95. Ta namreč uporablja za širši sektor države, ki obsega vse štiri
               blagajne javnega financiranja ter Slovensko odškodninsko družbo ter Kapitalsko družbo
               Slovenije v delu, ki financira Zavod za pokojninsko in invalidsko zavarovanje, prav
               tako pa ESA95 je ESA95 samo statistična metoda, ki je nobena od držav EU ne uporablja
               za upravljanje proračuna. ESA95 tudi ne upošteva tokov med EU in Slovenijo, saj
               Evropske komisije ne zanimajo finančni tokovi med EU in Slovenijo, ker ti ne vplivajo
               na dolgoročno vzdržnost javnih financ v skladu z določbami Pakta o rasti in
               stabilnosti.</p>
               <p>Ob revidiranju izkaza zaključnega računa je Računsko sodišče ugotovilo, da je bil ob
               bilanci državnega proračuna napačno izkazan proračunski presežek v višini 37
               milijonov in 54.000 evrov, saj med tekočimi transferi niso izkazana izplačila
               sredstev upravičencev za vlaganja v javno telekomunikacijsko omrežje v znesku 43
               milijonov in 605.000 evrov. Prav tako pa tudi niso izkazani tekoči odhodki od obresti
               za založena sredstva in zaračunani stroški Slovenske odškodninske družbe v znesku
               skoraj 2 milijona 600.000 evrov. Seveda pa je temu primerno potem končni rezultat
               bilance prihodkov in odhodkov proračuna za leto 2007, če upoštevamo ta dva podatka,
               negativen v višini 9 milijonov 54.053 evrov. Tako so prejemki v računu financiranja
               prenizko izkazani za 46 milijonov 200.000, ker založena sredstva Slovenske
               odškodninske družbe za izplačila sredstev upravičencem za vlagaje v javno
               telekomunikacijsko omrežje in obresti za založena sredstva ter zaračunani stroški
               Slovenske odškodninske družbe niso izkazani kot prejemki iz zadolževanja v znesku 46
               milijonov 203.772 evrov. Na ta način je bilo prikrito dejstvo, da razlika med
               zadolževanjem in odplačilom dolga ni znašala 73 milijonov in skoraj 300.000 evrov v
               korist odplačila dolga, temveč preko 46 milijonov evrov manj oziroma samo 27
               milijonov in blizu 100.000 evrov.</p>
               <p>Čeprav zakonodaja o javnih financah tega izrecno ne zahteva, pa bi bilo na vsak
               način bolj pregledno in nenazadnje pošteno, če bi bil v predlogu zaključnega računa v
               splošnem delu proračuna prevzem dolga javne Agencije za železniški promet Republike
               Slovenije izkazan kot zadolževanje v računu financiranja in kot odhodek v bilanci
               prihodkov in odhodkov. Seveda bi bil proračunski primanjkljaj s tem še večji in
               bistveno bolj udobno in tudi politično in medijsko privlačno je, če take
               primanjkljaje skrijemo v bilanco stanja, ki ni sestavni del zaključnega računa in ne
               vplivna na prikaz finančnih učinkov posameznih poslovnih dogodkov na rezultat
               proračuna. Vsakršno izgovarjanje na ESA95 in pozitiven rezultat širšega sektorja
               države kaže, da vsi tisti, ki preusmerjajo pozornost javnosti z neresničnih podatkov
               o rezultatih upravljanja državnega proračuna, ki ga obravnava Državni zbor, nočejo
               priznati tudi drugih neuspehov pretekle vlade.</p>
               <p>Tako so ugotovitve Računskega sodišča o rezultatih koriščenja sredstev iz Evropske
               unije naravnost alarmantni, še posebej, če jim priključimo informacije o
               učinkovitosti črpanja evropskih sredstev v preteklem letu, ki so še slabši kot v letu
               2007. Dejstvo je, da so bili v letu 2007 prihodki iz sredstev Evropske unije za 40%
               nižji od načrtovanih, celo za milijon 140 tisoč evrov manj kot v letu 2006. V
               proračunu za leto 2007 je bilo načrtovanih 582 milijonov evrov prihodkov iz evropskih
               sredstev, realiziranih pa skoraj 235 milijonov manj.</p>
               <p>Pomembno pa je povedati še to; v proračun Evropske unije smo vplačali skoraj 356
               milijonov evrov, kar je 24% več kot leta 2006 in 12% več, kot je bilo načrtovano.
               Zato smo bili v letu 2007 neto plačnik sredstev v evropski proračun in smo izkazali
               do evropskega proračuna neto primanjkljaj v višini 8,65 milijona evrov. Posebej slaba
               je bila realizacija iz prilivov strukturnih skladov, saj je bilo od načrtovanih
               dobrih 233 milijonov evrov realiziranih le slabih 57 milijonov ali komaj 24,4%, kar
               predstavlja celo blizu 9 milijonov manjšo realizacijo kot v letu 2006. Žalostno ob
               tem je dejstvo, da celo Evropska komisija ugotavlja, da se je naša država najslabše
               odrezala pri načrtovanju prilivov iz evropskih skladov.</p>
               <p>Mimogrede naj omenim še zanimivost v zvezi z izpolnjevanjem zakonsko določenih nalog
               vlade v preteklem mandatu. Na osnovi Zakona o poroštvu Republike Slovenije za
               obveznosti Univerze na Primorskem iz naslova kreditov, najetih za sofinanciranje
               razširitve in posodobitve prostorskih pogojev je bila pogodba o kreditu med Univerzo
               in Banko Koper v znesku 2 milijona 845 tisoč evrov podpisana 12. oktobra 2007, vendar
               Ministrstvo za finance med izvajanjem revizije z Univerzo ni sklenilo pogodbe o
               zavarovanju poroštva, kar je v nasprotju s 7. členom prej omenjenega zakona. Obenem
               pa je Vlada Republike Slovenije s tem povzročila neupravičene in enormne stroške na
               račun zamudnih obresti za neplačane obveznosti Univerze do dobavitelja, ki jih na
               nobeden način ne more pošteno argumentirati.</p>
               <p>Vse naštete nepravilnosti in prikrivanja dejanskih rezultatov upravljanja državnega
               proračuna v letu 2007 so nas, poslanke in poslance v Poslanski skupini Socialnih
               demokratov privedla do zaključka, da ne le ne moremo, ampak tudi - zaradi opozoril,
               ki smo jih v vseh preteklih štirih letih naslavljali na Vlado Republike Slovenije in
               posebej še na Ministrstvo za finance zaradi zelo podobnih in ponavljajočih se
               nepravilnosti - tudi ne smemo glasovati za potrditev zaključnega računa za leto 2007.
               Ponavljam, da bo Poslanska skupina Socialnih demokratov glasovala proti sprejemu
               zaključnega računa proračuna za leto 2007. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak v imenu Poslanske skupine Slovenske
               demokratske stranke.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovani predsednik, državna sekretarka, poslanke in poslanci. Jaz verjamem, da bo
               tak dokument, kot je zaključni račun za leto 2007, težko še kdaj na mizah Državnega
               zbora in če se nekoliko sprehodimo skozi zgodovino in analiziramo dosežek na področju
               javnih financ v letu 2007 glede na dosežke predprejšnjega in še predprejšnjega
               mandata, lahko ugotovimo naslednje trende.</p>
               <p>Prvič. Konec leta 2007 so javni finančni prihodki znašali približno 42,9% bruto
               domačega proizvoda in so bili pravzaprav stabilni skozi zadnje desetletno obdobje,
               merjeno seveda v procentu BDP; medtem, ko so javnofinančni izdatki padli in so seveda
               znašali 42;4% in so izkazovali javnofinančni presežek prvič v zadnjih desetih letih.
               Če gledamo trende obdobja 2004-2007, lahko ugotovimo, da je ob ohranjanju deleža
               javnofinančnih prihodkov v bruto domačem proizvodu delež javnofinančnih izdatkov
               padel in s tem torej bistveno stabiliziral javne finance. Seveda je državni proračun
               samo del javnih financ, vendar če nimamo celovite slike, če nimamo slike, kaj se je
               dogajalo z javnimi financami, kaj bremeni davkoplačevalce direktno in indirektno,
               seveda delamo miže ali vsaj s precej zatisnjenimi očmi. Celotna slika je pri
               razumevanju stanja javnih financ izjemno pomembna in zato jo želim tudi orisati:
               torej, prvič v zadnjih desetih letih je proračun oziroma so javnofinančni izdatki
               padli pod javnofinančne prihodke in s tem ustvarili javnofinančni presežek v višini
               0,5% GDP. In če se sprehodimo še na ostale, zelo pomembne makroekonomske kazalce,
               lahko ugotovimo, da je dolg države v tem obdobju padel za približno 2 odstotni točki;
               s približno 25,5% GDP-ja na 23,4% GDP-ja. Pri tem moramo opozoriti še, da se je v tem
               obdobju rekordno znižala tudi brezposelnost in povečala zaposlenost; da je velika
               večina ljudi v Sloveniji v tem obdobju služila oziroma skrbela za svoj socialni
               položaj z delom in ne s socialnimi transferji, ki so in vedno bodo problem, tako za
               javne finance kot za življenje teh ljudi, ker so vedno prenizki.</p>
               <p>Torej, prav smešno je ob tem izpostavljati nekatere trike finančne stroke, ki želijo
               najti napake in s tem politično opozoriti na slabosti, brez da bi imeli to celovito
               sliko. Ta celovita slika kaže, da je v obdobju zadnjih štirih let uspelo javne
               finance stabilizirati, ob tem pomembno razbremeniti gospodarstvo z ukinitvijo
               določenih davkov. To se pravi, kljub temu da je davčna reforma razbremenila
               gospodarstvo in fizične osebe, so se javnofinančni prihodki v deležu GDP-ja ohranili,
               javnofinančni izdatki znatno znižali in dolg države v deležu GDP-ja znatno znižal.</p>
               <p>Spoštovani, spoštovana koalicija, če boste vi v naslednjih letih imeli takšne
               podatke, vam bom za to govornico z veseljem čestital. Sedaj pa ne želi tega videti in
               razumem, da dobri rezultati nekoga bolijo, namesto da bi jih priznali.</p>
               <p>Če se nekoliko vrnemo v prakso predpreteklega mandata, se spomnim, bil sem poslanec
               v obdobju 2000-2004, ko smo zaključne račune obravnavali s triletno zamudo - samo
               zaradi tega, da smo jih neaktualizirali, da je bila razprava več ali manj formalna in
               ni bilo nekega žara, zaradi tega seveda, ker so bili dogodki že tako mimo, da se
               nihče več z njimi resno ni ukvarjal.</p>
               <p>Seveda razumem, da je proračun in zaključni račun proračuna del javnih financ, da so
               tu še druge blagajne, da sta tu tudi Kad in Sod in tako naprej. In me bo tudi sicer
               zelo težko kdo prepričal, če govorimo, recimo, samo o proračunu, da je tu lahko slika
               bistveno drugačna, kot je dejansko v globalnih javnih financah. To je ravno tako, kot
               da bi gledali proračun enega družinskega člana, zanemarjali pa proračun družine. In
               bi gledali, recimo, proračun žene, pri čemer pa nas ne bi zanimalo, koliko so pa
               prihodki in odhodki celotne družine, ker to na nek način odraža status in nivo
               življenja te družine, ker so običajno tudi prihodki in odhodki razdeljeni. In na to
               bi rad opozoril, na to širšo dimenzijo in širšo sliko javnih financ, ko obravnavamo
               zaključni račun proračuna leta 2007.</p>
               <p>Če se osredotočim na dva ključna problema, ki sta bila tudi predmet diskusij, lahko
               povem nekaj o črpanju evropskih sredstev in vračanju vlaganj v javno
               telekomunikacijsko omrežje. Prvič, črpanje evropskih sredstev. Vsi veste ali pa upam,
               da veste, da je bila finančna perspektiva 2007-2013 za Slovenijo izjemno ugodno
               izpogajana in da je približno 3- do 4-krat sredstev na leto več v tej finančni
               perspektivi, kot jih je bilo v finančni perspektivi 2002-2004. In zaradi tega poznega
               sprejetja tudi proračunov Evropske unije, finančnih perspektiv in posledično
               izpogajanih operativnih programov so se začeli postopki črpanja evropskih sredstev
               relativno pozno, v prvem letu finančne perspektive, to je 2007. In sklepati o
               učinkovitosti črpanja evropskih sredstev prvo leto finančne perspektive ob teh
               okoliščinah je nekorektno in lahko vodi v napačne zaključke. Vidim, da je to
               koalicija pravzaprav počela in je že potegnila ročno zavoro, kar je dobro. Namreč, na
               podlagi teh napačnih sklepov o finančni perspektivi so želeli organizacijsko in
               institucionalno spreminjati sheme črpanja evropskih sredstev in hvala bogu so se
               ustavili, ker so videli, da bi to lahko naredilo več škode kot koristi. In tudi
               Evropska unija in Evropska komisija, pristojna za črpanje evropskih sredstev, je
               Slovenijo izpostavila kot najboljšo članico pri tem in je odsvetovala kakršnekoli
               organizacijske spremembe, povezane s črpanjem evropskih sredstev. Ne nazadnje tudi
               sam kot minister prejšnje vlade vam lahko povem, da smo veliko energije posvetili tej
               učinkovitosti črpanja evropskih sredstev, in upam, da bodo te učinkovitosti sledene
               tudi naprej. Res pa je, da proračun izkazuje denarni tok in denarni tok v prvem letu
               črpanja je bil skromen, kar pa ne pomeni, da je bilo s črpanjem kaj narobe. Namreč
               projekti, razpisi, odobritve sredstev in tudi posledično start projektov v naravi, se
               je začel, kar bo zelo jasno razvidno tako v letu 2008 kot v letu 2009. Se pravi,
               namen, za katere so dodeljena evropska sredstva, je bil dosežen in s tem je manj
               pomembno po moji oceni, kakšen je bil <q>"cash flow"</q> oziroma denarni tok. Bistveno bolj
               pomembno je, da so podprti kakovostni projekti, ki bodo generirali kar se da v
               kratkem času določeno dodano vrednost.</p>
               <p>In še vračilo vlaganj v javno telekomunikacijsko omrežje. Do dileme prikaza teh
               sredstev, je prišlo zaradi različnega tolmačenja zakona o vračilu vlaganj v javno
               telekomunikacijsko omrežje med Ministrstvom za finance in Računskim sodiščem.
               Dopuščam pač, da je lahko zakonski tekst takšen, da dopušča dileme, vendar zaradi
               enega drugačnega tolmačenja ne moremo mu govoriti enkrat o javnofinančnem presežku
               oziroma o proračunskem presežku, drugič pa o primanjkljaju. To je po moji oceni malo
               za las privlečeno. Po moji oceni je primanjkljaj, če nekaj več porabiš, kot si dobil,
               in presežek, če manj porabiš, kot si dobil. Če je pa neka različna dikcija v nekem
               zakonu, je pa to bolj ali manj finančno-matematično operiranje, ki pa s kondicijo
               javnih financ nima kaj veliko opraviti.</p>
               <p>In še nekaj, v obdobjih, ko se je ta ideja razvijala, to se pravi pred prejšnjem
               mandatu 2002-2004, je bila napisana taka zakonodaja, da se je ni dalo izvajati, da se
               ni dalo vračati upravičencem njihovih vlaganj. Ni se dalo. Zato je bilo treba
               bistveno spremeniti zakonodajo, jo nadgraditi in vračila so se začela in sedaj je to
               kar naenkrat problem. Problem je zato, ker je država prenesla na SOD 10% delnic
               Telekoma, Telekom jih ni prodal, temveč je poplačeval upravičence iz drugih virov,
               kar je, mimogrede, zakon dopuščal, in je s tem ohranjal lastništvo v tem operaterju
               in tudi po moji oceni z nekaterimi drugimi slabšimi naložbami poplačeval te
               upravičence. Torej, narejen je bil operativen zakon, zagotovljena so bila sredstva in
               poplačila so v glavnem potekala in potekajo in sedaj je problem, kako je knjiženo,
               ali je prav knjiženo, ali ni prav knjiženo in v katerih bilancah je zadeva
               izpostavljena, delnico so pa <q>"še pod streho"</q>, delnice so še v državi oziroma v
               paradržavnem skladu, sploh ni prišlo do prodaje.</p>
               <p>In res je, če se omejimo in gledamo na vse te stvari zgolj s tiste birokratske,
               knjigovodske plati, marsikatera pripomba Računskega sodišča stoji in se z njo
               strinjam. Vendar, spoštovani, tukaj sedimo tisti, ki moramo imeti nekoliko širšo
               sliko o tem in o kondiciji javnih financ, katerega pomemben segment je proračun,
               njegovo trošenje in pridobivanje sredstev, ki polnijo proračun.</p>
               <p>Zaradi tega bo Poslanska skupina Slovenske demokratske stranke predlog zaključnega
               računa podprla in si samo želimo, da bi takšna kondicija javnih financ, kot je
               izpričana konec leta 2007, veljala še kdaj v prihodnosti te države, da bi GDP oziroma
               da bi bruto domači proizvod rasel tako hitro, kot smo mu bili priča v letu 2007, da
               bi bila še kdaj tako nizka stopnja brezposelnosti, tako registrirane kot anketne, in
               da bi tudi ohranili dolg države najmanj na tej ravni bruto domačega proizvoda, vendar
               ob vseh napovedanih okvirih proračuna oziroma rebalansa za proračun za leto 2009 tudi
               zaradi drugačnih razmer v kratkem česa takšnega ne bomo doživeli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Vili Trofenik v imenu Poslanske skupine Zares. Prosim.
           </p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Lep pozdrav vsem prisotnim! Hvala za besedo. Zaključni račun državnega proračuna je
               dokument, ki prikazuje izvršitev državnega proračuna za posamezno proračunsko obdobje
               oziroma leto. V skladu z veljavno zakonodajo Računsko sodišče preverja pravilnost
               predloga zaključnega računa državnega proračuna oziroma pravilnost izvršitve
               državnega proračuna in na podlagi svojih razkritij poda oceno v obliki mnenja o
               splošnem delu zaključnega računa in mnenja o pravilnosti izvršitve državnega
               proračuna oziroma njegove skladnosti z veljavno zakonodajo.</p>
               <p>Poleg revizijskega poročila o predlogu zaključnega računa državnega proračuna za
               leto 2007 je Računsko sodišče pripravilo še posebno poročilo z naslovom <q>"Sredstva
               Evropske unije v zaključnem računu državnega proračuna"</q>. Iz predloga zaključnega
               računa za leto 2007 je možno ugotoviti, da so bili prihodki državnega proračuna v
               letu 2007 v globalu realizirani v načrtovani višini. Po obsegu najpomembnejši, to je,
               davčni proračunski prihodki, ki predstavljajo dobrih 90% vseh proračunskih prihodkov,
               so bili realizirani nad načrtovano višino ali skoraj 104%, nekoliko pod načrtovano
               ravnijo je realizacija nedavčnih prihodkov, ki znaša dobrih 98%, izredno slaba pa je
               realizacija sredstev Evropske unije, ki so bila realizirana le v višini slabih 60% od
               načrtovane višine oziroma izpad znaša 235 milijonov evrov. Znotraj navedenih sredstev
               Evropske unije je najboljša realizacija več kot 90% pri sredstvih, namenjenih za
               izvajanje skupine kmetijske politike, bistveno slabša pa na področju strukturnih
               skladov in kohezije, kjer je realizacija 25% oziroma 32%.</p>
               <p>Razlogi za tako stanje na tem področju seveda ne morejo biti, kot je zapisano v
               obrazložitvi, v zamiku plačil iz tega naslova v novi finančni perspektivi, ampak
               očitno v neustreznem načrtovanju in neustrezni pripravi projektov. Kljub pomembnemu
               izpadu proračunskih prihodkov iz naslova Evropske unije - še enkrat poudarjam, 235
               milijonov je ta izpad - so proračunski prihodki v globali bili realizirani v
               načrtovanem okviru in to izključno na račun večje realizacije plus 270 milijonov
               evrov iz naslova davčnih prihodkov.</p>
               <p>Realizacija odhodkov državnega proračuna za leto 2007 v globalu zaostaja za
               načrtovano višino za 475 milijonov evrov ali dobrih 5%. Znotraj proračunskih odhodkov
               odstopa realizacija tekočih odhodkov za dobrih 6% pod planirano višino, realizacija
               tekočih transferjev za dobre 3%, investicijskih odhodki za dobrih 9% in investicijski
               transferi za slabih 30%. Skupno so sredstva za investicije bila realizirana za 189
               milijonov evrov v manjšem obsegu ali 82% glede na načrtovano višino, kar je nedvoumno
               povezano s slabšo realizacijo evropskih sredstev na strani prihodkov oziroma
               neustreznim načrtovanjem investicijskega dela proračuna. Pri tem se je treba
               zavedati, da je zadnji proračun za leto 2007 bil sprejet 12. julija 2007, ko je bilo
               možno oceniti realnost izvedbe načrtovanih investicij oziroma njihovo zapadlost.</p>
               <p>Plačila v proračunu Evropske unije so realizirana v načrtovanem obsegu oziroma večja
               za 38 milijonov evrov od prvotne načrtovane višine, predvsem zaradi prilivov tako
               imenovanih lastnih sredstev, carine in delno tudi davka na dodano vrednost. Predlog
               zaključnega računa za leto 2007 izkazuje tako proračunski presežek v višini 37
               milijonov evrov, in to na račun manjše realizacije odhodkov, predvsem investicij.</p>
               <p>Računsko sodišče je na podlagi svojih razkritij izreklo mnenje s pridržkom tako o
               predlogu splošnega dela zaključnega računa za leto 2007 kot glede pravilnosti
               izvršitve proračuna. Pri svojih ugotovitvah pa je posebej izpostavilo neustrezno
               prikazana izplačila sredstev upravičencev za vlaganja v javno telekomunikacijsko
               omrežje in nepravilno razvrščanje odhodkov med tekočimi transferji in tekočimi
               odhodki v predlogu splošnega dela zaključnega računa. Poseben problem predstavlja
               tudi neustrezno izkazan prevzem dolga od Agencije za železniški promet, čeprav ni
               vplival na izrek mnenja o splošnem delu zaključnega računa. Pri ocenjevanju
               nepravilnosti izvršitve proračuna za leto 2007 je bilo tako ugotovljenih pet
               neskladij s predpisi o zaposlovanju, sedem neskladij s predpisi o prevzemanju
               obveznosti iz proračuna, tri neskladja s predpisi o javnih naročilih ter petnajst
               neskladij s predpisi pri obdelovanju transferjev; očitno preveč.</p>
               <p>Glede na razkritja Računskega sodišča pri reviziji predloga zaključnega računa za
               leto 2007, ki imajo za posledico bistveno drugačen rezultat oziroma nerealno
               prikazovanje dejanskega stanja v državnih financah oziroma državnem proračunu, saj je
               namesto presežka v resnici primanjkljaj, v poslanski skupini le-tega ne moremo
               potrditi. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Matjaž Zanoškar v imenu Poslanske skupine DeSUS.
               Prosim.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Spoštovani gospod predsednik, kolegice in kolegi, predstavnice in predstavniki
               Ministrstva za finance! Poslanska skupina DeSUS ima svoje mnenje o Predlogu
               zaključnega računa državnega proračuna Republike Slovenije za leto 2007. Strinjamo se
               s tem, da je to dokument, ki prikazuje neko stanje, ki je bilo storjeno. Prikazuje
               finančne tokove, ki so se izvedli v letu 2007; ne nazadnje je to leto, v katerem je
               tudi naša stranka sooblikovala v koalicijo.</p>
               <p>Moti nas, da je ta dokument predvsem tisti, ki razkriva mnoge mnoge nepravilnosti in
               mnoge anomalije v smislu poslovanja in dela Ministrstva za finance. Te so bile tudi
               razlog in predmet razprave v naši poslanski skupini in se predvsem nanašajo in
               izhajajo iz zaznamk Računskega sodišča, ki ugotavlja precejšnje neskladnosti s
               predpisi pri prevzemanju obveznosti iz proračuna, precejšnje neskladnosti s predpisi
               pri oddajanju javnih naročil, prav tako pri podeljevanju transferjev, prav tako pri
               zaposlovanju in plačah in mogoče še kje drugje. Vendar to so stvari in to so vsebine
               in napake, ki jih enostavno ob tem sprejemanju ali nesprejemanju zaključnega računa
               ne moremo nekako izravnati. Pač pa je to vsebina, ki bi lahko znatno in bistveno
               vplivala na potek dogodkov in dela Ministrstva za finance. Zato naša poslanska
               skupina vse te pripombe Računskega sodišča rešpektira v takem smislu, da ga sprejema
               kot imperativ in napotek za delo Ministrstva za finance.</p>
               <p>Seveda pa je velika vrzel in velika anomalija predvsem področja, ki zadeva črpanja
               sredstev EU. Če Računsko sodišče ugotavlja, da je zaključni račun za leto 2007 edini
               dokument, ki se nekako javno legitimno prikazuje poslankam in poslancem in v njem
               prikazuje tudi učinkovito in uspešno črpanje evropskih sredstev, potem smo silno
               silno nezadovoljni in zaskrbljeni, da se tudi v tej dvorani govori o različnih
               podatkih glede črpanja evropskih sredstev. Mislim, da je skrajni čas, da se vse
               institucije, ki se ukvarjajo s tem, in te institucije, ki so nekako dolžne v tem
               prostoru in v tej dvorani predstaviti jasne in korektne podatke, dogovorijo za enotne
               metodologije in prihajajo sem s podatki, ki bodo enotni. V tem primeru in v tem
               slučaju tudi na podlagi zaključnega računa in vseh izsledkov Računskega sodišča ne
               vemo, s katerimi podatki naj razpolagamo, kateri so tisti pravi. Ali gre res za 60%
               uspešnost pri črpanju evropskih sredstev? Ali gre za 25% uspešnost črpanja sredstev
               iz kohezijskih skladov? To je po moje in po našem mnenju, mnenju poslanske skupine
               eno od zelo zelo pomembnih vprašanj, ki bi jih bilo treba razrešiti.</p>
               <p>Seveda nas boli tudi to, da je v obravnavanem obdobju naša poslanska skupina večkrat
               zahtevala te podatke - eksaktne podatke o črpanju evropskih sredstev, da se ugotovi
               učinkovitost. Vendar teh podatkov nikakor ni bilo ali pa so bili netočni. Boli nas,
               da je na podlagi vseh teh izkrivljenih podatkov bilo oblikovano tudi potem vse
               dogajanje na področju financ, kot je priprava proračuna za leto 2007, kot je priprava
               rebalansa za 2007 in se nam zdi, da so bile napake storjene že na podlagi te vrzeli,
               ki je bila na podlagi netočno pokazanih črpanj iz evropskih sredstev. Jasno nam je da
               plačila iz Evropske unije prihajajo ne direktno samo v proračun Republike Slovenije,
               pač pa da prihajajo na razne podračune, ki predstavljajo veliko skrbnikov. Sicer se
               to združuje na enotnem zakladniškem računu Narodne banke Slovenije. Vendar, ni nam
               jasno, da ni ene legitimne institucije, ki bi sledila vsemu temu, institucije, ki bi
               sledila tokovom in vsem prilivom in na tak način tudi obveščala in dajala podatke o
               izvrševanju in realizaciji evropskih sredstev za našo državo.</p>
               <p>Torej. Po našem mnenju gre za velike napake, velike anomalije, ki pa vsekakor ne
               morejo biti predmet današnjega odločanja <q>"za"</q> ali <q>"proti"</q> zaključnemu računu, pač pa
               so lahko samo jasen napotek, imperativ, da se v prihodnje te napake odpravijo. Zato
               je tudi naša poslanska skupina močno za vsemi sklepi, ki jih je oblikoval Odbor za
               lokalno samoupravo in regionalno politiko in se tičejo vsebine in so vezeni na
               vsebino črpanja in sledljivosti črpanja evropskih sredstev za našo državo.</p>
               <p>Ne glede na to, da je Računsko sodišče in da so tudi kritične razprave danes
               pokazale na mnoge napake in anomalije v zaključnem računu za leto 2007, ne glede na
               to bo naša poslanska skupina vendarle glasovala za sprejetje zaključnega računa za
               leto 2007. Nekoliko tudi v izogib temu, da bi bila na tak način odprta pot za
               sprejemanje vseh naslednjih finančnih dokumentov.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na splošno razpravo poslank in poslancev o poročilu in predlogu
               sklepa.</p>
               <p>Besedo ima gospod Franc Bogovič.</p>
               <p>Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Spoštovane kolegice in kolegi, spoštovani predsednik.</p>
               <p>Zaključni račun je dokument, ki pokaže, kaj se je dogajalo, zdaj že dve leti nazaj,
               v letu 2007. In sam sem bil prej v skupščini, kasneje v Občinskem svetu Občine Krško
               že vse od 1988. leta in poznam materijo, ki jo sprejemamo in tudi kakšne so možnosti,
               da s sprejetjem ali nesprejetjem posegamo v takšen dokument. Mislim, da doslej še
               nisem doživel tega, da ga ne bi sprejeli, hkrati pa tudi opozorili, če je bilo kaj
               narobe.</p>
               <p>Proračun za leto 2007 je tudi po poročilu Računskega sodišča takšen, da v njemu ni
               vse v redu. Bi pa rad videl tisto vlado, ki bo kdajkoli v naslednjih stotih letih, če
               se ne bodo nič spremenila pravila na tem področju, izvedla proračun, ki bo imel
               toliko ali manj teh neskladij in teh opazk. Sam sem tudi že bil deležen kakšne
               revizije v občini in zelo dobro vem, kako in kaj ocenjuje Računsko sodišče, in si ne
               delam utvar, da je slovenska zakonodaja tako jasna, da ne bi prišlo tudi do teh
               različnih pogledov in na koncu do takšnih ugotovitev, kot so zapisana.</p>
               <p>Tudi sam želim dva stavka več reči o tem delu črpanje evropskih sredstev. Na samem
               hearingu, ko sta bila prisotna tako ministrica za lokalno samoupravo kakor tudi
               minister za razvoj, smo imeli polemiko okoli tega in mislim, da to, kar smo takrat
               nekateri poslanci trdili, se je že potrdilo; v Evropi so jasno povedali, da delajte
               neumnosti, ne spreminjajte sheme, kajti ukvarjali se boste še leto in pol s
               postavitvijo nove sheme in dejansko naredili zamudo v črpanju sredstev. Mi imamo eno
               veliko napako, da imamo enoletni proračun, Evropa ima sedemletni proračun. In
               sredstva, ki so namenjena, teh 5 milijard, moramo mi počrpati v sedmih letih. Zelo
               različno smo pripravljeni pričakali to obdobje. Govorim za občino Krško - smo bili
               zelo dobri. Mi imamo naslednje leto 9,5 milijonov evropskih sredstev v proračunu, ker
               že zadeve izvajamo na terenu. Zelo kritičen sem tudi sam do priprave nekaterih
               ministrstev, ki dejansko bi že lahko zdavnaj razpisala sredstva, pa jih še niso. Mi
               pa želimo zdaj pri tem dramatizirati to zadevo, namesto da bi se usmerili v jutri, v
               črpanje teh sredstev. Čas do 2013 bo zelo hitro iztekel in če se mislite po
               ministrstvih in v koaliciji ukvarjati s tem, kaj se je dogajalo v letu 2007, 2008,
               veliko časa, toliko več časa boste zapravili za naslednja leta.</p>
               <p>Kar se tiče tudi vaših stališč, ki sem jih tu razbral, jaz verjamem, da je vsakomur,
               ki bi danes dobil možnost, da vodi Republiko Slovenijo, da bi mu bilo žal in da mu je
               lahko žal po letu 2007. Takšnih kazalcev resnici na ljubo ne bomo mogli več imeti,
               kajti makroekonomsko okolje in svetovno okolje se je bistveno spremenilo. Od
               koalicije bi pričakoval nekaj drugega. Danes vam je predana štafetna palica, da
               vodite to državo. Priznajte vsaj to, da je Slovenija kot država v zelo dobri finančni
               kondiciji, da smo država z najmanjšim dolgom v tujini, glede na naš prihodek, da
               imamo od kod vzeti, da lahko prebrodimo te težke čase. Povejte Slovencem in
               Slovenkam, da je ta država dobra država, naj verjamejo vanjo in da je upanje v tej
               državi. Jaz moram reči, da sem na nek način razočaran in vesel sem bil govora Baracka
               Obame, ki je Američanom, pa je Amerika v bistveno težji situaciji, jasno povedal, da
               so najboljši in da bodo čez eno leto zopet na poti stare slave, da so naredil napake,
               da pa naj ljudje verjamejo v lastno državo in naj ji zaupajo. To, kar poslušam zadnje
               mesece, je za mene eno navadno <q>"kalimerovstvo"</q>, kjer si je Vlada, od predsednika do
               koalicije, nadela na glavo kalimerovski klobuk in čaka, kako se bodo zasmilili
               občankam in občanom, namesto da bi začela s pozitivnim nabojem nov zagon v Sloveniji.
               Jaz mislim, da je Slovenija država pridnih, podjetnih ljudi in ne zatreti tega in
               dajte ljudem priložnost in upanje, da bo jutri tako, kot je bilo včeraj. Jaz sem
               trdno prepričan v to. Če vi v to ne boste verjeli, se pa zelo bojim, da jutri ne bo
               tako.</p>
               <p>Moj apel pri sprejemanju zaključnega računa - ne ukvarjajte se s preteklostjo - mi
               imamo s slovensko preteklostjo še kaj doreči. Ukvarjajte se z bodočnostjo. Bojim se,
               da je vas scenarij drugačen, da boste zavrnili zaključni račun, dali delo finančnemu
               ministrstvu, da ga popravi, da mogoče pravilno prikaže nek deficit, da boste neko
               zmago politično doživeli in da boste od tam naprej nadaljevali. Mislim, da je bolje,
               da bi se tako finančno ministrstvo kot koalicija ukvarjala s prihodnostjo in da bi na
               tem gradili našo zadevo. Prepričan sem tudi, da politična zmaga, ki je bila
               pridobljena, je bila pridobljena na spremembah, ampak pojdite po drugi poti, kot
               greste danes.</p>
               <p>Sam bom podprl ta zaključni račun in apeliram na vse odgovorne v tej državi, naj se
               ukvarjajo s situacijo, ki danes ni enostavna, ni rožnata, ampak dajmo ljudem malo
               optimizma in verjemimo vase.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Borut Sajovic. <stage xml:id="Redna-02-2009-01-29.stage5">(Ne.)</stage> Besedo ima gospod Zvonko Černač.
               Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovane kolegice in kolegi! Vsi ostali prisotni! Nedvomno je bilo leto 2007 eno
               izmed uspešnejših let, če ne celo najbolj uspešno v preteklem mandatu. O tem ne
               nazadnje govori tudi poročilo Računskega sodišča, če ga v celoti preberemo. Na
               zaključku lahko ugotovimo, da so priporočila podana v petih alinejah, da se nanašajo
               na posamezna ministrstva oziroma organe v sestavi in da so večinoma formalne narave.</p>
               <p>Nikoli se še ni zgodilo, da bi se zaključni račun, tako kot je bil sprejet, na ravni
               Vlade oziroma posameznih proračunskih porabnikov popravljal. Tega Računsko sodišče
               tudi ne zahteva in ni zahtevalo nikoli doslej, kljub temu da so bili v preteklosti
               poizkusi takratne opozicije sedaj vladajočih, da bi recimo zaključni račun za leto
               2005 popravljali, češ, da je bil ravno iz istih razlogov, iz napačnih knjiženj
               izkazan prenizek primanjkljaj, kot je dejansko nastal. Takrat je šlo za povezavo z
               zakonom o pokojninski blagajni, s katerim smo dolgoročno uredili in stabilizirali
               pokojninsko blagajno in omogočili, da se pokojnine od takrat naprej vsak mesec redno
               izplačujejo in da upokojenci več ne berejo člankov v časopisih, kot so jih do leta
               2004, ali bo pokojninski blagajni uspelo spraskati denar za pokojnine. Tega v zadnjih
               štirih letih ni bilo tudi zaradi tega, ker je bil ta zakon, ki je izpostavil ustrezne
               mehanizme in uredil dolg za nazaj, sprejet.</p>
               <p>Zaključni račun je bil torej uspešen. Izkazuje presežek v višini 37 milijonov evrov.
               Če upoštevamo pripombo Računskega sodišča - če poenostavim, da bodo vsi, ki nas
               poslušajo, to razumeli - napačnega knjiženja terjatev zavezancev iz naslova vlaganj v
               telekomunikacijsko omrežje, potem je treba na drugi strani upoštevati tudi, da imamo
               še številne druge blagajne in ne samo blagajne proračuna. In da je treba upoštevati v
               tem primeru vse blagajne in izkaze vseh blagajn. Če upoštevamo izkaze vseh teh
               blagajn, med drugim tudi blagajno Soda, na katero se ta zadeva nanaša, potem ta
               presežek ni 37 milijonov, ampak 176,6 milijona evrov, po metodologiji ESA-95. In če
               ji nasprotujete, da ni primerljiva, da je samo statistična, potem lahko uporabimo
               metodologijo plačane realizacije, vendar še vedno pridemo do 90,6 milijona evrov
               presežka. V nobenem primeru pa ne moremo priti do minusa. Tudi ni logike v tem, kajti
               prihodki po vseh segmentih v letu 2007 so bili realizirani v večini bistveno višje,
               kot so bili načrtovani, z eno izjemo, to so sredstva Evropske unije. In odhodki so
               bili realizirani v nižji višini, kot so bili načrtovani. Ni bila realizirana
               predvidena zadolžitev v višini 350 milijonov evrov, kot je bila planirana. Se pravi,
               tudi po vsebini, po tem laičnem pregledu osnovnih kazalcev, če se ne spuščamo v
               podrobnosti, je popolnoma jasno, da na podlagi teh kazalcev primanjkljaja ne more
               biti in je torej presežek logična posledica te slike.</p>
               <p>Tudi v letu 2008, kot beremo v Financah, je proračun realiziral presežek, skoraj
               dvakrat višjega kot v letu 2007, v višini 68 milijonov evrov. Od kod torej ta silna
               želja bivše opozicije, da bi skozi očitke o napačnem knjiženju in ob ustrezni
               medijski podpori prikazala drugačno sliko, kot je realna. Prikazala bi rada neko črno
               sliko, neko razsulo v javnih financah. Od kod torej ta silna želja? Odgovor je zelo
               preprost. Gre v bistvu za zadnji zaključni račun prejšnje vlade, ki ga bo javnost še
               dojemala kot zaključni račun prejšnje vlade. Kajti ko bomo čez leto dni, če se ne
               boste ponovno začeli posluževati prakse, ki ste je bili vajeni do leta 2004, ko ste
               kar po dve, tri leta z zamikom sprejemali zaključne račune, ko bomo čez leto dni
               torej obravnavali zaključni račun za lansko leto, za leto 2008, bo ta zadeva dojeta
               že kot vaš dosežek. In takrat ne bo treba tako vehementno dokazovati, ali je ta
               presežek realen ali ne. Tu tiči glavni razlog. Rad bi v tej razpravi omenil še eno
               zadevo, ki je bila v stališču ene izmed poslanskih skupin zelo čudno interpretirana.
               To je financiranje investicij Univerze na Primorskem. V letu 2003 ste ustanovili to
               univerzo, golo in boso. Niste je pospremili z zakonom, ki bi omogočal financiranje
               njenih investicij. To smo storili v letu 2005. Zakon je bil sprejet v Državnem zboru
               na pobudo poslancev Državnega zbora iz poslanskih skupin SDS, NSi, SLS in DeSUS,
               sprejet je bil soglasno in vse investicije univerze, ki se financirajo v skladu z
               načrti, tečejo normalno. Tako je bila brez problemov sfinancirana Turistika v
               Portorožu. Brez problemov. Zakaj? Zaradi tega, ker načrti od realizacije niso
               odstopali skoraj za 1%. Seveda pa ni bila realizirana Armenia-Foresteria, kjer je
               predračunski znesek iz cca. 1,1 milijarde bivših tolarjev narasel na malo manj kot 2
               milijardi. Namesto da bi se spraševali o tem, kje je odgovornost tistega, ki je to
               dovolil, se boste sedaj nekateri spraševali o odgovornosti bivšega ministra, ker tega
               ni želel odobriti. Narobe svet. V drugih segmentih pa, mislim, da zakon omogoča, da
               se lahko univerza za normalen način razvija.</p>
               <p>Če zaključim. Tako 2007 kot 2008 bo, hvala bogu, državna blagajna poslovala s
               proračunskim presežkom. Svetujem, da ga koristno uporabite, namesto da se izgubljate
               v brezplodnih razpravah o tem, kako bi ga prikazali kot primanjkljaj. Bojim pa se, da
               se ob obravnavi zaključnega računa za leto 2009 ne bomo spraševali o višini presežka,
               niti o tem, ali bo primanjkljaj, ki bo izkazan, previsok ali prenizek, pač pa se
               bojim, da se bomo spraševali o razsulu javnih financ. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri. Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Lep pozdrav predsedujočemu in vsem sodelavkam in sodelavcem! Zaključni
               račun je možno interpretirati na veliko različnih podrobnostnih finesah. Je pa
               neizpodbitno dejstvo, da je Računsko sodišče ugotovilo številne nepravilnosti in
               kršitve. Tukaj ne govorimo o eni kršitvi, dveh, treh kršitvah, ampak strnjeno
               poročilo teh kršitev obsega kar 12 strani. Največja kršitev, ki se mi zdi zelo
               problematična, je kreativno uvrščanje odhodov pri izplačilu upravičencev za vlaganja
               v Telekomovo omrežje. Na kratko povedano, da to grafično prikažemo, Vlada skrila kar
               46 milijonov 203 tisoč 772 evrov. Potem ni več proračunskega presežka skoraj 40
               milijonov evrov, ampak skoraj 10 milijonov evrov proračunskega primanjkljaja. To,
               sodelavke in sodelavci, je realno stanje pri pravi metodologiji proračuna 2007.
               46.203.772 evrov je polovica proračuna občine, kot je na primer Koper. Torej ne
               govorimo o drobižu.</p>
               <p>Največji negativen podatek, ki dejansko razočara, je pa konstantni padec črpanja
               sredstev iz blagajne EU. Od 77% realiziranih črpanj leta 2006, kar je že
               problematično, ker smo takoj izgubili kar 23% denarja, ki se ne bo vrnil, smo potem
               konstantno padali in prišli do leta 2008 na črpanje le 46,38%. Sodelavke in sodelavci
               z druge strani, jaz mislim, da to ni razlog za smeh, ampak je razlog za skrb. Jaz
               razumem, da resnica boli in da zaradi tega me sedaj tu motite pri moji razpravi. Jaz
               prosim, da se umirite in da sledite temu do konca.</p>
               <p>Sodelavke in sodelavci, to ni le slab rezultat. To je izgubljen denar, ki je
               Sloveniji pripadal, bi Sloveniji pripadal, če bi razpise objavili pravočasno. Sedaj
               pa vprašanje, ker mislim, da lahko v korektni nadaljnji razpravi tudi odgovorite.
               Zakaj je Slovenija EU svoje načrte za finančno perspektivo 2007-2013 poslala bistveno
               prepozno? Namesto da bi strategije poslala pred začetkom te finančne perspektive,
               najkasneje leta 2006, jaz se tega spomnim, takrat sem se ukvarjal s podjetništvom in
               so mi bili razpisi zelo pomembni, je Vlada v smernice, samo smernice, poslala 16.
               februarja 2007, to je mesec in pol po tem, ko se je obdobje finančne perspektive se
               že začelo. Zaradi tega so zamujali razpisi dobrega pol leta ali skoraj slabo leto,
               izgubljeni čas v EU pa pomeni izgubljeni denar.</p>
               <p>Sodelavke in sodelavci, ne morem vam čestitati zaradi slabega stanja javnih financ
               in za način uresničevanja proračuna 2007. Vsekakor pa gre prejšnji vladi priznanje za
               trud in umetniški vtis. Vendar to pa ni dovolj in zaradi doslednosti bom moral
               glasovati proti potrditvi zaključnega računa. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Alojz Posedel. Replika, se opravičujem. Replika,
               gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Čisto na kratko, da ne bo narobe razumljeno. Smejali smo se zaradi tega, ker enega
               našega kolega ni, pa vidim, da je dobil ustrezno nadomestilo.</p>
               <p>Zdaj pa resno glede teh tabel. Za gluhe tokrat, bilo je že večkrat povedano. Leto
               2007 je tisto obdobje, ko se je začenjala nova finančne perspektiva in kooperativno
               ni še prišla v izvedbo. S tega vidika črpanja je nepomembno, ker nič, kar je bilo
               izpogajano, ne bo izgubljeno. To je bistveno. Problem, ki je nastal, je bil samo ta,
               da je bilo načrtovanje preveč ambiciozno. Finančna perspektiva traja 2007-2013 plus
               dva. Pomembno je, da v tem obdobju izkoristimo tisto, kar je bilo pod angleškim
               predsedstvom konec leta 2006 izpogajano. Eden izmed vaših kolegov je to pozicijo, ki
               smo jo takrat držali oziroma jo je držal takratni predsednik Vlade gospod Janez
               Janša, kritiziral zelo grobo, češ: <q>"Takrat, ko so se drugi junija 2006 pogajali in so
               se sami odpovedali 10% kohezije, je šel naš predsednik spat."</q> To so bile besede
               sedanjega generalnega sekretarja Vlade gospoda Milana M. Cvikla. Naš takratni
               predsednik je zelo dobro vedel, kaj je delal, kajti Slovenija je bila edina od držav,
               ki je na decembrskem mitingu izpogajala več sredstev iz naslova kohezije od teh
               držav, ki so se pol leta prej same odpovedale. Tisto, kar je bistveno pri teh
               sredstvih, je, da je Slovenija v tem obdobju, ki je bilo na voljo, izpogajala daleč
               daleč največ, kar je lahko. In tisto, kar je sedaj pomembno, pa je, in ta odgovornost
               leži na vas, da tega toka, ki je bil začet uspešno v letu 2008, ne boste zaustavili.
               Informacije, ki jih imam zadnje dni, me navdajajo z veliko skrbjo. Kajti tisti
               projekti, ki so že bili zastavljeni in so že tekli, se počasi ustavljajo in ni novih
               razpisov, tudi niso predvideni. Upam, da ne bo tako.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Lojze Posedel.</p>
               <p>Prosim.</p>
            </sp>
            <sp who="SDZ5:PosedelAlojz">

               <speaker>LOJZE POSEDEL:</speaker>

               <p>Hvala lepa za besedo. Spoštovani kolegi in kolegice! Spoštovani gospod
               predsednik!</p>
               <p>Podrobne obrazložitve, zakaj v Poslanski skupini Zares ne bomo podprli zaključnega
               računa, je podal kolega Vili Trofenik, in to je tudi vse, kar je možno eksaktno
               povedati o točki, ki se imenuje obravnava zaključnega računa. Ob takšnih strokovnih
               točkah bi bilo verjetno tudi dobro, če bi v poslovniku bilo določilo, da lahko
               razpravljajo samo tisti, ki se na stroko res spoznajo. Če bi bilo to zapisano, potem
               ne bi bile razprave takšne, kot jih poslušamo danes, kot smo jih poslušali tudi na
               Komisiji za nadzor javnih financ ne z ene ali druge strani. Zaključni račun ni mogoče
               interpretirati na različne načine, ali, kot reče kolega Vizjak, da je treba imeti
               širšo sliko. Pri tej obravnavi, ki je bila na komisiji in ki je danes, ne gre za
               oceno prejšnjega mandata, sploh ne gre za oceno uspešnosti prejšnjega predsednika ali
               prejšnje vlade, gre izključno samo za eno točko, ki se imenuje zaključni račun, kjer
               je po predpisanem zakonu, metodologiji evidentirano vse, kar se je dogajalo v letu
               2007 na strani prihodkov in odhodkov. In to je tudi vsa zgodba. In edini in najvišji
               organ, ki je v naši Republiki Sloveniji, je Računsko sodišče, ki je ugotovilo to, kar
               je ugotovilo. In samo to je lahko tema in o tem lahko teče pogovor. Ko pa se takšna
               ugotovitev potem dopolni z ocenami in podatki iz statističnih poročil, iz ocen
               posameznih drugih parametrov: o zaposlenosti, o inflaciji in vsem, potem imamo pa to,
               kar poslušamo in kar sem prepričan, da bomo poslušali ne samo na tej seji, ampak še
               naprej, kako nekdo zagovarja uspešnost, drugi pa opozarjamo na to, da je Računsko
               sodišče ugotovilo, da je zaključni račun za leto 2007 takšen, kot je. In ne bi rad
               bil zloben, pa vendar je bilo nekaj v prejšnjem mandatu posameznikov, ki so celo
               dvomili, ali bivši minister za finance sploh obvlada celotne javne finance, kaj šele
               gospodarski minister, pa vendar je govorjenje tudi danes kolega Vizjaka ravno v tem,
               da poteze, ugotovitve Računskega sodišča, računovodske stroke označuje za
               računovodske trike ali pa birokratsko računovodske poteze, ki želijo zamegliti
               uspešnost prejšnjega mandata. To je vse tisto, kar zagotovo ne vodi v dobro skupno
               sodelovanje v letih, ki so pred nami. In verjetno ni nikogar, ki bi nasprotoval
               odličnim rezultatom preteklih let, pa vendar vsi vemo, da za sedem debelih krav pride
               sedem suhih. In ko so se suhe krave že sprehajale po Evropi in tudi v Sloveniji, jih
               žal še bivši minister za gospodarstvo ni opazil. In zato ne bolijo nikogar dobri
               rezultati v preteklih letih, ampak bolijo problemi, s katerimi se vsi srečujemo v tem
               trenutku. Zato so te razprave in to dokazovanje, kdo ima prav v tej zgodbi,
               nepotrebne, predvsem pa ne vodijo nikamor, niti v tisto smer, da bi izboljšali
               kondicijo, ki pa na žalost v tem trenutku ni tako dobra, kot jo želite prikazati,
               ampak je bistveno slabša, pa vendar je skupna in jo bomo skupaj morali tudi reševati.</p>
               <p>In samo še nekaj. Treba je pogledati tudi za nazaj v papirje. Pa če mi kolega
               Bogovič ne verjame, v današnjem časopisu piše iskrica: <q>"Kdor hoče brati v
               prihodnosti, mora listati tudi po preteklosti."</q> Samo mimogrede. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Rado Likar. Prosim.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala lepa za besedo, gospod predsednik. Lep pozdrav vsem prisotnim! Področje financ
               je po mojem mnenju izredno občutljivo področje, še posebej, ko gre za javne finance
               oziroma ko se z zaključnim računom ugotavlja, kako uspešna je bila država pri
               ravnanju z davkoplačevalskim denarjem.</p>
               <p>Na Komisiji za nadzor javnih financ je bilo s strani državne sekretarke na
               Ministrstvu za finance v uvodu predstavljenih nekaj podatkov o makroekonomskem
               razvoju Slovenije in o zaključnem računu za leto 2007, kar je bilo predstavljeno že v
               poročilu komisije. Tako so bili rast BDP, izvoz in proračunski prihodki višji od
               načrtovanih in namesto planiranega primanjkljaja je bil ugotovljen presežek. Računsko
               sodišče je opravilo revizijo zaključnega računa za leto 2007 in v svojem poročilu
               ugotavlja ravno obratno. Po njihovem zaključni račun izkazuje 9 milijonov evrov
               primanjkljaja, ne pa 37 milijonov evrov presežka. To naj bi bila posledica različnega
               tolmačenja in posledično nepravilnega knjiženja povračil sredstev upravičencem po
               zakonu o vračanju vlaganj v telekomunikacijsko omrežje. Meni se zdi nerazumljivo, da
               v takem dokumentu, kot je zaključni račun, nekdo vidi presežek, nekdo drug pa
               primanjkljaj. Razumem, da je možno z računovodsko telovadbo, če to tako imenujem,
               priti do različnih zaključkov, vendar pa morajo biti pravila jasna, predvsem pa za
               vse enaka. Očitno je, da zakonodaja na področju računovodskega poročanja in
               revidiranja šepa oziroma so pravila pomanjkljiva. Tistim, ki nismo vešči pravil
               računovodenja, je v bistvu vseeno, ali se za računovodsko poročanje uporablja
               metodologija denarnega toka ali metodologija nastanka dogodka, ali je to metodologija
               ESA-95 ali pa kakšna druga metoda, pomembno je, da so pravila za vse enaka in da
               veljajo za vse. Seveda ne dvomim v strokovnost inštitucije Računskega sodišča,
               nikakor pa ne dvomim in ne smem dvomiti v strokovnost zaposlenih na Ministrstvu za
               finance, ki delajo na tem področju. Treba pa je vedeti nekaj, da za uradno
               ugotovitev, koliko znaša primanjkljaj, je zadolžen SURS, se pravi Statistični urad
               Republike Slovenije, in ne Računsko sodišče. Ministrstvo za finance pripravi poročilo
               o dolgu in primanjkljaju države na podlagi metodologije ESA95, se pravi na podlagi
               nastanka dogodka, ki ga SURS nato uporabi za ugotovitev primanjkljaja. Po teh
               podatkih je SURS prvič po letu 1995, od kar jih vodi, ugotovil, da je država
               Slovenija ustvarila presežek. Po pojasnilu Ministrstva za finance bi bil ta presežek
               tudi v primeru, da bi se sredstva iz naslova vračil vlaganj v javno
               telekomunikacijsko omrežje izkazovala v proračunu in ne v Slovenski odškodninski
               družbi.</p>
               <p>Opozoril bi tudi na dejstvo, da je bilo v koalicijski pogodbi Vlade mandata
               2004/2008 zapisano, da bo koalicija uresničevala razvoj državnega računovodenja
               skladno z mednarodnimi računovodskimi standardi, ki veljajo za javni sektor in ki jih
               je izdala pristojna mednarodna institucija, na podlagi teh standardov pa vzpostavila
               celovit sistem računovodskega evidentiranja celotne javne porabe, premoženja države
               in javnega sektorja na računovodski podlagi nastanka dogodka. Na tem temelji tudi
               ugotavljanje obveznosti Slovenije do mednarodnega denarnega sklada, katere podlaga je
               prav tako načelo nastanka dogodka, se pravi metodologija ESA 95.</p>
               <p>Danes bomo odločali o tem, ali naj se potrdi zaključni račun ali ne. Glede na
               povedano, glede na dejstvo, da Računsko sodišče ni zahtevalo odzivnega poročila, so
               pa podali nekatera priporočila za izboljšanje stanja na posameznih področjih, bom
               glasoval za to, da se sprejme zaključni račun proračuna za leto 2007. Hvala lepa.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Besedo ima gospa Renata Brunskule. Je ni. Pardon. Nisem vas videl na stolu. Prosim.
           </p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Lepo pozdravljeni! Danes je bilo podanih nekaj tehtnih in tudi, lahko rečem, modrih
               argumentov, ki so me na nek način še v večji meri prepričali, da se resnično moramo
               dovolj dobro seznaniti s pomanjkljivostmi in kršitvami in tudi morebitnimi napakami
               pri sedanji prestavitvi zaključnega računa Državnega proračuna za leto 2007. Verjamem
               in vem, da ugotovitev Računskega sodišča ni kar tako, in da je ugotovitev Računskega
               sodišča, da je tako majhna realizacija na področju strukturnih skladov ne le zaradi
               denarnega črpanja, ampak tudi zaradi neustreznega načrtovanja, ki je temeljilo na
               nerealnih postavkah. Na neustrezno načrtovanje plačil Republike Slovenije pa nas je
               opozorila tudi Evropska komisija. O tem resnično ne bi želela polemizirati ali
               kakorkoli v negativno luč spravljati nekoga, ki je v prejšnjem mandatu vodil Vlado,
               bil pristojen na ministrstvu oziroma bil odgovoren, vključno z ministrom. Vendar
               mislim, da razprava, ki je bila dana tudi s strani mojih kolegov, da naj nekako ne
               razmišljamo in gledamo v preteklost, menim in strinjam se s kolegom poslancem
               Posedelom, ko je omenil, da je prav, da tudi pogledamo na preteklost, in to ravno
               zato, da sami ne bomo naredili podobnih napak ali, mileje rečeno, pomanjkljivosti.
               Želimo si, da bi vsi skupaj, kot je bilo tudi že danes omenjeno, kot je novi ameriški
               predsednik omenil, želimo delati boljše, torej ne želimo ponavljati napak. Nikar ne
               glejmo v tem nekaj slabega, soočimo se z dejstvom in menim, da je prav, da se raje
               sedaj na začetku podrobneje seznanimo s tem, kaj in kako storiti zadeve boljše, z
               željo, da bomo tudi uspešnejši. In tudi sama lahko povem, kot je bilo prej omenjeno,
               na primeru občine, ko imamo revizijo, revizijska poročila, namen revizije in tudi
               kontrole nadzora Računskega sodišča ni, da kogarkoli od nas obtožujemo ali gledamo v
               slabši luči. Namen je, da odpravljamo napake, namen je, da delamo prav, boljše in
               pravilneje. Zato tudi sama menim, da v zvezi z zaključnim računom, v poslovni praksi
               sem se soočala večkrat z zaključnimi računi podjetij, javnih institucij, zaključnim
               računom občinskega proračuna in tudi sama ocenjujem in predlagam, da nas tudi
               ministrstvo in vsi tisti, ki so bili za to pristojni, resnično o tem bolj podrobno in
               tudi konkretneje seznanijo. Verjamem, da bo to tudi v okviru Odbora za finance, tudi
               v okviru Odbora za lokalno samoupravo in regionalni razvoj, verjamem, da bomo tudi o
               tem še govorili ravno naslednji teden na seji in da se bomo potem tudi vsi počutili
               boljše, ko bomo zadevi pogledali v oči in realno spoznali določena dejstva, ki nam
               nekako mogoče danes niso bila prikazana. Ne zato, da bi nas želel kdo zavesti, ampak
               morebiti niso bila prikazana zato, ker je bila ocena, da nam ni potrebno tako
               podrobno določena dejstva prikazati. Vendar prav je, da sedaj razrešimo zadeve, sedaj
               poglejmo vse navedeno, o čemer so kolegi že prej razpravljali, da ne ponavljam.
               Poglejmo vse to, dajmo se o tem pogovoriti, pa potem o vsem skupaj tudi odločiti.
               Verjamem, da bo tudi tukaj državna sekretarka in skupaj s pristojnimi direktorati bo
               velika velika pripravljenost, da se te zadeve prikažejo takšne, kot so, oziroma da še
               več o tem razpravljamo. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Rudolf Petan.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani! Naj kar na začetku povem, da bom jaz
               glasoval za sprejetje tega zaključnega računa. V končni fazi pa lahko tudi povem, da
               me ne bo prav nič motilo, če boste v koaliciji zavrnili. Potem bomo verjetno še
               enkrat razpravljali in potem bo ob tem vodenju države, kot je sedaj, prišlo še bolj
               do izraza, kako je bilo tisto vodenje države iz leta 2007 dobro, ne dobro, odlično.
               In potem bo prišla do izraza ta razlika v kvaliteti. In vi kar zavrnite ta proračun,
               bomo še enkrat razpravljali, se bomo še bolje pripravili in pripravili še boljše
               prikaze in še boljše primerjave z letom 2007 in sedanjim vodenjem države, ko je vsak
               dan situacija slabša. Jaz ne bom rekel, da je to sedaj krivda te vlade, ampak hočem
               reči to, da verjetno si boste želeli, da bi delali vi take napake v času te vlade,
               kot jih je delala vlada v letu 2007, ker je imela tako odlične rezultate.</p>
               <p>Sedaj pa gremo po vrsti. Zaključni račun je prav gotovo pregled nekega stanja. To
               smo že slišali od državne sekretarke in tu ji dam jaz prav. To je neka slika, ki kaže
               neke določene zakonitosti. Če hočete, je lahko tudi ogledalo, ki kaže našo podobo, se
               pravi podobo države Republike Slovenije, in vodenje države v tistem letu. Vam sicer
               ta podoba ni nujno, da je všeč, lahko zahtevate novo ogledalo, nov zaključni račun,
               novo pisarijo. Ampak dejstva bodo še vedno ostala: visoka gospodarska rast, nizka
               inflacija, nizka zadolženost. Podoba bo ostala. Tu se ne da nič spremeniti. Ampak iz
               te slike se da tudi kaj naučiti. Tisto, ker je pozitivno, ker je dobro, tega tudi vi
               ne zanikate, da se je kaj takšnega mogoče tudi našlo v letu 2007, velja posnemati.
               Tisto, kar je bilo pa slabo, tisto pa ni dobro posnemati in je dobro odpraviti. In
               imate vso možnost, da odpravite. So pa nekatere stvari v tem poročilu, ki so aktualne
               danes. Mogoče leta 2007 sploh niso bile tako aktualne in se sploh nismo zavedali, da
               so aktualne, danes pa postajajo aktualne in to bi vam želel tudi predstaviti. Da ne
               bom govoril na pamet, se bom skliceval na to gradivo, ki smo ga dobili.</p>
               <p>Piše. V letu 2007 je bil prvič po dolgih letih v proračunu Republike Slovenije
               realiziran presežek prihodkov nad odhodki oziroma je imel državni proračun suficit v
               višini 37 milijonov evrov. Dovolite malo statistike. Če upoštevamo vse štiri blagajne
               od leta 2000, pred letom 2000 ne bi, ker smo takrat izumili neki instrument, kjer so
               bili prihodki državnega proračuna 13 mesecev, odhodki pa 10. In to ni realno. Od leta
               2000 pa je bilo pa takole: tekoči primanjkljaj v milijonih evrov, leta 2000 688
               milijonov evrov, potem je bilo 2001 821, leta 2002 568, 2003 672, 2004 601, 2005 412,
               2006 377, 2007 177 plusa. Dolg v procentih BDP-ja pa je padel od leta 2000 s 26.8% na
               23.4%. To so dejstva, ki mislim, da nekaj štejejo. Poleg tega bi navedel še mogoče
               nekaj podatkov. BDP je rastel 6.1% v tem letu, inflacija 3.6%, izvoz za 13%, uvoz
               14%, investicije v osnovna sredstva 17%, registrirana brezposelnost je padla z 9.6%
               na 7.7%. Izvoz je pomenil 8,8 odstotne točke h gospodarski rasti.</p>
               <p>Še mogoče tista zanimivost, ki je postala letos aktualna, ker je letos ni. V tem
               letu je bila visoka inflacija, se pravi, 3.6% in se navaja, zakaj je nekoliko višja.
               Kaj je tu zanimivo, zakaj je to aktualno v sedanjem času? Nekateri ekonomisti, ki so
               danes, bom lahko rekel, v vladi, ne mislim tukaj vlade fizično, ampak so v vladajoči
               koaliciji, so takrat govorili, da je visoka gospodarska rast osnovni vir in največja
               težava v Sloveniji, ker generira visoko inflacijo, in to je katastrofa. Danes, dobro
               leto po tem, imamo nizko gospodarsko rast, še vedno jaz upam, da je gospodarska rast,
               ampak zelo nizka, ampak tudi inflacija je čisto nizka, brezposelnost je večja. Vsak
               dan je večja, vsak dan lahko poslušamo, koliko ljudi bo izgubilo službo. Vprašamo se
               lahko tudi, koliko mladih ne dobi službe. Zdaj vas bom pa vprašal: Kaj je bolje, kaj
               je bolj katastrofično, visoka gospodarska rast pa nekoliko višja inflacija, ali pa
               nizka gospodarska rast in nizka inflacija, ogromno brezposelnih, pa mladi ne dobijo
               službe. Zato sem to prebral, ker se mi zdi to v tem trenutku aktualno in se lahko iz
               tega nekaj naučimo. To se pravi, tisti ekonomisti, ki so takrat govorili, da je
               visoka gospodarska rast slaba, mislim, da se lahko ugriznejo v jezik in naj danes
               vprašajo tiste, ki so že izgubili službo zaradi nizke inflacije, pa zaradi nizke
               gospodarske rasti. Se pravi, to je prvi nauk, ki se ga moramo naučiti.</p>
               <p>Naslednje, na kar bi vas želel spomniti in so tudi značilnosti, je pa naslednje.
               Glede na realizacijo predhodnega leta, se pravi iz leta 2006, so se prihodki od davka
               na izplačane plače v letu 2007 zmanjšali za 13%. To je posledica zadnje spremembe
               zakona o davku na izplačane plače, ki je stopil v veljavo januarja 2006. Se pravi, je
               sprejela prejšnja vlada, da se znižajo stopnje po 20% na leto. To pomeni, da so
               plače, se pravi, izdatki delodajalca za plače so manj obremenjeni. Šlo je pa samo za
               tiste z višjimi plačami, to se pravi, za tiste ljudi, ki imajo, recimo, visoko
               stopnjo izobrazbe. In Slovenci prisegamo na znanje. Mi smo pa v prejšnjih obdobjih
               obremenili znanje. In manjša obremenitev je bila na tiste, ki so delali lon posel. In
               prejšnja vlada - in efekt je bil tudi v letu 2007 - je zmanjšala ta davek na
               izplačane plače. To pomeni, da so delodajalci lažje zaposlovali ljudi z visoko
               izobrazbo. Tega se moramo tudi danes naučiti. Hvala bogu, s tem letom pade ves davek.
               In to, mislim, da je dobro. In mislim, da se tudi vi strinjate in soglašate, pa upam,
               da ne boste tega sedaj gledali s tega zornega kota, da boste imeli v proračunu kakšen
               primanjkljaj zaradi tega. Mislim, da to lahko s trošarinami anulirate. Upam, da ste
               to že anulirali in vse zadeve tudi popravili.</p>
               <p>Mogoče še naslednja zadeva. Realizacija sredstev za plače, prispevke in davek na
               izplačane plače je bil v letu 2007 toliko in toliko, kar predstavlja 4,2% povečanje,
               kljub temu, da so se v letu 2007 znižale stopnje davka na izplačane plače ter
               povračila stroškov prevoza na delo in z dela. Primerjava po posameznih podskupinah
               proračunskih uporabnikov kaže, da so se navedeni izdatki v letu 2007 skupno najbolj
               povečali pri pravosodnih proračunskih uporabnikih, in sicer za 8,3%, najmanj pa pri
               nevladnih uporabnikih. Tudi to nekaj pove. Se pravi, v tistem obdobju 2007 so se
               povečevale plače; s tem sem želel povedati, kje so se najbolj. Naslednja značilnost.
               V rebalansu proračuna za leto 2007 je bilo ocenjeno, da se bo iz naslova prispevka za
               socialno varnost v državni blagajni zbralo toliko milijonov prihodkov. Dejansko je
               bilo realiziranih za skoraj 10%, 8,7% več ali realno za 5%. To se pravi, vsi tisti,
               ki ste v prejšnjem letu govorili o tem, da ni Slovenija socialna država, da tista
               prejšnja vlada nima posluha za socialo, vas podatki demantirajo. Ne bom govoril,
               koliko ste imeli povedati, se opravičujem, marsikaterega ni več tu od tistih, ampak
               nekateri ste pa še tu, ker so vmes bile volitve, ste govorili vsak dan o revščini.
               Takrat očitno ni bilo vzrokov za to. Danes, štiri mesece po volitvah pa smo skoraj v
               situaciji, ko bi že morali govoriti o revščini. Kako hitro se stvar spremeni in kako
               hitro se moramo ugrizniti v jezik in kako hitro nam pade kaj na glavo. Ne želim o tem
               več razpravljati, ker se mi zdi to čvekanje, ki je bilo v prejšnjem letu pred
               volitvami, o revščini preveč resna zadeva, da bi se zdaj izživljali nad tem kakorkoli
               politično, čeravno bomo verjetno morali tudi o tem kaj reči, kdaj so bile razmere, ko
               lahko govorimo o revščini, slabše, ali takrat v letu 2007, 2008, ko smo imeli tako
               visoko gospodarsko rast in ugodne rezultate, tudi finančne, tudi proračunske, ali pa
               danes, ko vsi lezemo v recesijo. Hvala bogu jo v Sloveniji še ni - tudi zaradi dobre
               podlage. To so dejstva in mimo tega enostavno ne gre.</p>
               <p>Naslednje, kar je zelo aktualno v tem trenutku, pa je bilo zapisano za leto 2007. V
               letu 2007 se je septembra znižala višina trošarine na energente, in sicer pri
               bencinih za 41 evrov na tisoč litrov, pri plinskem olju za pogonske namene pa 21
               evrov na tisoč litrov. Izpad zaradi nižje trošarine je bil skoraj v celoti
               nevtraliziran z višjimi količinami energentov. Se pravi, leta 2007 je vlada znižala
               na najnižjo možno stopnjo trošarine za energente. Na najnižjo možno stopnjo. Vlada še
               nima 100 dni, pa smo še zvišali za 10% v prvi rundi pred 14-mi dnevi in v tem tednu
               še, v glavnem cene so se povišale, cene nafte se pa niso. Se pravi, nekaj se je
               moralo spremeniti. Ali to rečemo trošarine ali pa rečemo s kakšnim drugim
               birokratskim ukrepom, ampak cene so se zvišale. To so dejstva in to dokazuje, da
               prejšnja vlada ni reševala s trošarinami na naftne derivate, ker se je zavedala, kaj
               pomeni cena energenta za avtoprevoznike, ki so bili v tistem trenutku najbolj glasni,
               tako kot tudi za industrijo in seveda za vsakega posameznika, ki vsakodnevno
               uporablja bencin, da se lahko pelje v službo. Naš kolega gospod Vizjak nam je jasno
               povedal, kaj pomeni tisto zvišanje cen za približno 10%, pri enoletni vožnji v službo
               je to približno 300 evrov. Takšni so podatki. Se pravi, da je to zelo aktualna
               zadeva.</p>
               <p>In naslednje, kar bi vam želel povedati. Tu je ogromno podatkov, ogromno nekih
               sličic, nekih segmentov, ampak ogledalo bo vedno kazalo za leto 2007 visoko
               gospodarsko rast, visoke investicije, tako rekoč ničelno brezposelnost. Primanjkljaj
               države se je zmanjšal. Inflacija je sicer res bila nekoliko višja, ampak veste, s
               tem, ko boste problematizirali metodologijo izračuna, bo ti rezultati še vedno
               ostali. Gospodarska rast in to. In če boste rekli, da je za to kriva tudi tajnica, ki
               je dala več poudarka pri pisanju tega poročila sredincu desne roke, ne pa mezincu
               leve roke, bo še vedno ostal enak rezultat. Ogledalo bo še vedno kazalo enako
               pogodbo, enako podobo.</p>
               <p>In naslednje, kar je zelo pomembno, to kažejo tudi podatki - država ni bila
               zadolžena. Slovenija je še vedno ena najmanj zadolženih držav na svetu ali recimo v
               Evropski uniji, kjer se najlažje primerjamo. To je sedaj seveda priložnost za to
               vlado, ko se bo verjetno tudi morala zadolževati. In samo zamislite si, če bi se že
               prejšnja vlada zadolžila - kaj bi se zdaj zgodilo? Ampak očitno se je prejšnja vlada
               dobro zavedala, da se zadolževati ni potrebno in je našla vire za vse tisto, kar ste
               nam celo vi očitali, da se ne bi smeli zadolževati. Tudi pri dijaški prehrani ste nam
               v prejšnjem mandatu očitali, da se to ne bi smelo narediti, ker bo to vplivalo na
               proračunsko blagajno. Si znate predstavljati to?! To se je dogajalo. Ampak očitno je
               to šlo.</p>
               <p>In še to, da zaključim, da lahko še drugi kolegi kaj povedo. Mislim, da se danes,
               kljub temu, da nekateri oporekate temu zaključnemu računu in rezultatom, ki so bili
               doseženi, že marsikomu kolca po tistih <q>"napakah"</q>, v narekovju, ki jih je prejšnja
               vlada delala. Če boste vi dosegli približno takšne rezultate, vam bomo ploskali. In
               mislim, ker nam očitate pri izdelavi tega poročila, da so bile uporabljene neke
               administrativne finte, da se pokaže boljši rezultat, jaz vam želim, da bi vi našli,
               in boste morali poiskati ogromno takšnih fint, da boste prikazali približno tako
               dober zaključni račun za leto 2009, kot je prikazan za leto 2007, ko je bila
               odgovorna še prejšnja vlada. Ogromno iznajdljivosti. Jaz upam, da ne boste uporabili
               takšne stvari, kot so bile uporabljene leta 1997 ali 1998, ko je proračunsko leto
               trajalo 13 mesecev za prihodke in 10 mesecev za odhodke. Ampak očitno boste morali
               čarati, da boste dosegli takšne rezultate. Jaz seveda želim, da tega ne bi bilo
               treba, ker smo vsi v istem čolnu. In če bo razburkano na vaši strani, bo tudi na naši
               strani. Saj Slovenija je en in isti čoln. Zavedati se moramo, da kar je res, je res,
               da tudi sprememba ogledala nič ne pomeni. Lahko je sicer barvno steklo, ampak še
               vedno je rezultat popolnoma enak.</p>
               <p>Jaz bom seveda podprl zaključni račun. Velja pa tisto, kar sem na začetku povedal:
               zavrnite, pa bomo še enkrat razpravljali in bomo prikazali še podatke, kaj se je v
               letu 2007 dogajalo in primerjali s tem, kar se zdaj dogaja. Tako bo slika še malo
               bolj čista.</p>
               <p>Torej, jaz bom podprl zaključni račun.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Mirko<gap n="..."/></p>
               <p>Replika, prosim. Niste bili omenjeni, vam ne morem dati replike, ni se referiral,
               govorec na vas in moramo upoštevati poslovniška določila tako, da ne vidim razloga,
               da bi vam dal repliko.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>To drži, gospod predsedujoči, vendar prej ste<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ja, prosim<gap n="..."/></p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p><gap n="..."/> enako ste naredili pri gospodu Černaču.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prej je bila referenca, ko bomo končali razpravo, bo gotovo še čas. Dal bom dodaten
               čas za razpravo, če se boste želeli prijaviti, se boste lahko tudi prijavili.</p>
               <p>Hvala.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Pa postopkovno<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Proceduralno.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Proceduralno, gospod predsedujoči.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Franco Juri. Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Dovolite predsednik.</p>
               <p>Le kot opazovalec. Prej ste dali repliko poslancu SDS-a, čeprav ni bil omenjen. Gre
               za ferplej.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ne gre za vprašanje samo imena, ampak specifične reference prav na vsebino, ki je
               bila izgovorjena, tukaj pa ni bila. Verjemite mi, da sem zelo natančno spremljal
               zadevo in kolega dr. Luka Juri bo imel, če bo čas ostal, še možnost, da bo tudi
               odgovarjal. Hvala lepa. Besedo ima gospod Mirko Brulc. Prosim.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Spoštovani. Zaključni račun proračuna za leto 2007 je seveda pomemben dokument, ki
               odraža tudi uspešnost ali neuspešnost vlade v tem obdobju. Lahko rečemo, da črnobelo
               slikanje seveda ne pride v poštev, da pa skupno ugotavljamo, da je leto 2007 seveda
               bilo leto <q>"debelih krav"</q>. Če bi takrat bilo ugotovljeno, da ni padca nezaposlenosti,
               nekih drugih podatkov, potem bi to bila pravzaprav prava sramota za vlado, ki je v
               tem obdobju bila na oblasti.</p>
               <p>Moram povedati, da je bilo v tem obdobju pravzaprav relativno malo socialnih
               transferjev in če je bila država socialna, kar je bilo sedaj tukaj povedano, je to
               šlo tudi veliko na račun obremenitev občin. Naj omenim, da pomoč na domu, subvencije
               mladim družinam pri plačilu vrtca, stanarin in še kaj, je vse tisto, kar bremeni
               občinske proračune in nikakor ni šlo po zaslugi vladajoče ekipe. Vendar ugotavljamo,
               da ni uspeh črpanje le 60% evropskih sredstev. Prav tako ni uspeh 25% realizacija
               črpanja strukturnih in kohezijskih skladov, ni uspeh 180 milijonov manj porabljenih
               sredstev za investicije. Župani smo v združenjih skupnosti občin Slovenije in v
               Združenju občin Slovenije neštetokrat razpravljali o tem, kako po neki pametni logiki
               priti do teh evropskih sredstev. Žal je bilo velikokrat tudi tako, da so bila
               odobrena sredstva občinam, ki so bila <q>"naša"</q>. To se je dalo čutiti in o tem smo
               veliko razpravljali.</p>
               <p>Pravijo, moj predhodnik, da recesije v Sloveniji ni zaradi dobre podlage. Potem naj
               gre sedaj pred parlament in prepriča sindikalne predstavnike in druge, ki so prav
               sedaj zunaj, da je podlaga dobra in da nimajo kaj protestirati. Mislim, da se na to
               ne moremo več zanašati in da je treba delati naprej. Vsekakor, prepričan sem, da
               takšnega obdobja, kot je bilo leto 2007, leta 2009 in 2010 verjetno ne bo. Ampak to
               ni bilo uporabljeno v korist prebivalstva Slovenije, razvoja gospodarstva in uspehov,
               ki bi nas v Evropi potegnili na višjo raven. Zato bom glasoval proti temu dokumentu
               in v pričakovanju, da bo v drugem branju možno še kakšno besedo doreči. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Anton Kampuš.</p>
            </sp>
            <sp who="SDZ5:KampušAnton">

               <speaker>ANTON KAMPUŠ:</speaker>

               <p>Spoštovani predsednik, kolegice in kolegi, lepo vas pozdravljam! Res je verjetno, da
               je v tem parlamentu 50% čistih politikov in izkoriščajo vsako najmanjšo zadevo za
               manipulacije. Sem rad direkten, na račun tega bi takoj v začetku povedal, da danes
               razpravljamo o zaključnem računu za leto 2007. Ne vem, zakaj se meša leto 2008 in
               zakaj se meša 2006, o 2006 ste razpravljali pred enim letom, o 2008 bomo razpravljali
               čez eno leto, tako da je treba verjetno oceniti samo to, kar je danes na mizi. In v
               nekaterih segmentih je to poročilo potrebno oceniti pozitivno. Seveda je pa iz
               poročila razbrati 31 nesoglasij, ki so dejansko ugotovljena. In to je treba
               poimenovati tako, kot je zapisano. Ker pa sem rad konkreten, imamo na tem mojem
               področju, iz katerega izhajam, svojo razvojno agencijo, ki me je sproti obveščala,
               kako tečejo razpisi. O tem nihče še danes ni govoril. Priznam, da sem s tega
               konteksta dobil naslednje mnenje. Razpisi so bili slabo pripravljeni, so bili
               katastrofalni. Zakaj? Zamenjali so od najave 6 do 8 mesecev. To je res. Spreminjali
               so se tenderji, najavljeni tenderji, ki so v začetku leta bili objavljeni, so se do
               pričetka razpisa kar nekajkrat spremenili. Kaj to pomeni? To pomeni strahovito v
               neugoden položaj postaviti vse tiste, ki se na razpise razumejo in jih pripravljajo.
               Ker razpis, tisti, ki se resno ukvarja z razpisi, moraš imeti pripravljen v predalu
               približno do nekih 50%, ko lahko dosežeš to, da dohitevaš razpis takrat, ko je
               najavljen, in takrat, ko moraš razpisne pogoje oddati. In zamislite si, da se
               pripravljaš na razpis, ki je bil v tenderju objavljen, potem pa, ko objava pride, so
               popolnoma drugačni razpisni pogoji, kot so bili najavljeni. In v Pomurju smo to
               doživeli.</p>
               <p>Pomurje je onesnaženo, kontaminirano kmetijsko območje. Nekaj let se borimo za
               pomurski vodovod. In o tem pomurskem vodovodu smo se pogovarjali pet let. Na koncu
               smo podpisale pogodbe, ki so bile sorazmerno ugodne, in sicer, 10% plus DDV. In,
               poglejte ga, zlomka! Lansko leto smo dobili sporočilo, da so te pogodbe neveljavne,
               da jih je treba podpisati ponovno - po novih parametrih. Enkrat slabše pogoje smo
               dosegli za naše občine, kot pa je bilo prej podpisano. Tako zdaj vidim, da so res za
               nekatere takšni, za nekatere drugačni.</p>
               <p>Iz tega se da jasno ugotoviti, da je deficit črpanja evropskih sredstev v letu 2007
               evidenten. Vsi tisti, ki veste, kaj se v letu 2008 dogaja, veste, da je še slabše.
               Danes razpravljam izključno na račun tega, da želim, tako kot vsi vi ostali, ki ste
               razpravljali pred mano, da bi v letu 2009 bilo bolje. Da bi bil boljši izplen za
               Republiko Slovenijo in za vse občane, ki tu živimo. Na račun tega je treba odpraviti
               nekaj ključnih težav, ki jih bom naštel. Kriterije je treba spremeniti v smislu
               lažjega, hitrejšega, uspešnejšega črpanja sredstev, enostavnejša priprava
               dokumentacije, seveda znotraj kriterijev Evropske unije, saj ne moremo od tega
               bežati. In ker posamezna območja, tudi posamezne občine, vlagajo veliko, veliko truda
               v smislu pridobitve sredstev iz različnih segmentov, kot veste, da jih imamo na
               razpolago.</p>
               <p>Na koncu moram priznati, da je res, da obstaja sum, da so bili deležni zelene luči
               nekateri projekti, ki niso ustrezali kriterijem. Tudi jaz jih poznam, enega ali dva.
               In zaradi tega bom z veseljem podprl revizijo postopkov, ki jih je načeloma treba
               izvesti, da se bo videlo, katere in kateri so bili deležni sredstev, ki jim po
               kriterijih niso šla.</p>
               <p>Ker je v tem kontekstu zaslediti veliko anomalij, seveda tega zaključnega računa za
               leto 2007 ne morem podpreti. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Miroslav Klun.</p>
            </sp>
            <sp who="SDZ5:KlunMiroslav">

               <speaker>MIROSLAV KLUN:</speaker>

               <p>Spoštovani gospod predsednik! Predstavniki ministrstva! Kolegice in kolegi! Lep
               pozdrav vsem skupaj.</p>
               <p>Predlog zaključnega računa je izvršeno dejstvo, ki ga žal v bistvu ne moremo
               spremeniti. Se pa strinjam, da so opozorila Računskega sodišča zaskrbljujoča in jih
               je treba resno jemati in tudi v prihodnosti ustrezno ukrepati. Strinjam se, da bo res
               potrebno kar nekaj časa, da bomo beležili take kazalce gospodarske rasti in zaradi
               tega bi se morali kot dobri gospodarji drugače obnašati v času <q>"debelih krav"</q> in
               izkoristiti ustvarjene prihodke, ustvariti rezervo za obdobje <q>"suhih krav"</q>, ki
               nedvomno za debelimi pridejo. Kar se pa tiče trditve, da so se ob tem razbremenili
               malo gospodarstvo in fizične osebe, naj samo povem in poudarim, da smo resnično bili
               prvega 2007 razbremenjeni, ampak razbremenjeni obračunavanja teh olajšav, ki smo jih
               do takrat imeli. S tem pa ob razlagi, da se zaradi ukinitve olajšav znižuje tudi
               stopnja progresive za fizične osebe, moram povedati, da je bila res znižana iz 50% na
               41%, istočasno pa smo pozabili povedati, da so bile osnove zvišane iz 21 oziroma
               znižane iz 21 tisoč, kot so bile prej, na 14 tisoč 400, kar je pomenilo, da brez
               olajšav dejansko zapade večina tistih, ki so si že samo plačo ustvarili tudi v
               progresivo. Tako je bilo malo gospodarstvo realno bolj obremenjeno in zmanjšana
               možnost investiranja prav v času velike gospodarske rasti, ko so se ustvarjali
               nekateri dobički in bi mala podjetja lahko vlagala in rastla in tudi ustvarjala nova
               delovna mesta. Bojim se, da bo zaključni račun za leto 2008 še bolj katastrofalen.</p>
               <p>Podprl bom revizije in preglede, inventuro stanja, da bomo vedeli, s čim razpolagamo
               in za kaj bomo dejansko odgovorni poslanci, ki smo prišli v ta zbor pred kratkim.
               Tudi obljubljene subvencije za avtoprevoznike, ki so bile že v prvem mesecu 2008,
               zaradi ukinitve olajšav še danes niso realizirane, in upam, da bodo sedaj v kratkem
               pomagali vsaj temu segmentu. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima mag. Žerjav. Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Ko danes poslušam to razpravo moram povedati, da sem neizmerno vesel, da je prišlo
               do zamenjave oblasti, saj je bilo prejšnje vladanje vlade katastrofalno, nestrokovno
               in predvsem samo politično. Ob prevzemu nove vlade bodo seveda vsi ti očitki odpadli,
               vse bo bistveno boljše kot je bilo. Tako se je tudi pravzaprav napovedovalo pred
               volitvami, ko ste dejali, da se Slovenijo da voditi bolje in ko je bilo veliko govora
               o sproščenosti, ki bi naj za časa vladanja prejšnje vlade nekako izpuhtel iz
               življenja v Sloveniji.</p>
               <p>Več kot očitno je, da smo tisti, ki smo delali v prejšnji vladi, vsi po vrsti bili
               nesposobni, nestrokovni, da ne bom rekel lopovi ali barabe, da ne bom rekel še kakšne
               druge besede. Sam pri sebi vem, kako sem delal in kakšni so bili moji nameni. Boril
               sem se proti največjim lobijem in to odkrito in javno, česar pravzaprav ni storil še
               nihče pred menoj. In se danes sprašujem, za kaj in za koga.</p>
               <p>Danes imamo, hvala bogu, v Vladi same strokovnjake, ki bodo vse te naše napaka
               popravili in izboljšali. Vendar sem tudi sam mnenja, da bi bil skrajni čas, tako kot
               so mnenja tudi mnogi drugi, da bi res začeli delati na popravljanju teh napak, na
               tistih zadevah, ki so pereče in da se ne bi toliko ukvarjali ravno v tem trenutku, ki
               je tako problematičen, z zgodovino. In pričakujemo predvsem dejanja. Sem pa tudi
               trdno prepričan, da se bo s spremembo oblasti spremenila tudi želja in volja
               Računskega sodišča po iskanju nepravilnosti pri delovanju Vlade in ministrov. To
               pravzaprav še enkrat potrjuje moje razmišljanje, da je bil skrajni čas, da je prišlo
               do zamenjave oblasti. Iskreno pa si želim, da bi se takšno leto kot je bilo 2007 še
               kdaj ponovilo, ne glede na to, kdo bo vladal, ali ena ali druga stranka.</p>
               <p>Dotaknil bi se še očitkov glede črpanja evropskih sredstev, glede na to, da je bilo
               nekajkrat omenjeno, da je pravzaprav ta denar izgubljen. Ni izgubljen in to dobro
               veste, da ni izgubljen, da ga bomo lahko črpali do leta 2013 in še kasneje, tako kot
               smo za prejšnjo finančno perspektivo črpali še lani in še letos, bo verjetno kaj
               počrpano iz te perspektive. Tudi vse tisto, še to, pa zaključim, kar ste najbolj
               očitali prejšnji vladi, glede obnašanja, kulture, glede poslušanja opozicije,
               upoštevanja drugače mislečih itn., ničesar niste spremenili, kar ste ne nazadnje
               obljubljali in to me žalosti. In sprašujem se danes, kaj boste pravzaprav dosegli s
               tem, ko ne boste potrdili zaključnega računa. Po moji oceni nič, razen tega, da se bo
               nekdo moral ukvarjati s tem, ko bi se pravzaprav namesto tega lahko ukvarjal s čim
               bolj produktivnim, zaradi tega, ker teh podatkov in teh dosežkov, ki so bili doseženi
               v letu 2007, verjetno ne boste mogli spremeniti z, ne vem, z izmišljanjem nekih novih
               številk. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Coralič. Ga ni. Gospod Frangež, izvolite.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Med vladanjem pred štirimi leti in vladanjem danes, obstaja pomembna razlila. Vi ste
               vladali v času, ko je Slovenija beležila visoko gospodarsko rast zaradi ugodne
               mednarodne konjukture, pa tudi dobrega dela naših ljudi. Mi nimamo tega blagoslova.
               Sočasno s tem, ko je bila imenovana nova vlada, je na velika vrata tudi v Slovenijo,
               Evropo in Svet vstopila kriza. Praktično v vsaki vladi je še vsaj en mesec, vsak
               fikus potreboval, da najde svoje mesto. Mi seveda nismo imeli tega privilegija, mi si
               ga nismo niti želeli. Naša vlada je morala začeti delati prvi dan zato, da pokaže
               krizi zobe. Državljanke in državljani, in to je pri obravnavi zaključnega računa za
               vsako leto še posebej pomembno, si zaradi tega, ker za funkcioniranje te države in
               celotne skupnosti namenjajo pomemben del svoje plače in svojega zaslužka, zaslužijo
               vedeti, da je njihov denar porabljen skladno z nameni, zato da je skupnost urejena,
               da je okolje čisto, da so zavarovani naravni viri, zato da je poskrbljeno za
               najšibkejše v naši družbi in zato, da se ustvarjajo fundamentalni pogoji za razvoj
               skupnosti gospodarstva in možnosti za individualno promocijo vsakega in vsakim izmed
               nas, da za svoj denar dobijo vrednost v skupnosti. Zato je dolžnost in odgovornost
               politike, da porabo prikazuje transparentno in iskreno. Mnenje Računskega sodišča
               kaže, da predlagan zaključni račun proračuna za leto 2007 ne izkazuje dejanskega
               stanja. To vidimo na področju pokojninske blagajne, zdravstvene blagajne, prevzema
               dolga in posledično povečevanje primanjkljaja. Vidimo pri primanjkljaju, ki je
               dejansko stanje, in ne presežek, kot ga izkazujejo te listine. Zato je glasovati
               proti pravzaprav odgovornost do resnice. In glasovati proti pomeni, želeti si dobiti
               na te mize dejansko stanje, ki bo državljankam in državljanom, ne samo Državnemu
               zboru, pokazalo, za kaj je bil v preteklosti porabljen denar. Vsaka vlada ima gotovo
               svoje dobre in slabe plati, tudi pri vas je bilo tako. V moji stranki smo velikokrat
               znali pohvaliti poteze in odločitve vaše vlade. Znali smo jo pa velikokrat, žal
               prevečkrat, tudi grajati.</p>
               <p>Zato je treba danes v želji, da dobijo državljani za svoj denar vrednost v urejeni,
               perspektivni, razvojno naravnani skupnosti, glasovati proti zaključnemu računu.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. No, mislim, da so razprave, ki jih danes poslušamo, kar zanimive. Če
               pravilno razumem intenco tako državne sekretarke kot večine v koaliciji, potem se
               bomo letos soočali še z rebalansom zaključnega računa za leto 2007. Očitno se je
               koalicija namenila, da bomo popravili tudi zaključni račun za leto 2007. Pač
               odločitev, ki jo boste sprejeli, ko boste zavrnili predlog zaključnega računa, vodi
               točno v to smer, v smer, kot je povedala gospa državna sekretarka. Bi pa rad ob tem
               samo spomnil, da ste še vedno v letu 2007. Dve leti živite še v prejšnjem obdobju, mi
               pa pričakujemo predvsem ukrepe za leto 2009. Teh ni. Ste pa zelo veliko pozornosti in
               napora posvetili popravkom dogodkov izpred dveh let, kar je zelo zanimivo in zelo
               značilno.</p>
               <p>Prej sem slišal, da je bil ta proračun lahko zelo dober, in delo te koalicije, samo
               zato, ker so bili v prejšnjem mandatu ugodni vetrovi. Teh vetrov v začetku mandata te
               vlade ni več. Glede na to, kakšni so krmarji, kako ukrepajo krmarji, kakšne ukrepe
               predlagajo, ne pomaga noben veter. Ukrepov ni. In vsako obdobje v katerem se
               srečujemo z različnimi situacijami, pač narekujejo tisti, ki so dobili možnost in
               pravico da ukrepajo, da takšne predloge, takšne ukrepe tudi pripravijo. In to tudi
               pričakujemo.</p>
               <p>Ob tem bi rad samo opozoril, da je proračun za leto 2007 prvi proračun, ki je imel
               trende urejene v pravilno smer. Da se ni povečevala javna poraba v strukturi BDP-ja,
               da niso proračunski prihodki rasli v strukturi BDP-ja in da se je začelo z
               varčevanjem na odhodkovnem delu, na strani izdatkov, da so se zmanjševali izdatki v
               strukturi BDP-ja in to toliko, z vsemi temi ukrepi, da je bil na koncu izkazan tudi
               0,5% presežek. Verjamem, da je za koalicijo, ki ni ambiciozna, ki si ne upa postaviti
               ambicioznih ciljev, to velik problem. In storiti je treba vse, da se ta zgodba
               pravzaprav obrne nekako v neko drugo smer. Prejšnja koalicija si je na ugodne razmere
               v Evropi in svetu postavila za cilj, da je naša gospodarska rast za 3% višja, kot je
               v Evropi, kot je v razvitem svetu, kot je v EU, v razvitih članicah. In moram reči,
               da je ta koalicija ta cilj v celoti dosegla. Gospodarska rast Slovenije je bila za
               tri odstotne točke, najmanj tri odstotne točke višja od gospodarskih rasti v Evropski
               uniji. Ta koalicija, ki je sedaj, ki dela v ravno tako primerljivem evropskem okolju,
               nima korajže, da bi si to zapisala kot cilj, kot prioriteto in da bi realizirala in
               sprejemala ukrepe, ki bi temu cilju sledili. To je veliko pomanjkanje ambicioznosti.
               To je veliko pomanjkanje tudi pogleda v to, katere ukrepe je treba predlagati, da bi
               se ta cilj dosegel in ohranjal. Lahko tudi ugotovimo, da je potrebno dejansko nekako
               reagirati mnogo hitrejše in mnogo učinkovitejše, če hočemo, da se bo državni proračun
               odvijal v smeri, ki je bila zastavljena leta 2004, ob sprejemu oblasti prejšnje vlade
               in se potem striktno realizirala v tem kontekstu in tudi pripeljala do proračunskega
               presežka 2007 in 2008. Jaz upam, da boste kot koalicija sposobni uporabiti vse tiste
               dobre trende, vse tiste dobre ukrepe, ki so bili nastavljeni v prejšnjem mandatu in
               da bomo dosegali dobro rast in dobre rezultate na osnovi kvalitetnih ukrepov in ne na
               osnovi računovodskih popravkov izkazov.</p>
               <p>Jaz bi samo še opozoril na nekonsistentnost Računskega sodišča. Računsko sodišče RS
               več kot 10 let revidira zaključne račune. Takrat ko je bil minister Gaspari je bilo
               tudi veliko kršitev v smislu proračunskih obdobij. In Računsko sodišče ni nikoli
               ugotovilo nobene napake.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospa Pečan. Izvolite.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Jaz bi rada nekaj odgovorov in trditev,
               ki smo jih poslušali danes v zvezi s črpanjem sredstev EU, pojasnila. Gre za to, da
               mi govorimo o reviziji Računskega sodišča, ki je pokazala, da je bilo črpanje
               evropskih sredstev v letu 2007 slabše kot v letu 2006. Obe leti sodita v mandat
               prejšnje vlade. Tako, da tukaj ne gre za očitek ali za primerjavo, kako je bilo
               boljše v predpreteklem mandatu napram preteklemu mandatu, ali kako je sedaj boljše
               napram preteklemu mandatu. Ampak gre za to, da so nekatere stvari, ki nas lahko
               opozorijo, vse nas, ne samo Vlado Republike Slovenije, seveda, pa posebej njo, da je
               treba bistvene korake narediti, da bomo izboljšali stanje na več plateh izvrševanja
               proračuna, med drugim tudi črpanja evropskih sredstev, ki konec koncev ne pomenijo
               majhnih zneskov. Govoriti o tem, da je bilo črpanje iz kohezijskega in strukturnih
               skladov za obdobje 2007-2013 sorazmerno slabo, jaz bi temu rekla zelo slabo, v letu
               2007 zaradi tega, ker se je šele začela ta finančna perspektiva, seveda, lahko drži.
               Vendar, žal, ne drži, ko pogledamo, kaj pa se je zgodilo še v letu 2008. Leta 2008 ne
               bo in ni prikaz uspeha, tako kot smo danes slišali ali pa da bo prikaz uspeha te
               vlade, zaradi tega, ker je celotno leto 2008; mogoče nekaj kratkega obdobja sodi v
               pristojnost oziroma v izvrševanje proračuna pod prejšnjo vlado; torej, do leta 2008
               se je črpanje kohezijskega sklada v procentu prilivov glede na dodeljena sredstva
               končalo, govorimo sedaj v celoti za obdobje od 2004 do 2008, se pravi, da gre za
               celotna sredstva, je bilo vsega skupaj za okolje počrpanih slabih 50%, za področje
               prometa pa 68,9%. Tako, da so to številke, ki dejansko kažejo na to, da je treba na
               tem področju nekaj bistvenega spremeniti. Ko pa govorimo o črpanju sredstev za
               programsko obdobje 2007-2013, to je pa tako imenovani operativni program krepitve
               regionalnih razvojnih potencialov, je bilo črpanje sredstev v letih 2007 in 2008
               skupaj glede na izplačana sredstva kohezijske politike v kumulativi za ti dve leti,
               reci in piši, skupaj slovenski in evropski del 25%. Se pravi, da se situacija glede
               na predpreteklo leto ni prav nič izboljšala zaradi tega, ker je bila tudi v letu 2007
               črpanje 24,4%. Dobro, lahko rečemo, da 0,6%, kar velik skok glede na to, da gre za
               vsega skupaj 25% črpanje.</p>
               <p>In na zadnje. Ko govorimo o najbolj drastično slabem črpanju, o operativnem programu
               razvoja človeških virov, tukaj so pa bila izplačana sredstva kohezijske politike
               glede na načrtovano pravico porabe v letu 2007 in 2008, reci in piši, 3,3%, skupaj za
               2007 in 2008, za leto 2007 pa 6,5%. Torej, moram reči, da je težko govoriti o tem, da
               je ali pa ponavljati trditev, da je bilo zaradi tega, ker je bilo leto 2007 začetek
               finančne perspektive, črpanje slabo. Ja, se strinjam, je vse lepo in prav, vendar bi
               se morali rezultati 2008 že videti. Danes smo tudi slišali trditev nekoga od
               predstavnikov bivše koalicije: <q>"Ja, boste videli, ko bomo imeli obračun za 2008, bo
               pa vse dosti boljše."</q> Eno figo je dosti boljše. Slabše je, ne boljše. Ko pa govorimo
               o okoljski in prometni infrastrukturi, je situacija res nekoliko boljša, in sicer je
               bilo črpanje glede na pravico porabe v letu 2007 - 34,1%, skupaj za leto 2007 in
               2008, pa celih 14.3%. Kaj to pomeni? Na Komisiji za nadzor javnih financ bomo o tem
               še govorili, zato jaz o tem ne bi izgubljala besed, bi pa še enkrat poudarila, da ko
               govorimo o prikazovanju posameznih postavk proračuna v zaključnem računu za leto
               2005, 2006 in 2007, se vedno znova pojavljala v reviziji Računskega sodišča
               opozorilo, da je napačno prikazovanje odhodkov in prihodkov v splošnem delu
               proračuna, kadar je šlo za prevzemanje posameznih kreditnih obveznosti institucij, ki
               so sicer izven proračunski elementi države kot celote. Agencija za železniški promet
               - plačevanje, recimo, telekomunikacijskim upravičencem, če po domače povem, je šlo za
               to, da je bilo v zakonu zelo jasno napisano, da bo izplačevanje izvrševala, vendar v
               imenu in za račun državnega proračuna Slovenska odškodninska družba. S tem namenom je
               bilo prenesenih 10% delnic Telekoma na Sod, vendar ni bilo rečeno, da naj Sod
               sredstva izplačuje kot kredit v proračunu. Če bi Sod in če bi Vlada Sod zadolžila, da
               mora prodati te delnice ali pa, da jih mora sam kupiti pravzaprav, potem seveda tega
               kreditnega odnosa ne bi bilo. Proračun bi bil nekaj večji, proračun, dohodki in
               prihodki, in bi bil rezultat enak ničli, ne bi govorili o zadolževanju proračuna.
               Tako pa, ker je Vlada sama dovolila Sodu in ni zavrnila njegovega zaračunavanja in
               prikazovanja finančne situacije kot zadolžitev, svojo lastno zadolžitev napram Sodu
               in plačevanje obresti Sodu in strošku kredita, seveda je bilo potem tukaj napačno
               prikazovanje prihodkovne in odhodkovne strani proračuna. Meni je zelo žal, ampak že
               trikrat zapored smo slišali navodilo Računskega sodišča, za katerega upam, sem
               prepričana, da ga bo ta vlada upoštevala in da si ta vlada ne bo dovolila tudi za
               ceno tega, da bo morda proračunski primanjkljaj večji kot pa je bil načrtovan, ker
               vemo vsi, da bomo za letošnje leto imeli proračunski primanjkljaj zaradi situacije
               kakršna je, ampak enostavno bo prikazovanje prihodkov in odhodkov primanjkljaja
               eventualnih drugih zadolžitev itn., pošteno, transparentno in jasno. Ne bomo se
               izgovarjali na to, da javnost tako ali tako mora razumeti, kaj je celoten državni
               proračun, pa Sod pa Kad, pa elektro gospodarstvo, pa kaj vem, kaj še vse. Eno figo!
               Ostale blagajne samostojno poslujejo in zaradi tega je prav, da je državni proračun,
               ki ga obravnava kot zaključni račun tudi Državni zbor, jasen in transparenten. In tu
               moram reči, da to tekmovanje v tem, kdo je bil slab ali kdo je bil dober, mislim, da
               ni pravilno. Pravilno je govoriti o tem, česa se lahko iz preteklih dogodkov naučimo,
               da ne bomo v bodočnosti ponavljali napak. In sem prepričana, da bo ta vlada ta nauk
               in to navodilo Računskega sodišča upoštevala in izvajala tako, kot je bilo zapisano.
               Pa še nekaj. Govoriti o tem, da bo Računsko sodišče tej Vladi in tej koaliciji
               prijaznejše, je pa najmanj, kar je, nemoralno in sprevrženo. In zaradi tega mislim,
               da bi se moral gospod, ki si je to dovolil, opravičiti Računskemu sodišču.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Kamnar, želite besedo, kot predlagateljica? <stage xml:id="Redna-02-2009-01-29.stage6">(Ne.)</stage></p>
               <p>Končali smo splošno razpravo. Glede na to, da je čas, ki je namenjen za razpravo, še
               ostal, sprašujem, ali želi še kdo razpravljati? Ja, vidim roke, zato odpiram prijavo
               za dodatno razpravo. Devet prijavljenih, po pet minut.</p>
               <p>Gospod Černač, imate besedo.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Še enkrat lep pozdrav vsem! Kakršnekoli računovodske telovadbe se boste šli v
               prihodnje glede zaključnega računa za leto 2007 - za 2008, mislim, da za vas ne bo
               več toliko aktualno, zaradi razlogov, ki sem jih prej v razpravi navedel, ker bo
               javnost to dojemala že kot vaš zaključni račun. Bistvenih dejstev ne morete
               spremeniti. Zaključni račun je tak, kot je. Po vsebini je bil do 31. 12. 2007
               realiziran. In tega dejstva nobeden izmed vaših silnih ekspertov, ki jih boste,
               predvidevam, najeli, da bodo zadevo ponovno revidirali še preko Računskega sodišča,
               ne more spremeniti. Očitno je pa ta bolečina, da je bil realiziran presežek po dolgih
               letih, ko smo beležili primanjkljaj v zaključnih računih, tako velika, da mimo tega
               enostavno ne morete iti. Duha razmišljanja v novi vladajoči koaliciji smo lahko
               slišali včeraj od enega izmed razpravljavcev, ko je dejal: Socialni demokrati ne bomo
               Titanik, ampak se bomo potrudili in bomo zagotovili, da bomo namesto Titanika igrali
               Karpatijo in ljudi iz te zgodbe rešili. Torej, če to zgodbo razložimo, Socialni
               demokrati boste, tako kot sem včeraj rekel, s polno paro drveli proti ledeni gori, za
               katero veste, da vas čaka in točno veste, kje vas čaka, se vanjo zaleteli in potem
               boste rekli ljudstvu: <q>"Poglejte, tukaj je Karpatija SD-ja, ki vas rešuje, bodite
               srečni, da vas vsaj nekaj odstotkov preživi."</q> To je ta zgodba in to je način
               razmišljanja, ki ga očitno gojite in to je dejansko zaskrbljujoče. Kajti, tam je vse
               šlo pod morje, vse, kar je bilo vredno, je šlo pod morje in zelo malo se jih je
               rešilo. Tisto, kar sem vam jaz včeraj govoril in tisto, kar vam govorimo danes, je
               to, da vendar končajte s tem načinom razmišljanja in začnite delovati proaktivno tam,
               kjer imate vse možnosti in se od vas to tudi pričakuje. Črpanje evropskih sredstev v
               2007 je bilo manjše kot je bilo načrtovano. Ker je bil cilj, ki je bil zastavljen,
               zastavljen zelo ambiciozno in ker takrat, ko se je zastavljal ni bilo jasno, kdaj in
               v katerih rokih bo Evropska komisija posamezne operativne programe potrdila. To so
               dejstva, ampak ne moremo zaradi tega govoriti, da je bilo delovanje v letu 2007
               slabo, nasprotno. Kaj je bistveno, kar se EU sredstev tiče za obdobje 2007, 2008 in
               naprej do 2013? Bistveno je tisto, kar se je dogajalo v letu 2006, bistveno je to, da
               takratna vlada ni popustila nekaterim glasovom iz vrst SD-ja, takrat še LDS-a, ki so
               kričali, kaj vendar počnemo, ko nismo izpogajali perspektive pod luksemburškim
               predsedstvom in je razumno izpogajala daleč največ kar je bilo mogoče pod angleškimi
               predsedstvom decembra 2006. To je tisto, kar je bistveno. In na vas leži sedaj
               odgovornost, da to zgodbo uspešno pripeljete do konca, kajti če boste vladali
               naslednja štiri leta je večina teže in večina odgovornosti za uspešno koriščenje teh
               sredstev na vaši strani in je nerazumsko in neracionalno, da se zgovarjate na leto
               2007. Mimogrede, prejšnja vlada je v začetku leta 2005 sprejela vrsto operativnih
               ukrepov, ki so omogočili, da je Slovenija uspešno počrpala sredstva iz prejšnje
               perspektive iz 2004 do 2006. To so tudi dejstva. Če teh ukrepov ne bi bilo sprejetih,
               bi lahko imeli na tem področju še slabšo situacijo.</p>
               <p>Skratka, da zaključim, leto 2007 je bilo eno izmed uspešnejših let, težko se bo
               ponovilo. Mislim, da bomo sledili tako ponovitev samo, glede na podatke, ki prihajajo
               v medije za leto 2008, ker je presežek predviden v višini 68 milijonov evrov.
               Prejšnja vlada je kljub temu, da je imela ugodno pozicijo, racionalizirala javno
               porabo na vseh segmentih, zmanjšala število zaposlenih v javni upravi, izvedla davčno
               reformo, razbremenila gospodarstvo. Leto 2007 je bilo prvo, ko so se zmanjševali
               davki, prihodki iz naslova davka na izplačane plače, stopnjo dohodnine iz prejšnjih
               50 na 41 itn., da ne naštevam. Zato je nekorektno, s strani tistih, ki ste, dokler
               niste prišli v hlače poslanca, trdili, kako je dobro delala, sedaj ko ste v teh
               hlačah, trditi, da temu ni bilo tako. Nedostojno je. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospod Luka Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Sodelavke in sodelavci! Naj malo pojasnim, iz višje kabine, kakšna je
               situacija: Titanik, na globalnem nivoju, že udaril v ledeno goro in sedaj nima
               smisla, da krivimo eden drugega, zakaj je bila tista ledena gora tam, ker vemo, da za
               to ni kriva ta vlada, kot tudi ni kriva prejšnja, ampak globalno stanje. Upam, da se
               tukaj lahko strinjamo. Gre za to, da se zavedamo, da moramo stvar čim bolje rešiti in
               zato prispodoba Karpatije.</p>
               <p>O črpanju iz sredstev Evropske unije. Rad bi poudaril, da na koncu ni važno, koliko
               si izpogajaš, če potem izpogajanega ne znaš črpati. Slovenija si je za leto 2008
               izpogajala torej 10, počrpala pa je le 4. Bolje bi bilo, če bi malo manj energije
               osredotočili na pogajanja, pa malo več na realizacijo. Namreč, ni pomembno, koliko
               denarja bi lahko hipotetično dobili, ampak koliko smo ga dejansko dobili. In glede na
               to, da radi omenjamo angleško predsedstvo, pa bom povedal v angleščini <q>"It`s about
               cash, mister, not about promises!"</q> Gre za denar, ne za obljube. Prišlo je premalo
               denarja. Zaradi tega je Slovenija tudi bila neto plačnica leta 2008 in v Bruselj
               poslala 64 milijonov evrov več kot jih je iz Bruslja dobila.</p>
               <p>Odprta je bila tudi tema makroekonomskega stanja v letu 2007. Analizo seveda
               spoštujem, ampak dobro veste, da je Slovenija odprta ekonomija. Sedaj pa, kaj je
               odprta ekonomija, jaz upam, da če razpravljate, seveda, vam je popolnoma jasno. Tako,
               da ne bomo več eden drugemu metali žogico. Odprta ekonomija, ki je izpostavljena
               dobrim in slabim časom na globalnim nivoju. Torej, tako kot niste edini odgovorni za
               gospodarsko krizo, ki se je začela letos poleti, niste niti edini zaslužni za
               pozitivne rezultate 2007. Vseeno pa bi lahko leta 2007 Vlada delovala proticiklično
               in z raznimi ukrepi varčevala zato, da bi danes krizi lahko učinkoviteje kljubovali.
               Pred časom sem vam prebral odlomek iz Svetega pisma, ki dokazuje, da je to osnovno
               načelo znano že iz biblijskih časov. Varčevati v času debelih krav za takrat, ko bo
               prišel čas suhih krav. Namesto, da bi to delali, ste vse debele krave veselo pojedli,
               zmleli vse žito, tako da danes ko bi potrebovali rezerve, ki bi jih lahko ustvarili
               leta 2007, so žitna skladišča prazna, krav pa tako ali tako več ni, ker so bile vse
               zaklane.</p>
               <p>Kar se tiče ukrepov za 2009. Dobro veste, da ukrepi čakajo prav na to, da jih
               sodelavke in sodelavci iz opozicije pogledate in upam, da tudi, na to računam, čim
               prej potrditev. Pozivam vas, da storite to čim prej, kajti pri vodenju gospodarstva
               ne gre za ambicioznost, ampak gre za odgovornost. Ne gre za ambicioznost, da bi
               prikazali čim višje statistične podatke BDP-ja, ampak gre za odgovornost, da v
               Sloveniji ustvarjamo več enakosti, da spodbujamo solidarnost in da vsi skupaj
               prebrodimo trenutne težave in samozavestno nadaljujemo na poti skupnega razvoja.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Sam se nisem imel namena oglasiti pri, bom rekel, finančnih temah, tudi
               v bodoče se ne bom, pa vendarle gredo nekatere razprave v tako smer, da se mi zdi, da
               sem to tudi dolžan narediti. Preteklo mandatno obdobje sem namreč preživel v Kabinetu
               predsednika Vlade in rekel vam bom takole. Danes govoriti o tem, nekdo je govoril o
               tem, kako je Janševa vlada delala v času debelih krav, kako se je pravzaprav Janševi
               vladi dobro godilo in kako se je 21. septembra ali 21. novembra vse spremenilo,
               država je padla v strašno krizo in vi ste tisti dobri ljudje, ki to rešujete. Seveda
               je to povsem črno-bela slika. Obdobja debelih krav nikakor ne bi bilo, vsaj takega ne
               kot je bilo, če ne bi Janševa vlada ukrepala in kaj počela in kaj delala in v Državni
               zbor nosila tiste zakone, ki so visoko gospodarsko rast, ne samo na krožniku prinesli
               iz svetovnih trgov, iz evropskih trgov, ampak jo tudi bistveno bistveno pospešili.
               Naj vas spomnim, da je rezultat vseh tistih ukrepov, predpisov, zakonov in tako dalje
               enkrat več in še v posameznih obdobjih še večja gospodarska rast kot je bila v EU. To
               preprosto zanemarjate in pozabljate.</p>
               <p>Nadalje. Vi danes trdite, v času visoke gospodarske rasti je potrebno varčevati, je
               treba <q>"šparati"</q> za hude čase, hkrati pa pozabljate, da ste leta 2004 prepustili Vlado
               z globokim proračunskim minusom, danes pa nam očitate, da smo vam mi pustili
               premajhen plus. To nam očitate, da smo vam pustili premajhen plus. Vendar, ta plus je
               bil narejen prvič odkar država Slovenija obstaja, vi ste jo pa vodili tri mandate ali
               kaj jaz vem koliko, mi enega in v tistem enem mandatu smo naredili plus. To bi morali
               spoštovati pa vidim, da temu seveda ni tako. Če govorimo za leto 2007 ostaja dejstvo,
               da je plus. Za mene ni pomembno ali je na postavki a ali je na b, pod črto je in
               danes ga imamo pred seboj. Za leto 2008 še ne vemo, mi vsaj približno vemo, kakšno je
               bilo stanje na dan predaje Vlade, zagotovo velik plus. Kaj ste pa naredili do konca
               leta bomo pa videli v naslednjem poročilu naslednje leto ob isti točki dnevnega reda.
               Za tiste rezultate je bilo potrebno hudo garati. Sam sem skupaj z ministri, državnimi
               sekretarji prejšnje vlade krepko delal tudi do polnoči in čez. Ne bom rekel, da je
               samo to delo naše vlade. V okviru Partnerstva za razvoj smo se srečevali in zlasti na
               gospodarskem področju, moram jasno povedati, da smo mnoge zakone zelo dobro uskladili
               s Socialnimi demokrati, z ostalim delom takratne opozicije seveda ne, ker tega niso
               želeli. Mi vam danes nekaj podobnega celo ponujamo in dober je verjetno res
               včerajšnji dogovor.</p>
               <p>Seveda, v tem kontekstu je treba zelo jasno povedati, da bi bilo bistveno bolj
               pametno, kot da se kregamo, kdo je premalo <q>"prišparal"</q>, kdo je pustil preveč minusa,
               govorim o letu 2004 in zapuščini vaše vlade; da pogledamo naprej. Zdaj, ali boste vi
               to potrdili ali ne, je konec koncev vaša stvar, bomo pač še enkrat tukaj debatirali o
               tem in takrat bom seveda še bolj natančno predstavil vse tiste številke, ki sem jih
               imel možnost spremljati v Kabinetu predsednika Vlade. Torej, en korak nazaj, ne se
               samo sprenevedati. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala lepa. Besedo ima gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, podpredsednik.</p>
               <p>Jaz se danes nisem imel namena oglasiti, ker je veliko več poslancev, ki dobro
               poznajo to materijo. Ampak, ko sem danes poslušal, sem ostal namenoma tu, da poslušam
               eno in drugo stran. Sem se pač postavil na zelo udobno mesto opazovalca. Vendar sem
               poslanec in mimo nekaterih izrečenih dejstev ali špekulacij ne morem. In bom skušal
               odgovoriti zelo na kratko.</p>
               <p>Slišimo, po eni strani, obrambo nekdanjega proračuna in nekdanjih domnevnih uspehov
               nekdanje vlade. Po drugi strani kritike in predvsem imamo pred seboj 12 strani
               Računskega sodišča, ki je vendarle neko telo, ki ga je treba spoštovati. Ko smo se
               zadnjič pogovarjali, ko smo razpravljali o Poročilu Varuhinje človekovih pravic, je
               bilo večkrat ugotovljeno, da žal v tej državi ne znamo spoštovati tistih inštitucij,
               ki morda bolj objektivno kot ena ali druga politična stran podajo neko oceno, ki jo
               je treba potem upoštevati. No, in če preberemo tistih 12 strani, vidimo, da ni tako
               rožnato in da ni tako lepo, kot pripovedujejo kolegi poslanci iz vrst opozicije.</p>
               <p>Dejstvo je, da so se v času prejšnje vlade dogajale stvari, ki šele danes izražajo
               vso pogubno naravo tistih potez. Jaz ne bom nehal ponavljati nekaterih dejstev, ki,
               žal, žalostijo primorsko javnost, prav zaradi slabega poslovanja, ki je dobilo svojo
               legitimnost v času Janševe vlade. Če mislim na to, kar se dogaja v Luki Koper, v
               Intereuropi ali v drugih gigantih in o klavrnem stanju v katerem se danes nahajajo ta
               državna ali delno državna podjetja, ne morem mimo dejstva, da je to rezultat slabega
               poslovanja in slabega kadrovanja, ki je bilo izrazito politično. Ko danes slišim,
               kako je bilo lepo in kakšno lepo zapuščino in dediščino je prejšnja vlada zapustila
               sedanji vladi, mi gre malce na smeh. Veste, ti podatki bodo še dokazali, da je bilo
               poslovanje prejšnje pravzaprav zelo problematično. Ko je danes Luka zadolžena z
               indeksom 500 in ko se Intereuropi obeta hitra razprodaja za to, da bi vsaj delno
               preživela, se sprašujem: Kje je bila Vlada, ko je odločala o predsednikih uprav, ki
               so seveda imeli pravo člansko izkaznico v žepu, nato pa zapustila to dediščino novi
               vladi, ki mora reševati in paziti, da ne bo pri tem reševanju preveč iritirala druge
               strani? Res je, če smo malo samokritični, prvi, ki je priznal prejšnji vladi določen
               uspeh, je bil naš premier. In to v svojem začetnem govoru. Seveda se bo opozicija
               stalno sklicevala na to benevolentno oceno, ki jo je podal premier, verjetno, iz
               politične korektnosti, ampak verjetno niti on pravzaprav ni vedel, kakšno je realno
               stanje. To realno stanje prihaja danes na dan. In dejstvo je, da smo mi poslanci
               dolžni, tako kot vsa politika, prisluhniti tistim ustanovam, ki so za to imenovane in
               so za to pristojne, da nam povedo, kako dejansko stojijo stvari. In 12 strani
               Računskega sodišča je lakmusov papir tega stanja.</p>
               <p>Tako, nehajmo se sprenevedati in se igrati s temi temami in podatki, kot da bi bila
               to pingpong miza. Seveda ne bomo prišli do konca, ker interpretaciji sta dve, ampak
               dejstvo je, da je resnica le ena. O tem bo treba tudi razmišljati.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa.</p>
               <p>Strinjam se, da je treba varčevati takrat, ko človek ima. Mi smo v prejšnjem mandatu
               tudi varčevali. Zmanjšali smo delež javne porabe v DP-ju, zmanjšalo se je število
               zaposlenih v javni upravi, kljub temu pa smo izpeljali celo vrsto ukrepov, ki so
               znižali javnofinančni primanjkljaj. Iz 600 milijonov leta 2004 je nastalo 170 in še
               nekaj milijonov presežka. Skratka, v tem obdobju se je naredila razlika za 700
               milijonov evrov, ob tem, da smo v letu 2006 izpeljali še davčno reformo, ki je
               prinesla gospodarstvu in fizičnim osebam približno 1,2 milijarde evrov. Vendar kljub
               temu izpadu, se prvi izpadu, ki je nastal samo zaradi tega, ker smo popravili davčni
               zakon prejšnjega ministra, predprejšnjega ministra gospoda Mramorja, je prišlo v
               državni proračun približno 1,2 milijarde sredstev manj. To so tista sredstva, ki bi
               bila lahko privarčevana, če bi pustili davčne zakone take kot so bili. Vendar, glede
               na ukrepe, ki jih sprejemate, glede na hitrost s katero se odločate, je prav, da smo
               ta sredstva pustili v gospodarstvu in pri fizičnih osebah, kajti očitno potrebujete
               nekoga, ki za vas varčuje in vi ste tisti, ki boste potem lahko delili. Srečo imate!
               In tudi nepotešene apetite. Želite, da vsi varčujejo za vas, sami bi potem pa delili.
               Ko smo prej govorili o Telekomu in o vračanju, mislim da je prav, da tisti, ki so
               plačevali to mrežo, dobijo denar nazaj, kajti če se podjetje prodaja in to je vaš
               namen, je najboljše, da dobijo nekaj tisti, ki so vanjo vložili. In ne samo tisti, ki
               so se slučajno našli na menedžerskih pozicijah in pa na funkcijah oblasti, da bodo to
               lahko potem izpeljali na svoj način. Mislim, da je prav, da ni edini dedič dobrega
               poslovanja Telekoma samo, ne vem, določena poslanska skupina ali pa grupacija, ki se
               bo na to pripela in izpeljala ta proces lastninjenja, kot se kaže. Poglejte, obstaja
               tudi primerjava med obdobjem, recimo ministrovanja Gasparija in Bajuka. Med Vlado, ki
               jo je vodil, recimo, gospod Drnovšek in Vlado, ki jo je vodil Janez Janša. V obeh
               obdobjih so bile visoke gospodarske rasti. V obeh obdobjih so bile tudi približno
               enake višine inflacije. Se pravi, ti makroekonomski pogoji približno enaki,
               uravnoteženi. Pa vendar se je samo v obdobju prejšnje vlade pojavil presežek, medtem
               ko so v obdobju prejšnjih vlad bili izraziti deficiti. Bili smo priča tudi številnim
               seansam tukaj. Spomnite se tisti, ki ste z nekoliko daljšo kilometrino, da smo
               sprejemali proračune pri vladah gospoda Ropa, Drnovška, z izredno nizkim izkazanim
               javnofinančnim primanjkljajem in tamle pred vrati tisoče kamer. Zaključni račun za
               tista leta pa smo dobili tri, štiri leta kasneje, s primanjkljajem, ki je bil trikrat
               večji kot je bil napisan v proračunu. Neverjetno! In to lahko zagotovo potrdi gospa
               Kamnarjeva, ki je tudi takrat, v tistih obdobjih opravljala določene računovodske
               funkcije ali pa finančne funkcije v okviru takratne politike. Mislim, da je potrebno
               ugotoviti še nekaj. Kljub vsem tem racionalizacijam, zmanjšanjem, tudi nižji
               obdavčitvi in zmanjšanju javnofinančnega primanjkljaja, je bilo prejšnje obdobje tudi
               obdobje zelo velikih investicij. Ni bilo obdobja pred tem, to lahko tudi vaš kolega
               poslanec iz Obrtno-podjetniške potrdi, ki bi bilo tako bogato z investicijami. Kljub
               vsemu temu varčevanju, se je naredila izjemno dobra podlaga za gospodarsko rast.
               Moram reči, da edino, kar sedaj pričakujemo, so samo ukrepi, da bi ta trend visoke
               rasti, visokih investicij ohranjali tudi leta 2009, 2010 in naslednja leta.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Mencinger.</p>
            </sp>
            <sp who="SDZ5:MencingerTomažTom">

               <speaker>TOMAŽ TOM MENCINGER:</speaker>

               <p>Spoštovane, spoštovani! Moram priznati, da me skrbi sprenevedanje nekaterih kolegov
               poslancev, ko so mesec dni nazaj govorili v istem prostoru, da ni recesije, da ni
               krize in ostale zgodbe. Mi kot zbor smo praktično konstituirani tri mesece, vlada pa
               dva meseca. Mislim, da je tukaj, milo rečeno, stvari posploševati zelo nekorektno in
               vprašljivo.</p>
               <p>Računsko sodišče je dalo svoje rezultate in to so dejstva. Preko teh dejstev ne
               moremo, razen skozi razprave in mislim, da so te razprave potrebne.</p>
               <p>Poročilo kot tako je zelo zaskrbljujoče. Naj povem, da je ocena, ki je pripravljena
               za leto 2008, pa še hujša. Razmere niso niti malce dobre. Kar pa je sploh
               zaskrbljujoče, je pa dejstvo črpanja evropskih sredstev. Naj povem, da se tukaj
               strinjam s kolegom Kampušem in ostalimi župani, ki lahko tudi na konkretnih primerih
               opozorimo in izpostavimo projekte, ki so bili dodeljeni po načelu <q>"vaši-naši"</q>. Tukaj
               mislim, je politika odigrala svojo zgodbo, ki nikakor ni dobra. Naj izpostavim samo
               dve zgodbi.</p>
               <p>Prva je urejanje vodotokov in ta sredstva, ki so namenjena za urejanje vodotokov, ko
               je državni denar šel v dvotretjinskem znesku v točno določeno občino. Vsa ostala
               Slovenija ima pa pri teh neurjih in ujmah zelo velike probleme. Ta stvar se ne dela
               niti malo transparentno.</p>
               <p>Naslednja stvar je dodelitev koncesije Hidroelektrarni Sava. Tukaj se je politika
               zelo vpletala in dogovarjala o tem. O tej zgodbi bomo verjetno v prihodnjih dneh
               govorili. Zato je potrebno dejansko stanje ugotoviti in postaviti temelje za pripravo
               rebalansa proračuna za leto 2009. Ker, če ne bomo imeli dejanskega stanja, bodo tudi
               ti temelji taki kot bohinjski sir in ne bodo za nobeno zgradbo dobri. Zato podpiram
               tiste, ki zahtevajo revizijo posameznih projektov. Podpiram tudi odločitev, da se
               vzpostavi koordinacija skupine, ki bo preko ministrstev, na nivoju sekretarjev, te
               stvari tudi posebej pregledala. Edino tako bomo dejansko lahko oblikovali rebalans
               proračuna za leto 2009. Poleg tega zelo podpiram napore nekaterih ministrstev, da se
               te stvari poenostavijo, da se zagotovi nekaj sredstev kot predujem pri teh projektih
               in da se dejansko projekti kot taki na novo rangirajo. In kar je najbolj pomembno, da
               se da neko oceno pripravljenosti projekta kot takega, ne pa da se lahko dogodi to, da
               se prijavljamo po politični podpori, projekt pa potem ni šel skozi vsa ta sita in se
               kar naenkrat pojavi, da nekaj teh sredstev, ki bi jih lahko usmerili na konkretne,
               boljše projekte, ni bilo ustrezno financiranih. Poleg tega naj povem, da bo treba tu
               dejansko pristopiti in pomagati pri administrativnem usposabljanju tistih, ki se
               prijavljajo, točno doreči proračunska pravila in nekako zagotoviti usposobljenost
               prijaviteljev.</p>
               <p>Glede na povedano in tudi na razprave, ki so bile pred mano, naj povem, da Predloga
               zaključnega računa proračuna Republike Slovenije za leto 2007 ne bom podprl. Hvala
               lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Besedo ima gospa Župevc. Prosim.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa za besedo. Mislim, da za to, kar sem danes poslušala s strani nekaterih
               opozicijskih poslancev, obstaja zelo lepa, slikovita beseda, to je beseda
               <q>"realitätsverlust"</q>, izguba občutka za realnost. Kolegi z druge strani boste do
               onemoglosti ponavljali svojo resnico. Državna sekretarka je danes zelo jasno in
               nazorno nanizala dejstva. In vi boste<gap n="..."/> <stage xml:id="Redna-02-2009-01-29.stage7">/Oglašanje v ozadju./</stage> Ali smem dokončati in
               povedati, kar želim, saj sem tudi jaz vas poslušala.</p>
               <p>Torej, vi boste svojo resnico, ki nima nič opraviti z dejstvi, ponavljali do
               onemoglosti. Med nami je ključna razlika: vi ocenjujete svojo zapuščino tako, mi jo
               ocenjujemo drugače. Moram reči, da se niti ne strinjam s trenutnim predsednikom
               Vlade, ki je vašo zapuščino ocenil drugače. Jaz mislim, da je vaša zapuščina slaba.
               In tudi s tega izhodišča danes izhajamo. Govorite o rekordni gospodarski rasti. Odkar
               se je začel ta mandat, vi ponavljate svojo mantro. Ponovite še državljankam in
               državljanom, to ste pozabili povedati, kaj so od te rekordne gospodarske rasti imeli
               oni. In vaš odnos do Računskega sodišča je pomenljiv in v bistvu razumljiv. Kajti vaš
               predsednik Vlade, gospod Janez Janša, je dal jasno in javno vedeti, kakšen je njegov
               odnos do Računskega sodišča, ko je Računsko sodišče pozvalo gospoda Podobnika, naj
               odstopi. Bivši predsednik vlade je ta poziv preprosto prezrl, ga ni zanimal. Malo, da
               ni rekel, naj se Računsko sodišče ukvarja s čim drugim, ne s temi stvarmi. Gospod
               Tanko je prej povedal, da še vedno živimo v letu 2007. Verjemite mi, če se še tako
               otepamo preteklih let, vaša zapuščina nas bo še dolgo spremljala. Gospod Vizjak, ki
               je te dni zelo glasen, rekli ste: <q>"Slovenija ni in ne bo v recesiji."</q> Torej ni in ne
               bo v krizi. Potem vas sprašujem, zakaj potem v Državnem zboru sprejemamo protikrizne
               ukrepe? Zakaj so se včeraj predsedniki političnih strank dogovorili, da bodo v
               obdobju krize sodelovali? Zakaj nas v Državnem zboru ves čas kritizirate, da smo pri
               sprejemanju ukrepov pred krizo, ki prihaja, prepočasni?</p>
               <p>Še eno stvar. Gospod Černač, govorili ste o nekonsistentnosti nekaterih, ki so prej,
               ko še niso bili v poslanskih hlačah, hvalili vašo vlado, zdaj pa, da jo kritizirajo.
               Jaz še, ko sem bila v neposlanskem krilu, zdaj sem pa v poslanskih hlačah, sem vašo
               vlado kritizirala, zaradi tega, ker menim, da je delala slabo, ni bilo vse slabo; kaj
               je bilo tudi dobrega; ampak vaša zapuščina je po mojem skromnem mnenju slaba in od
               tod štartatmo danes.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite repliko? Izvolite, gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Ni nujno, da se vsak, o katerem jaz govorim, takoj prepozna, zaradi tega
               sem namerno govoril o poslanskih hlačah in ne o poslankinem krilu. Je pa zanimivo, da
               ste se v teh besedah prepoznala, tako da, moram povedati, da me to čudi. Govoril sem
               pa o nekom drugem. Govoril sem o tistem, ki je še nedolgo tega javno govoril, koliko
               pozitivnih ukrepov je bilo za slovensko obrt v preteklem mandatu sprejetih in ko je
               zdaj dobil možnost, da tudi sam vpliva na te odločitve, ne pomaga soodločati o teh
               pozitivnih ukrepih, ampak jim nasprotuje. O tem sem govoril. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Vi ste bili tudi imenovan, Gospod Vizjak?</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovana poslanka se iz svoje nevednosti dela norca. To je zanimivo. Namreč to, da
               nismo v recesiji in da si globoko upam povedati, da če bi bili ukrepi in tudi ne bi
               bili v recesiji<gap n="..."/> Saj niso moje besede, to so še besede direktorja Urada za
               makroekonomske analize gospoda Vasleta. To trdi v zadnjih napovedih. Se pravi, ni
               treba mene citirate, njega citirajte, če imate z menoj problem.</p>
               <p>Recesija je poje, ki je tudi tehnično definiran in Slovenija kljub najnovejšim
               napovedim, ne samo domačih analitskih služb, temveč tudi mednarodnih institucij, ne
               bo ob prihodu oziroma letu 2009 beležila negativne gospodarske rasti. Ne bo. Upajmo.
               Vendar tudi sam čedalje bolj dvomim v to. Zakaj? Zaradi tega, ker je ta situacija
               odvisna od ukrepov Vlade, ki jih pa ni in ni. Oziroma so na nivoju, recimo, reševanja
               družinskega proračuna. To se pravi, s temi kapučini itn. Veste, to ne bo rešilo
               javnih financ. To je lahko zgled, to je lahko neka simbolna gesta, gotovo pa ne more
               bistveno vplivati na konjukturna oziroma recesijska gibanja v državi. In spoštovana
               poslanka, repliciram vam, ker ste zopet govorili, da je recesija enako krizi. To ni
               res. To enostavno ni res. Kriza ni beri recesija ali recesija je beri kriza. Ni res.
               Tudi zmanjševanje rasti, gospodarske rasti je neka skrb vzbujajoča situacija, lahko
               jo imenujemo tudi kriza, pa še ni recesija. In vsled tega prosim, ni vam treba
               verjeti meni in delati iz teh terminov politike, verjemite analitskim službam, ki
               vas, ker je to ta tako imenovani Urad za makroekonomske analize in razvoj, verjemite
               njim, njihova poročila preberite, njihove ocene in pustite mene pri tem pri miru.
           </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. K repliki se je javil<gap n="..."/> Ja, imam še na gospo Župevc, gospod Tanko. Izvolite.
           </p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Najlepša hvala! Tukaj se, poleg ostalega, soočamo tudi z uporabo terminologije,
               kajti nekateri, ki komentirajo ekonomske kategorije, enostavno ne obvladajo osnovnih
               izrazov in na osnovi teh pomanjkljivih ugotovitev tudi delajo napačne zaključke.
               Poglejte, mi in tudi sam pri svoji razpravi nisem uporabljal podatkov, ki bi jih naše
               strokovne službe pripravile v kakšni kuhinji, tako kot smo bili priča v preteklem
               mandatu, ko je vaš poslanec to počel. Podatki, ki jih navajamo, so podatki Carinske
               uprave Republike Slovenije, kar zadeva rast izvoza in ta je bila dvoštevilčna v letih
               2007 in tudi za leto 2008. Kar zadeva gospodarsko rast so to podatki Umarja in tudi
               Statističnega urada Republike Slovenije, uradnih inštitucij, ki jih ima država za
               načrtovanje vseh projektov in projekcij. Tudi podatki Banke Slovenije govorijo točno
               o tem, o čemer sem sedaj govoril. Če boste pogledali na spletno stran Zavoda za
               zaposlovanje boste ugotovili, da se je od te visoke gospodarske rasti nezaposlenost
               skoraj prepolovila, padla je za 30.000 iz, ne vem, 80, 75.000. Nezaposlenost je padla
               na manj kot 60.000 oziroma 50.000 in tako naprej. Skratka, vsi ti podatki so vam na
               razpolago. In trditi, da državljani od tega niso imeli nič, je pravzaprav žalitev
               tudi teh uradnih inštitucij, ki te podatke objavljajo. Dvomim, da boste dosegli tudi
               rebalans na Umarju za podatke za oceno leta 2007, pa na Statističnem uradu in na
               Zavodu za zaposlovanje. In prav zanimivo je poslušati tudi vas iz poslanskih klopi,
               ko mimogrede rebalansirete in relavitizirate izjave vašega predsednika Vlade. Mislim,
               da je predsednik Vlade to mislil iskreno, da je za to, kar je izjavil nekajkrat za to
               govornico, izjavil tisto, kar so mu svetovali pametnejši od njega. In mislim, da te
               stvari, ki jih govori tukaj, ne govori kar tako samo zaradi protokola in piarja. Te
               izjave morajo imeti tudi neko podlago in nekaj soli. Zelo priporočam vam, da se
               oprete tudi na kakšne uradne podatke za izjave, ki jih tu tako na lahko trosite.
               Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Klun, ni replike na repliko. Besedo ima gospod Sajovic. Gospod Sajovic
               izvolite, imate besedo.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. V Poslanski skupini Liberalne
               demokracije Slovenije se danes pri tej razpravi nismo oglašali, tudi namena nismo
               imeli, ampak vidim, da smo naredili enkraten uvod v partnerstvo: veliko grmenja, malo
               dežja, vmes pa veliko fig v žepu. Za kaj gre? Iz predlanskega snega, govorimo namreč
               o letu 2007, in pa razlitega mleka smo naredili prvovrsten politični spektakel in
               prepir. Jaz k temu ne bom dodal nič bistvenega. Bom pa samo povedal, da tej potrditvi
               proračuna za leto 2007 nasprotujem iz enega samega preprostega načelnega razloga, da
               v tej državi se moramo naučiti spoštovati pravila, ki smo si jih postavili. Če
               Računsko sodišče nekaj reče, da ima to določeno težo, če Ustavno sodišče reče, prav
               tako, da se te zadeve enostavno ne komentirajo, ampak preprosto izvršujejo. Govorimo
               o dveh vladah. Moram reči, da tudi prejšnja vlada je bila moja vlada, tako kot je ta
               vlada zdaj moja vlada, je slovenska vlada in vsaka se v svojem času trudi za
               maksimalen izkoristek in izplen. Kakšna bolj uspešno, kakšna manj, kvaliteto pa
               presojajo na vsake štiri leta volivci.</p>
               <p>Oglasil sem se pa tudi zato, ker je veliko debate o črpanju evropskih sredstev.
               Nekateri zgodbo poznajo na teoretični, drugi pa na zelo praktični ravni, kakšne so
               naše bistvene vsebinske težave. Bistvene težave so te, da se nam čas izteka in da smo
               zgodbo vsi skupaj pričakali relativno nepripravljeni, predvsem pa zato, ker je bila
               ta zgodba nova. Tu ne gre za očitek, del teh stvari, ki nam ne gredo najbolje, pa v
               letih - velja namreč N plus dva, se pravi, po letu 2013 bomo imeli še dve leti časa,
               da to zgodbo zaključimo. Ker vodim kohezijski projekt, ki je vreden 25 milijonov
               evrov, in ker je težav vsak dan zadosti, vam bom povedal samo nekaj najbolj
               bistvenih. Vse tiste občine, ki se bodo tega lotile, pa če se bodo lotile čez leto
               ali dve, morajo za tisto obdobje varčevati, ne le danes, ampak že včeraj. Da občina
               pričaka kohezijski projekt s finančnim minusom, potem je to velika katastrofa. Vse
               občine in ministrstva, ki se bodo tega lotevala, morajo že danes delati na
               zemljiščih. Treba je dobiti služnost ali zemljišča odkupiti. Treba je delati na
               načrtovanju. Tu so marsikdaj zgodbe tudi povsem zgrešene, da so se naročili projekti,
               vredni od pol milijona do milijon evrov, ki naj bi bili namenjeni pridobitvi za
               kohezijsko vlogo, potem pa teh projektov v praksi ni možno realizirati in se občine,
               namesto da bi delale po rdeči knjigi, kot je bilo prvotno zastavljeno, odločajo za
               rumeno knjigo in kakšnega pol milijona evrov sredstev je šlo v zaprašen predal. Tudi
               na ministrstvih je bilo na začetku nekaj napak. Predvsem gre za zgodbo razpisov. Kaj
               se nam je dogajalo na razpisih - znanja je bilo malo, v Sloveniji smo določili dvorne
               hiše, ki znajo projektirati, in dvorne hiše, ki pripravljajo razpise. Rezultat pa je
               seveda za marsikatero občino malo uspeha pa v veliki meri oskubljeni občinski
               proračuni. Samo popravki neke dokumentacije, ki so lahko končani v uri ali dveh,
               stanejo občinske proračune pet, deset ali pa več tisoč evrov. Kaj je še pomembno? Da
               se mora država ta trenutek zavedati, da za koriščenje teh projektov v občinah ni in
               ne bo zadosti denarja, in razmišljati tudi o rešitvah, ki so pa lahko takšne, da
               manjkajoča sredstva zagotovi tudi država in se za določeno obdobje lahko vknjiži tudi
               kot solastnik. Gradimo projekte, ki bodo našim občankam služile 80, 100 let. In ni
               noben problem, če jih bomo v naslednjih letih tudi odplačali. To so pa tisti
               konkretni problemi, ki se tičejo črpanja sredstev, in niso v nobeni fazi nič
               politični. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Poglejte, tukaj smo soočeni s tem, da politika želi nekaj, kar tudi
               Računsko sodišče ni niti predlagalo niti ne izhaja iz njihovega revizijskega
               poročila. Računsko sodišče je izdalo mnenje s pridržkom in ni zahtevalo odzivnega
               poročila. S tem se je precej jasno tudi Računsko sodišče opredelilo do tega
               zaključnega računa. Tu pa smo priča temu, da politika želi narediti iz tega drugačno
               zgodbo in na nek način išče v tem nekega demona. In to pomeni, da bo v nasprotju z
               govorjenjem o spoštovanju stroke in vsega tega, tu politika naredila potezo, ki gre
               preko vseh teh podlag. In to ni prav. Pa še nekaj. Tu smo bili recimo deležni kritik
               in napadov negospodarnega ravnanja in ne vem kaj še vse s strani poslanke Brede
               Pečan, ki pa si je za leto 2006 prislužila negativno mnenje, ko je tako po domače
               prodajala občinsko premoženje v Izoli. V štirih primerih je prodala nepremično
               premoženje v skupni višini 659 in še nekaj tisoč tolarjev, to je dva milijona 750
               tisoč evrov, ne da bi opravila cenitve. To se pravi, kar tako. In to je pravzaprav
               tisti rabelj in tisti komentator, ki bi rad mnenju s pridržkom brez odzivnega
               poročila polemiziral in podtikal in kakorkoli zapletal. Ko smo s strani Socialnih
               demokratov deležni nekih naukov v smislu pregovorov, je tudi en pregovor pravi, ki
               pravi: <q>"Počistite ali pometite najprej pred svojim pragom."</q> In jaz ne izražam tu
               svojega mnenja, berem poročilo Računskega sodišča za leto 2006 v občini Izola, ko je
               bila odgovorna oseba gospa Pečanova in volivci so v tej občini tudi svoje povedali in
               prav je tako.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Pečanova, želite repliko? Izvolite.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Prvič, gospod podpredsednik, mislim, da bi morali ustaviti svojega kolega, ker
               najmanj, kar je, ni bila razprava o reviziji poslovanja oziroma razpolaganja z
               nepremičnim premoženjem v občini Izola, ampak teče razprava o reviziji oziroma o
               zaključnem računu proračuna države.</p>
               <p>Drugo, kar bi povedala v zvezi s tem, kar ste prejle rekli, volivci v Izoli niso
               presodili na osnovi mojega županovanja, ampak je sodišče presodilo. In vi to dobro
               veste, gospod Vizjak.</p>
               <p>Tretje, kar je, jaz nisem nikogar obtoževala in nisem o nikomer trdila, da je
               negospodarno ravnal. Jaz sem povedala samo to, da so bili prikazovani prihodki in
               odhodki in zadolževanje državnega proračuna na drugačen način, kot je to v zakonu o
               javnih financah zapisano. Se pravi, gospod Vizjak, ni bilo govora o tem, da bi bilo
               treba proračun spremeniti, ni bilo govora o tem, da je treba zaključni račun
               proračuna spremeniti, ni bilo govora o tem, da je vlada ravnala negospodarno, bilo je
               govora o popolnoma drugih stvareh. In tudi to sem poudarila, da je Računsko sodišče
               izdalo mnenje s pridržkom. Vendar sem uporabila besedico <q>"le"</q>. Ker nekatere reči, ki
               so v tem zaključnem računu in tem proračunu za leto 2007 bi zaslužile kakšno ostrejšo
               oceno.</p>
               <p>Moram pa reči, da tako kot vi sicer nastopate neokusno in ne na mestu, ste tudi
               sedajle govorili.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. S tem zaključujem razpravo. O predlogu sklepa bomo v skladu s časovnim
               potekom seje zbora odločali danes v okviru glasovanj pol ure po prekinjeni 11. točki
               dnevnega reda.</p>
               <p>Prehajamo na <title>11. TOČKO DNEVNEGA REDA,</title> to je na <title>OBRAVNAVO POROČILA NADZORNEGA ODBORA SKLADA KMETIJSKIH ZEMLJIŠČ IN GOZDOV
               REPUBLIKE SLOVENIJE ZA LETO 2007.</title>
               </p>
               <p>Poročilo je v obravnavo zboru predložil nadzorni odbor Sklada kmetijskih zemljišč in
               gozdov Republike Slovenije. Besedo dajem predstavniku predlagatelja, in sicer Mariji
               Osvald, predsednici nadzornega odbora Sklada kmetijskih zemljišč in gozdov Republike
               Slovenije. Izvolite.</p>
            </sp>
            <sp who="SDZ5:OsvaldMarija">

               <speaker>DR. MARIJA OSVALD:</speaker>

               <p>Lep pozdrav gospodu predsedujočemu in vsem poslankam in poslancem in vsem prisotnim!
               Nadzorni odbor Sklada kmetijskih zemljišč in gozdov Republike Slovenije je dolžan
               vsaj enkrat letno poročati Državnemu zboru o svojem delu. Doslej je bilo poročilo že
               posredovano konec lanskega leta Odboru za kmetijstvu v Državnem zboru in na željo
               Državnega sveta tudi tem organu. Po sklepu Odbora za kmetijstvo in gozdarstvo so
               službe sklada poslali pisno pojasnilo in odgovore in vprašanja Odboru za kmetijstvo.
               Nadzorni odbor je v letu 2007 prioritetno in projektno zasledoval cilje kmetijske
               politike pri oddaji kmetijskih zemljišč v zakup ter prodaji in nakupu zemljišč po
               upraviteljstvih. Obnašali smo se kot dobri gospodarji in upoštevali priporočila o
               sejninah. Sejnine sveta in nadzornega odbora so znašale 100 oziroma 140 evrov neto na
               sejo, medtem ko smo vsa projektna dela opravili volontersko. Za razliko od visokih
               sejnin v podjetjih v državni lasti so naše sejnine le simbolične.</p>
               <p>Po podatkih računalniške aplikacije, ki omogoča poizvedbo po površinah kmetijskih
               zemljišč v upravljanju sklada, na katerih so vrisane grafične enote rabe kmetijskih
               zemljišč, smo ugotovili, da nekaj več kot 11 tisoč hektarjev površin v opravljanju
               sklada ni bilo oddanih v zakup. S projektnim pristopom in večkratno obravnavo
               problematike prostih površin je nadzorni odbor dosegel, da se je naloga odpravljanja
               prostih površin uvrstila med prednostne naloge sklada. Tako so nadzorni odbori in
               službe sklada po posameznih upraviteljstvih in parcelah obravnavali posameznike v
               vpisanimi gerki, ki so obdelovali zemljišča v lasti Republike Slovenije, za njih
               prejemali subvencije, s skladom za ta zemljišča pa niso imeli sklenjenih zakupnih
               pogodb. Ob koncu leta 2007 je skupna površina v zakup neoddanih površin z vrisanimi
               gerki znašala še 3400 hektarjev. Nadzorni odbor je spremljal informacijo odprodaje
               parcel na levem delu reke Dragonje s strani občine Buje. Vodstvo sklada je delovalo v
               skladu s pravnim mnenjem svojega pravnega zastopnika, vse svoje aktivnosti pa je
               potem usklajevalo z ustreznimi organi, med drugim tudi z Državnim pravobranilstvom in
               Ministrstvom za zunanje zadeve. Glede poziva Računskega sodišča o razporeditvi
               presežkov prihodkov nad odhodki je sklad vladi posredoval tudi predlog avtentične
               razlage petega odstavka 10. člena Zakona o skladu. Vlada je razporedila del sredstev
               iz presežka prihodkov nad odhodki za poplačilo odškodnin na podlagi 72. člena ZDena
               del pa za namene financiranja načrtovanih ukrepov na podlagi sprejetih programov.
               Služba notranje revizije sklada in neodvisna revizijska služba sta ugotovili, da
               sklad še ni vzpostavil začetnih evidenc osnovnih sredstev, le-te pa tudi niso
               usklajene v stanju v naravi.</p>
               <p>Ugotavljamo tudi, da so v registru osnovnih sredstev nepremičnine nekajkrat
               podcenjene, zato je bilo priporočeno, da se vzpostavi nadzor oziroma se onemogoči
               prodaja osnovnih sredstev pod knjigovodsko vrednostjo in se pri prodaji upošteva
               ocenjena tržna vrednost. Priporočeno je bilo tudi, da se agromelioracijska dela na
               področju kmetijskih zemljišč v zakupu lahko izvajajo le v primeru, ko le-ta povečuje
               vrednost zemljišč. Na področju gozdarskega sektorja je v letu 2007 na priporočilo
               našega odbora in svojega plana dela služba notranje revizije sklada pristopila k
               učinkovitejšemu izvajanju nadzora gozdarskega sektorja in predlagala priporočila za
               odpravo pomanjkljivosti. Kontrola gozdarskega sektorja, spremljanje metodologij za
               vrednostno določitev koncesijskih dajatev in predlogi za odvzem koncesij so zaradi
               pomanjkanja kadrov v gozdarskem sektorju s strani nadzornega odbora težko
               preverljivi. Zaradi kadrovsko šibkega gozdarskega sektorja na skladu opravlja
               pretežni del nalog Zavod za gozdove Slovenije. Donosi iz koncesijske dejavnosti, ki
               po sedanji metodologiji predstavljajo za sklad prihodke, so se v zadnjih treh letih
               po kubičnem metru povečali. V letu 2007 pa predstavljajo težave povečani stroški
               dela, slaba sortimentacija, manjša količina poseka in zmanjšan obseg gozdov zaradi
               vračil v skladu z ZDenom. Sklad ima težave pri nakupih nepremičnin zaradi
               precenjenosti le-teh na trgu. V primerjavi s cenitvami so nepremičnine v ponudbah
               včasih nekajkrat precenjene. V teh primerih se sklad za nakupe ne prijavlja, da ne bi
               na ta način prispeval k preračunljivemu dvigovanju cen nepremičnin. Težave se
               pojavljajo tudi na obmejnih območjih in območjih zapuščene kmetijske dejavnosti.</p>
               <p>Zato ponovno predlagamo Odboru za kmetijstvo in gozdarstvo Državnega zbora, da
               prouči možnost <gap n="..."/><stage xml:id="Redna-02-2009-01-29.stage8">/Znak za konec razprave./</stage><gap n="..."/> Splošna ugotovitev nadzornega odbora
               je, da so obstoječi predpisi v nekaterih delih zastareli, pomanjkljivi, neučinkoviti.
               Zato opozarjamo pristojne organe na pomanjkljivost obstoječe zakonodaje in na
               posledice le te v delu, kjer so predpisi neustrezni za doseganje večje učinkovitosti
               pri načrtovanju kmetijske politike in ekonomskih učinkov, kar naj bi predstavljala
               poslanstvo sklada. Najlepša hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Poročilo je obravnaval Odbor za kmetijstvo, gozdarstvo in prehrano kot
               matično delovno telo in pripravil predlog sklepa. Besedo dajem predsedniku odbora
               gospodu Francu Bogoviču za predstavitev poročila odbora. Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Lep pozdrav, spoštovana predsednica nadzornega odbora, spoštovani direktor,
               spoštovana državna sekretarka, kolegice in kolegi! 10. 12. smo na odboru podrobno
               pregledali in se seznanili s poročilom nadzornega odbora Sklada kmetijskih zemljišč.
               Na srečo je na odboru več časa za obrazložitev, tako da smo po obširni obrazložitvi,
               ki je bila podana s strani predsednice nadzornega odbora, odgovornih na samem skladu
               in tudi s predstavniki ministrstva, ugotovili, da je bilo leto, ki je za nami, v
               skladu leto, ko se je na marsikaterem področju postorilo kaj dobrega. Zato smo tudi
               potem ocenili, da je delo bilo dobro, da je tukaj nadzorni odbor zagotovo tudi
               opravil svoje pomembno delo.</p>
               <p>V nadaljevanju se je odprla široka debata med samimi člani odbora in v tem delu so
               se poleg teh dobrih strani, ki so predvsem na področju kmetijskih površin,
               izpostavile tudi nekatere pomanjkljivosti. Naj tiste, ki so v poročilu, tudi
               izpostavim. Na eni strani gre za oceno, da je v gozdarskem delu treba še marsikaj
               postoriti. Podobnega mnenja je tudi predsednica nadzornega odbora, ki pravi, da bodo
               v bodoče posvetili temu področju več pozornosti. Prav tako je bilo izpostavljeno
               področje prenosa stavbnih zemljišč na občine, kjer je s spremembo zakona o skladih to
               določilo bilo spremenjeno. In tudi priporočila gredo v sklepu v to smer, da se ta
               sprememba zakona o skladih, ki odseva to pravico vračanja stavbnih zemljišč občinam,
               ki so bila takšna že vse do leta 2000, popravi, se pravi, da se z novelo zakona o
               skladih to popravi. Prav tako smo ugotovili, da gre predvsem za izčrpavanje podeželja
               v tem delu, da se koristijo ceste na podeželju, da pa se sedaj preko družbe za
               svetovanje in upravljanje razpolaga s stavbnimi zemljišči. Na drugi strani pa se tudi
               ne dobiva dela dajatev iz koncesnin v občinske proračune. Potem gredo tudi na koncu v
               to smer predlagani sklepi in s tem so se strinjali tudi predstavniki Ministrstva za
               kmetijstvo.</p>
               <p>Še enkrat se morda vrnem na področje gozdov, kjer je bila postavljena cela vrsta
               vprašanj, na koncu tudi vprašanja s strani enega od članov, gospoda Bukovnika, pa
               tudi v pisni obliki, na kar smo konec leta tudi prejeli pisne odgovore s strani
               sklada. V tem delu je šla razprava v to smer, da je dejansko zelo otežen nadzor nad
               temi, ki upravljajo s temi gozdovi. Tu je bila tudi izrečena beseda, da gre na nek
               način za tajkunizacijo državnih gozdov in da je gospodarjenje pri nas bistveno
               slabše, kot je v katerih drugih deželah, ali pa tudi na področju tistih gozdov,
               katerih lastnik je Rimskokatoliška cerkev. V tem delu je tudi priporočilo, da bi se
               poskušalo v bodoče uvesti čim več licitacij, da bi dejansko prišli do primerljivih
               cen. Prav tako pa je bilo potem v nadaljevanju tudi izraženo, da bo treba kaj več
               postoriti na področju zaustavitve zaraščanja kmetijskih površin, da je treba čim prej
               priti do končnih spoznanj, koliko zemljišč rabimo za enega od primarnih namenov
               sklada, za zaključek denacionalizacije, da se mogoče kaj več naredi, da pridemo do
               tega podatka. Prav tako pa je bilo tudi izpostavljeno, da bi bilo potrebno funkcijo
               sklada spraviti tudi v funkcijo tistega upravljavca kmetijskih gozdnih površin, ki bi
               lahko omogočil tudi funkcijo zemljiške politike v kmetijstvu, kjer imamo mnogokrat
               kmetije, ki so majhne in bi lahko tudi s pomočjo sklada bile večje.</p>
               <p>Sprejeli smo sklep, da to poročilo uvrstimo na dnevni red Državnega zbora. Prav tako
               pa imate v ozadju dva sklepa, ki ju podpiramo, se pravi, da bi spremenili z zakonom
               novelo o javnih skladih ter tudi Zakonu o varstvu okolja, ki daje to možnost delitve
               koncesij in pa vračila teh stavbnih zemljišč občinam.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Stališče vlade bo predstavila državna sekretarka mag. Sonja Bukovec. Gospa
               Bukovec, izvolite h govornici.</p>
            </sp>
            <sp who="SDZ5:BukovecSonja">

               <speaker>MAG. SONJA BUKOVEC:</speaker>

               <p>Hvala za besedo. Gospodje poslanci, gospe poslanke, pozdravljeni tudi v mojem imenu!
               Na ministrstvu smo tudi skrbno pregledali poročilo Sklada kmetijskih zemljišč.
               Priporočila nadzornega odbora bomo v nadaljevanju v tem letu tudi spremljali.
               Zavedamo se, da je potrebno pristopiti oziroma smo že pristopili k pripravi spremembi
               Zakona o skladu kmetijskih zemljišč. Načrtujemo, da bo Zakon o Skladu kmetijskih
               zemljišč spremenjen, pripravljen in poslan na vlado v juniju mesecu, tako da boste
               lahko v jeseni o spremembah že odločali v parlamentu. Vsebinske spremembe tega zakona
               naj bi se nanašale predvsem na naslednje: določiti je treba način in postopek za
               delitev koncesnine iz državnih gozdov med skladom in občinami; zagotoviti je treba
               zakonsko možnost, da je opravljanje presežkov prihodkov nad odhodki sklada v
               pristojnosti Vlade Republike Slovenije oziroma, da se namen in višina uporabe
               ustvarjenega presežka določi v okviru finančnega načrta in programa sklada, ki ga za
               vsako leto posebej potrdi Vlada Republike Slovenije. Na ta način bi prihodki sklada
               tudi omogočali cilj njegove dejavnosti. Nadalje je treba za boljše delovanje sklada
               tudi spremeniti oziroma omogočiti opisovanje lastništva v zemljiško knjigo na podlagi
               zakona samega. V tej točki se predvideva, da bi vpisovanje lastninske pravice
               Republike Slovenije na podlagi zakona postopke bistveno poenostavilo oziroma jih
               pospešilo. Sedaj veljaven zakon namreč zahteva podpis pogodbe oziroma ustrezno
               zemljiškoknjižne lastnine. V istem zakonu bi bil lahko zapisan enak princip, ko gre
               za prenose iz sklada na občino po drugih predpisih: Zakon o javnih skladih, Zakon o
               ponovni vzpostavitvi agrarne skupnosti, Zakon o skladu. V teh primerih je pogodba o
               prenosu v tem trenutku nujna zaradi vpisa lastninske pravice v zemljiško knjigo ne
               glede na to, da so v Republiki Sloveniji občine postale lastnice že na podlagi
               zakona. Predlog za to spremembo zakona je bil zapisan tudi v odzivnem poročilu
               Računskega sodišča in se bo k temu pristopilo.</p>
               <p>4. točka, ki je pomembna za boljše delovanje sklada in je tudi dokončanje prenosa
               stavbnih zemljišč na občine po kriteriju prvotnega 57. člena Zakona o javnih skladih,
               v tem delu se predlaga, da se pri prenosih stavbnih zemljišč ponovno vključi
               kriterij, ki je že veljal v prvotnem 57. členu Zakona o javnih skladih. Tega je
               nadomestil v juliju 2008 sprejet Zakon o javnih skladih, to je 55. člen, ki pa je
               obseg stavbnih zemljišč, ki jih mora država prenesti na občine, skrčil. V spremembah
               zakona naj bi se tudi natančneje definiral javni interes, in sicer s to zakonsko
               rešitvijo bi lahko omogočili tudi neodplačne prenose dodatnih stavbnih zemljišč na
               občine, sklepanje neodplačnih pogodb o stavbnih pravicah in tudi sklepanje
               brezplačnih služnosti in soglasij v korist občin v primerih, ko se zasleduje javni
               interes, na primer za namen gradnje javne infrastrukture, objektov za potrebe
               zdravstva, šolstva in podobno. Takšno zakonsko rešitev sicer že nakazuje v letu 2007
               sprejeti Zakon o stvarnem premoženju države, pokrajin in občin. To je 23. člen tega
               zakona, ki pa je premalo precizen pri opredelitvi pojma javnega interesa.</p>
               <p>Menimo, da bomo s spremembami, ki se na ministrstvu že pripravljajo in, kot rečeno,
               bodo posredovane spremembe zakona vladi predvidoma v juniju, da bomo s temi
               spremembami tudi omogočili in nekaj tistih kritičnih točk, ki so bile navedene tudi v
               poročilu nadzornega odbora, izboljšali. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Franc Bogovič bo
               predstavil stališče Poslanske skupine Slovenske ljudske stranke. Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Sklad kmetijskih zemljišč je bil ustanovljen z namenom upravljanja in razpolaganja s
               kmetijskimi zemljišči in gozdovi v lasti Republike Slovenije. Osnovno načelo in
               osnovno vodilo je bilo, da naj posluje kot dober gospodar, da vodi promet s temi
               kmetijskimi zemljišči, daje zemljišča v zakup, hkrati pa je bilo tudi v preteklosti
               podeljena koncesija za gozdove. Gre torej za pomembno nalogo. Vsem nam je poznana
               naloga sklada tudi kar se tiče odkupov, prodaje, menjave kmetijskih zemljišč, ki
               ležijo znotraj državnih kompleksov in s tem zagotavljajo smotrno zaokroževanje
               površin in izboljšanje posestne strukture kmetijskih zemljišč. V skladu s predpisi o
               denacionalizaciji pa je sklad tudi zavezanec za vračilo kmetijskih zemljišč in gozdov
               oziroma nadomestnih zemljišč prejšnjim lastnikom. Iz tega vidimo, da gre za zelo
               kompleksno, zahtevno nalogo. Konec koncev tudi to, da je v upravljanju sklada kar
               desetina površin slovenskega, osmina približno, to predstavlja 220.000 hektarjev
               gozdov in pa tistih 50, 60.000 hektarjev kmetijskih površin. Gre za zelo zahtevno in
               odgovorno nalogo.</p>
               <p>Ocenjujemo, da je bilo v skladu z delom dosežen napredek. Ocenjujemo pa tudi, da bi
               bilo treba na nekaterih segmentih še marsikaj postoriti. Ocena je tudi, da sklad
               premalo izvaja nalogo in funkcijo spodbujanja regionalnega razvoja. Vemo, da pokrajin
               nimamo, da jih najbrž še kakšno leto ne bomo imeli, da pa so ta zemljišča širom po
               Sloveniji, zato bi bilo prav, da bi se ta funkcija bolj uresničevala in tudi
               priložnost in nuja bo najbrž, da to v bodoče izvršujemo prek občin. V tem delu
               mislim, da je treba tudi še kaj postoriti. Zato so tudi potrebne določene zakonske
               spremembe in ta poziv k spremembam je sprejel tudi Odbor za kmetijstvo v danes
               predlaganih sklepih, kjer Državni zbor Vladi predlaga, da nemudoma pripravi novelo
               zakona o javnih skladih in da uskladi koncesijski akt o podelitvi koncesije državnih
               gozdov z zakonom o varstvu okolja.</p>
               <p>V Poslanski skupini SLS bomo predlagana sklepa podprli, saj gre v prvem sklepu za
               prenos nepremičnin na občine, v drugem pa, da pripada del plačila za koncesije tudi
               občinam.</p>
               <p>Eno od področij, za katerega mislimo, da bi se ga bilo potrebno organizirano lotiti,
               je tudi področje zaraščanja kmetijskih zemljišč. Tu bi bilo najbrž potrebno izvesti
               več agrotehničnih in drugih ukrepov, ki bi šli v to smer, da se nam tudi ta zemljišča
               ne zaraščajo in da bi bilo čim več kmetijskih površin tudi v bodoče. Ocenjujemo tudi,
               da se je v zadnjih letih oziroma v tem času premalo naredilo tudi na tem delu, da bi
               sklad uporabili kot orodje, da bi se dejansko zaokroževale slovenske kmetije. V
               Sloveniji imamo zelo drobno zemljiško posest, razpršeno in v zadnjih letih lahko
               vidimo, da je na marsikateri kmetiji tudi s pomočjo uspešnega kandidiranja za
               evropska sredstva uspel nek tehnološki preboj, tudi povečevanje kmetij. Mislim, da bi
               bilo treba v tem delu, kjer je le možno, tudi s pomočjo sklada to politiko slediti in
               iti v to smer. Ponekod se nam danes dogajajo celo nasprotne stvari, da kmetije, ki so
               se opremile, povečale proizvodnjo, izgubljajo to svoje kmetijsko zemljišče na račun
               spremembe namembnosti zemljišč, kjer se predvsem v ravninskih delih veliko površin
               tudi pozida. Tu mislimo, da bi bilo treba te zadeve dobro slediti in tu je
               priložnost, da se v okviru sklada še kaj postori.</p>
               <p>Podobno ocenjujemo, da bi, ne vem, 50 do 100 hektarov gozdov zelo veliko pomenilo
               določeni hribovski visokogorski kmetiji, ki bi ohranila poseljenost na teh območjih,
               da pa bi koncesionarjem, ki imajo ta zemljišča, bistveno manj manjkalo, marsikateri
               kmetiji, družini pa omogočilo obstoj in tudi poseljenost Slovenije tudi v hribovskem
               območju. Na tem področju mislimo, da bi se dalo kaj več postoriti. Ne dajemo te
               kritike samo skladu, ampak mislim, da smo vsi skupaj tu prisotni, tako sklad, vlada,
               parlament, tisti, ki smo odgovorni, da na tem področju kaj storimo in tudi pomagamo,
               da se na demografsko ogroženih območjih ta negativen trend ne nadaljuje.</p>
               <p>Zelo problematično je tudi uveljavljanje predkupnih pravic pri nakupu kmetijskih
               zemljišč. Po meni znanih podatkih se menda v zadnjih letih kar okrog 60% kmetijskih
               površin proda oziroma podari z darilnimi pogodbami. To je izigravanje zakonodaje. Na
               takšen način se povsem poruši ta vrstni red, pri katerem bi imeli kmetje prednost,
               Sklad tako pride kasneje na vrsto, vendar pa mislimo, da so to zelo pomembni razlogi,
               zaradi česar bi bilo nujno potrebno, da bi v te poslanske klopi čim prej prišel tudi
               spremenjen zakon o kmetijskih zemljiščih, ki ga, žal, nisem opazil v letošnjem
               programu Vlade in parlamenta.</p>
               <p>Posebno področje, ki ga želim na tem mestu še enkrat izpostaviti, je področje
               gozdarstva. Na samem odboru, moram reči, da sem bil kar malce presenečen, da so
               nekateri poslanci že takrat prišli zelo dobro pripravljeni, tudi s številnimi
               ustnimi, pisnimi vprašanji in opozorili na nek segment, ki mislim, da je segment, ki
               mu bo treba kar takoj, posvetiti veliko pozornost. Že tam so bile izrečene težke
               besede o tajkunizaciji gozdov. V Poslanski skupini Slovenske ljudske stranke smo se
               tudi po seji na tem odboru dali na tem področju še malo bolj podučiti in prišli do
               podobnih zaključkov, da se z gozdovi, ki so v upravljanju sklada, se pravi z
               državnimi gozdovi, ne gospodari najbolje in da je na tem področju mogoče še
               priložnost za precej več prihodka v sklad in izvajanje politike, ki jo je sklad
               dolžan opravljati. Že primerjave, ki so bile izrečene na samem odboru, o, ne vem,
               5-krat nižjem izplenu iz naših gozdov, kot ga imajo Avstrijci, nekajkrat nižjem
               izplenu, kot ga uspe iz svoje lastnine iztržiti Rimskokatoliška cerkev, so nam dale
               dosti misliti. In kot sem že dejal, smo se dali še tukaj malce podučiti in priti do
               nekih podatkov. Nekaj podatkov je znotraj samega poročila, sicer na različnih
               straneh, vendar ko spraviš to zadevo v neko tabelo in prek preračunov prideš do zelo
               zanimivih zaključkov.</p>
               <p>V lanskem letu oziroma v letu 2007, o katerem govorimo, je bilo v slovenskih
               gozdovih v državni lasti posekanega, kot vidimo v poročilu, milijon 81 tisoč kubičnih
               metrov lesa in realizacija iz teh gozdov za sklad je bila 6 milijonov evrov, kar
               pomeni 5,6 evrov na kubični meter lesa, ki se je posekal iz državnih gozdov. Ko smo
               poskušali ugotoviti princip, kako prideš do te koncesijske dajatve, vidimo, da se
               zadeva začne z vrednostjo lesa na kamionski cesti, ki jo določijo in o kateri
               poročajo koncesionarji, ne nekdo, ki bi njih nadziral, ampak koncesionarji. In iz
               tega prihodka vidimo, da je v lanskem letu bila ta vrednost nekje dobrih 40 milijonov
               evrov, kar pomeni, da je bil kubični meter tega lesa na cesti približno 38 evrov po
               kubičnem metru. Tisti, ki smo tudi lastniki gozdov, vemo, da se je v letu 2007,
               verjetno, kdor je s svojim lesom gospodaril, ga je drugače prodal in ga je dražje
               povprečno prodal, kajti tukaj nekje približno je bila cena drv v tistem letu. Od te
               cene se koncesionarjem odštejejo še stroški poseka, spravila in drugih ostalih
               stroškov. Vse skupaj to pride kar 25,7 evrov, tako da je les na panju ocenjen 12
               evrov, od tega se odštejejo še vlaganja v gojenje, vlake ceste, kar se zopet odšteje
               še nadaljnjih 6,9 evrov in pridemo do končne številke, to je 5,6 evrov na kubični
               meter tega lesa. Iz tega milijona kubikov je po nekih ocenah možno kar marsikakšen
               evro več po kubiku dobiti in zelo enostavna matematika, vsak evro je en milijon, vsak
               evro bi bil en milijon. Številna opozorila, ki so prihajala, so šla v to smer, da je
               treba na tem področju nekaj nujno postoriti. Predlagamo tudi rešitev, ki mislim, da
               gre v to smer, da ne bo več hektar kvalitetnih gozdov, kar so državni gozdovi,
               strnjeni gozdovi v bodoče v koncesionarjevih rokah samo za povprečno 27 evrov na
               hektar na leto, ampak da se na tem nekaj postori. Mislim, da ta država že danes
               plačuje službo v okviru Zavoda za gozdove, kjer je 700 zaposlenih strokovnjakov, ki
               so deležni številnih pohval, kar se tiče gospodarjenja s slovenskimi gozdovi, da
               imamo gozdove v dobrem stanju. Žal pa imajo ti gozdarji tudi v državnih gozdovih samo
               to pravico, da na koncu vidijo, kaj je v gozdu, kako bi se s tem gozdom gospodarilo,
               dajo neke ukrepe. Kar se tiče poseka in kontrole poseka, kvalitete, se pa ta zadeva
               za njih konča takrat, ko s kladivom udarijo po drevesu in ožigosajo ta les, ki gre
               potem v sečno.</p>
               <p>Pozdravljam to, kar je predsednica nadzornega odbora dejala, da je to področje, ki
               je potrebno številnih nadzorov. Želim, da čimprej dobimo tudi ta zaključek, ki ga še
               nismo dobili, da vidimo, kako je bilo v nadaljevanju. Mislim pa, da je to neko
               področje, kjer bi tudi v Sloveniji s skrbnim gospodarjenjem državnega premoženja
               lahko tudi več dobili v državno blagajno, istočasno pa tudi s tem denarjem več
               postorili na podeželju, več postorili pri zemljiških ukrepih in s tem tudi področje
               kmetijstva, kmetovanja v tem delu izboljšali.</p>
               <p>Zanima me današnja razprava in apeli, ki bodo šli s tega mesta. Upam, da se bo to
               področje uredilo, ker mislim, da je po tem, ko se je področje kmetijstva do neke mere
               uredilo, se pravi, kmetijskih površin uredilo, da je nujno potrebno temeljitega
               pregleda in pa tudi temeljitega posega v področje gozdarstva, ne da bi za to
               potrebovali kakšnega novega gozdarja. Teh 700 gozdarjev je zelo pripravljenih to delo
               narediti in bo njihovo strokovno delo mogoče bolje ovrednoteno, kot je danes
               ovrednoteno delo tiste, ki s tem lesom gospodarijo pa prodajajo les hčerinskim
               podjetjem, kjer se ta les predela in ta cena potem prihaja k tistim, ki s tem
               gospodarijo. To so hude besede, mislim pa, da tisti, ki živimo na podeželju, se s tem
               srečujemo dnevno in je prav, da se o tem spregovori tudi v parlamentu.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Mag. Borut Sajovic bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa. Vsem skupaj prijazen pozdrav! Pozdrav prvi nadzornici sklada, direktorju,
               pomočniku in državni sekretarki, predstavnici ministrstva, in vsem vam! Govorimo o
               izredno pomembni temi in sem vesel, da smo na Odboru za kmetijstvo zadevo zastavili
               in zakuhali tako, kot smo jo, predvsem zato, ker iz tega lahko vsi skupaj potegnemo
               številne pozitivne zaključke in sporočila. Predvsem pa, ker vidim, da bo to eden od
               odborov, kjer bo najmanj ideoloških razhajanj in največ iskanja konstruktivnih ter
               strokovnih rešitev.</p>
               <p>Dejstva so zelo preprosta. Zakon o skladu je bil sprejet že davno nazaj, v časih, ki
               so bili nekoliko drugačni. Zdaj je treba je prisluhniti izzivom sodobnega časa.
               Stanje na skladu se zagotovo izboljšuje in napreduje. Tudi nadzorni odbor je usmeril
               v večini svojega poročila pozornost na prave teme. Med njimi izpostavljam predvsem
               tisto, da se začne tudi na terenu izvajati kontrola, kako so zemljišča, ki so v
               državni lasti, v resnici obdelana. In si želim tega, da bi bilo tako, kot bom v
               nadaljevanju povedal za gozdove, da so gozdovi sklada najboljši in najbolj urejeni
               gozdovi. Je pa druga zgodba glede tega, kakšen je izkupiček in izplen za državo iz te
               zgodbe. Nadzorni odbor je bil na drugih področjih korekten, da pa je mogoče tako tudi
               zato, ker v nadzornem odboru ni nobenega gozdarja, v svetu sklada pa en sam, in je
               temu področju zagotovo nenamerno namenil premalo pozornosti in da bo v naslednjih
               mesecih in letih temu področju tudi na podlagi razprave, ki je bila na odboru, in
               današnje, namenil več pozornosti. In treba je spremeniti zakonodajo na številnih od
               teh področij. Moram reči, da smo se vmes sestali z gospo državno sekretarko,
               ministrom, tudi direktorjem direktorata, in zadeve ter razmisleki gredo v pravo smer.
               In bomo zagotovo poiskali rešitve, ki bodo dobre za državo, pokrajino, občine in ne
               nazadnje za vse naše državljanke in državljane. Ena bistvenih zadev se mi zdi tudi,
               da na eni strani nalagamo skladu, da ustvari čim več prihodkov, čim več dohodka, ga
               zavezujemo h gospodarjenju, ko pa ta presežek sredstev ustvari, mu jih pa z veseljem
               vzamemo in jih damo v eno skupno nepregledno vrečo, ki se imenuje državni proračun.
               Sklad mora imeti naprej tudi možnost razpolaganja s temi sredstvi in konkretnega
               strateškega gospodarjenja, kakšno pa naj bo, k temu ga bomo pa zavezali v Državnem
               zboru. Tudi kar se tiče pripravljenosti sodelovanja z lokalnimi skupnostmi,
               pripravljenost za pogovor in dogovor moram oceniti pozitivno, se usedemo in se
               skušamo dogovoriti in v okviru zakonodaje poiskati maksimalne rešitve.</p>
               <p>Tista zadeva, na katero smo pa posebej opozorili na odboru in je bila vroča tema in
               je še danes, pa je bilo gozdarstvo. O tem pa v nadaljevanju nekaj več. V Sloveniji je
               224.000 hektarjev gospodarskih gozdov, s katerimi gospodari država, za njen račun in
               pa v njenem imenu Sklad kmetijskih gozdov. Je pa tudi treba opozoriti tu na prvi
               problem. Imamo pa nekaj tako imenovanih še prostih gozdov, za katere po malomarnosti
               pravne države lastništvo še ni dorečeno v celoti. Ena od nalog države in sklada bo,
               da ta zemljišča vknjižimo na pravega lastnika, na državo, da se tudi tam razpišejo
               koncesije in da se z njimi gospodari. Začutiti je bilo, da se javnogospodarska
               služba, deloma upravičeno, deloma pa neupravičeno, tudi izogiba aktivnih posegov v te
               gozdove, ki samo na papirju nimajo pravega lastnika, dejansko pa so to gozdovi, ki
               bodo na tak ali drugačen način pripadli naši državi.</p>
               <p>Letno posekamo en milijon kubičnih metrov in iz tega so že prve konkretne
               ugotovitve, Slovenija je bogata z gozdovi, prirastek se nam iz leta v leto povečuje
               in Slovenci ne posekamo tistega, kar bi lahko posekali. Eden od ciljev, s katerim
               razmišljamo v Liberalni demokraciji Slovenije, je, da je ta poseg, zagotovo tudi
               izkupiček, treba povečati, pa zaradi tega stanje v okolju ne bo na noben način
               prizadeto. Dobro gospodarjenje v teh državnih gozdovih sem že omenil. Potem je treba
               poudariti, da pričakujemo, da bodo te proste površine čim prej na razpisu. Ponovil
               bom misel mojega predgovornika, en evro več za kubični meter pomeni en milijon
               prihodka več v državni proračun ali pa kam drugam, kar je pomembna številka. Imamo pa
               veliko težavo, veliko dilemo, kako je organizirana gozdarska služba v Sloveniji. Zato
               me mogoče preseneča, da z nami ni predstavnika oziroma direktorja Direktorata za
               gozdarstvo, lovstvo in ribištvo, ki je v tej državi primarno zadolžen za ureditev
               tega področja in bi bil tudi tisti prvi, ki bi nam moral ponuditi konkretne dogovore,
               kakšni so cilji, vizije in zakaj je stanje tako, kot je. Zaznali smo veliko težavo in
               dilemo, da imamo v tej državi dve gozdarski službi. Eno, ki jo ima Zavod za gozdove
               Republike Slovenije, in na nek način po sili razmer vzpostavljamo vzporedno službo
               tudi na Skladu kmetijskih zemljišč in gozdov. Za to seveda ni zagotovo čisto nobene
               potrebe. Pa tudi časi, ki nas silijo k racionalizaciji, zahtevajo ta razmislek.
               Kakšna so dejstva? V Sloveniji imamo okoli 700 gozdarjev, ki so vsak dan na terenu.
               Tiste zadeve, ki se tičejo gozdarske službe, mora v celoti prevzeti javna gozdarska
               služba, za temi rešitvami stati in tudi odgovarjati. Moram pa reči, da sem na eni
               strani pristaš javne gozdarske službe, na drugi strani pa tudi kritik. Gospe in
               gospodje, ki tam delajo, imajo še nekaj rezerve, da lahko pokrijejo v tej državi
               nekaj pomembnih področij. Eno je tisto, kar se tiče naravovarstvenega nadzorništva,
               drugo je prevzem določenih nalog za državo in sklad, pa mogoče še kakšno malenkost.
               In temu so kadrovsko, tehnično in strokovno zagotovo kos. Eden od bistvenih poudarkov
               bi bil, da izkoristimo javnogozdarsko službo, ki jo imamo v celoti. Potem je tudi
               nekaj nerešenih zadev, zaradi katerih so stalni pritiski lokalnih skupnosti in
               zahteva po izplačilu rente, po popravilu gozdnih in drugih cest, ki so v to
               vključene. To je zagotovo na mestu in prav je, da razmišljamo, da se 30% od te
               koncesnine, ki je ustvarjena na področju in območju lokalnih skupnosti, nameni nazaj,
               predvsem za nego v gozdovih, potem pa tudi za ceste, ter da Slovenci po takih zimah,
               kot je ta, nehamo tarnati, kaj je vse zima na cestah povzročila. Dajmo roko na srce,
               ta zima je uničila predvsem tiste ceste, ki so bile že prej katastrofalno slabe.
               Zavedati se moramo, da z vozovi in mini traktorji lesa ne bomo več vozili. V tej
               državi je treba graditi ceste, ki vzdržijo 8-tonski osni pritisk, mostovi pa 30 ton,
               in potem bo stanje na tem področju tudi boljše. Za to tudi v lokalnih skupnostih kot
               v državi rabimo sredstva in denar.</p>
               <p>Mogoče je izgledalo po tej razpravi na odboru, da so gozdna gospodarstva slabi
               gospodarji, in smo bili do njih, mogoče tudi jaz osebno, samo na delčku tega segmenta
               relativno kritični. Na podlagi številnih pogovorov in razgovorov se je pokazalo, da
               gozdna gospodarstva izkoriščajo tista pravila, kot smo jim jih mi postavili, in je to
               naša odgovornost. So pa dobri gospodarji in se trudijo v okviru svojih moči. In vesel
               sem bil tudi izjave njihovega sindikata, kjer so delavci zapisali - zaposlenih imajo
               okrog tisoč delavcev -, da so s stanjem v teh podjetjih zadovoljni. To je v tem času,
               ko nas vsi kritizirajo, pljujejo in iščejo druge rešitve, pomemben podatek, da je
               vsaj na nekem segmentu zadeva rešena tako, da so delavci zadovoljni. Tudi to smo
               preverili, da večino del v teh koncesionarskih gozdovih opravljajo podizvajalci. Tu
               se je pokazalo, da ni res, da je razmerje tam nekje, kot ga velevajo pravila, 70:30,
               ter da ti koncesionarji izkoriščajo lokalno delovno silo, kar je v redu in dobro.
               Treba je pa paziti na to, da bodo solidno opremljeni, ter predvsem na varnost pri
               delu. Opozorili so nas tudi na določene nesmisle, predvsem da je marsikdaj zapora
               cest, pa vsa procedura, ki jo zahtevamo, nekajkrat več vredna kot pa izkupiček od
               lesa. S tem, da imajo koncesionarji v lasti tudi predelovalno industrijo in žage, ni
               čisto nič narobe. Povsem nasprotno. Eden glavnih očitkov slovenskemu gozdarstvu je,
               da večino lesa izvozimo v Avstrijo, Italijo in sosednje države, pri tem pa imamo ves
               <q>"plus"</q> od tega, pod narekovaji, cinično, uničene domače ceste. Pokazalo se je, da je
               resnih lesnopredelovalnih obratov v tej državi samo še peščica. Če dobimo naročilo,
               naj v Kopru z žaganim lesom, prva faza predelave, napolnimo kontejnersko ladjo, tega
               nismo v stanju narediti. Je pa treba določati pravila, po kakšni ceni in oceni ti
               predelovalci pridejo do lesa, da se razmerja na trgu ne rušijo, da spoštujemo pravila
               konkurence. Veliko je bilo govora tudi o tem, ali je les označen ali ne. Večina ga
               je, so določene manjše pomanjkljivosti in cilj je, da se to zagotovo odpravi. Kritika
               je bila tudi na račun merjenja količin. Ugotovili smo, da so količine zmerjene
               korektno, pošteno, da pa je nekaj rezerve in prostega hoda pri določanju klas in pa
               kvalitete tega lesa. Pomemben očitek je bil tudi na javne dražbe. Na eni strani
               seveda javne dražbe podpiramo, in prav je tako, na drugi strani pa vidimo, da to, kar
               se gremo o javni dražbi, recimo sedaj v Slovenj Gradcu na letališču, da gre tam za
               nadstandardne butične kose lesa, da pa tisoče kubikov, recimo smrekovine ali pa
               listavcev, ki so za predelavo in pa drva, tako prodajati seveda nima nobenega smisla,
               ker nas bodo postopki stali več, kot je pa rezultat.</p>
               <p>Naslednja zanimiva misel. Slovenci moramo združiti moči. Leta 2016 bodo padle
               koncesije. Jaz si želim, da takrat tudi s slovenskimi gozdovi gospodari slovenski
               kmet, delavec in pa slovenska podjetja. Podjetja so se v zadnjih letih tehnično kar
               modernizirala. Postajajo primerljiva sosedom. Naša naloga je tudi, da razmislimo o
               tako imenovanih plavajočih koncesijah, da koncesionarji ne bodo stalno na prepihu, da
               tisti, ki ve, da če dela dobro, kvalitetno in pošteno, bo to koncesijo imel tudi v
               bodočnosti.</p>
               <p>Zato ob koncu recimo ponovno podpiramo tista dva sklepa, ki sta bila sprejeta na
               odboru. Gresta v pravo smer. Lahko bi predlagali tudi dodatno sporočilo Vladi, da
               spremeni koncesijski akt o podelitvi koncesij v državnih gozdovih, tako da bo izračun
               rente temeljil na tržnih temeljih ob hkratnem učinkovitem nadzoru in pa preglednosti
               poslovanja. Jaz sem prepričan, da bo poročilo za leto 2009 boljše. Želel bi si,
               preden nadzorni odbor zapusti svojo funkcijo, da nam na odbor posreduje neko
               preliminarno poročilo, ki bi v grobih ocenilo, kaj se je na tem področju dogajalo v
               letu 2008, da bodo spremembe napovedane zakonodaje in pa predlagani zakoni čimbolj
               sodobni, ažurni in bodo vse te pomanjkljivosti vključili.</p>
               <p>Prouči naj se možnost, da se prenese upravljanje državnih gozdov na Javno gozdarsko
               službo. Kaj še o Javni gozdarski službi? Javna gozdarska služba, mogoče boste
               presenečeni, nas na leto stane 25 milijonov evrov, izkupiček iz državnih gozdov pa je
               nekje med 5, 6 milijoni evrov. V času Marije Terezije, opevanega ali kritiziranega
               maršala je bil vedno patent, da javna gozdarska služba iz gozdov, ki so v državni
               skupni lasti, zagotovo ustvari toliko, da sebe pokrije. Danes pa nam seveda do tega
               še veliko, veliko manjka. In to je ena velika rezerva, ki jo je treba podpreti.</p>
               <p>Povedal sem, da je treba nadaljevati z urejanjem lastništva še številnih manjših
               parcel, ki za državo niso tako zanimive. Urediti je treba delo s podizvajalci. Še
               enkrat poudarek, prodaja gozdnih lesenih sortimentov za lastno predelavo, treba je
               urediti strukturo in predvsem višino priznanih stroškov za opravljanje gozdnih del.
               Izvajanje licitacij tam, kjer je to smiselno in prinaša koristi. Ugotavljanje tržne
               cene lesa in zagotavljanje učinkovitega nadzora nad izvajanjem koncesije, med drugim
               tudi označevanju, sledenju kvaliteti gozdnih sortimentov, na koncu pa prevzem in pa
               poročilo o opravljenih delih in biti pozoren tudi na preglednost poslovanja tam, kjer
               gospodarska podjetja izvajajo dela, ki niso predmet podeljevanja koncesij.</p>
               <p>Zagotovo čaka precej dela in rešitev tudi vodstvo Direktorata za gozdove, ki bi ga
               stanje na tem področju že po defoltu in pa po zakonskih nalogah moralo malo bolj
               skrbeti. Kaj je pomembna naloga Direktorata? Da spremlja stanje in pripravlja
               sistemske rešitve na področju gozdarstva, gozdnega drevesničarstva in pa osemenarstva
               in da budno spremlja trg gozdnih dobrin, kar se ta trenutek ne dogaja.</p>
               <p>Naj bo toliko za ta trenutek dovolj. Vsem skupaj hvala za pozornost. Mislim, da je
               potrebno združiti moči, da v spremembi napovedane zakonodaje predlagamo za to državo
               najboljše rešitve. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališča poslanske skupine Socialnih demokratov bo predstavil poslanec
               gospod Janko Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo. Lep pozdrav tudi v imenu Poslanske skupine Socialnih demokratov.
               Sklad kmetijskih zemljišč in gozdov Republike Slovenije gospodari z ogromnim
               premoženjem, ki je nekje ovrednoteno na milijardo evrov. Iz tega premoženja,
               ugotovimo iz poročila nadzornega odbora, da je v letu 2007 ustvaril prihodke v višini
               20 milijonov 373 tisoč in 675 evrov ter odhodke v višini 12 milijonov 762 tisoč 396
               evrov. Ustvaril je torej presežek prihodkov nad odhodki v višini 7 milijonov 611
               tisoč 279 evrov. To je pomemben podatek, kajti vrsto let, ko že spremljamo delovanje
               Sklada kmetijskih zemljišč in gozdov Republike Slovenije, smo se vedno nekako
               srečevali s tem, ali je pokril svojo dejavnost s prihodki ali ne in ali se dejansko
               izvajajo vse tiste naloge, ki jih Sklad naj bi tudi po svoji definiciji opravljal v
               dovolj velikem obsegu. Predvsem imamo tukaj tudi v mislih zaokroževanje tako gozdnih
               zemljišč kot tudi kmetijskih, tako da je potem lahko gospodarjenje z gozdovi in s
               kmetijskimi zemljišči čim racionalnejše in predvsem tudi primerljivo z drugimi
               evropskimi državami, kjer se srečujemo z dejstvom, da imajo ali v zakupu ali v lasti
               običajno zemljišča v večjih kompleksih, no v Sloveniji pa se srečujemo s površinami,
               ki so izjemno razdrobljene in zato je tudi gospodarjenje s temi zemljišči velikokrat
               bistveno težje kot pa z zemljišči v drugih državah. Pa vendar, če pogledamo samo
               strukturo prihodkov, ugotovimo, da gospodarjenje s kmetijskimi zemljišči prispeva 4
               milijone 389 tisoč in 908 evrov, prihodki od odškodnin za gospodarjenje z državnimi
               gozdovi, torej od koncesij znašajo 6 milijonov 476 tisoč in 358 evrov ter prihodki od
               prodaje nepremičnin 7 milijonov 704 tisoč 607 evrov. Zanimiv podatek, ki ga dobimo,
               ko pregledujemo te prihodke, namreč, če je sklad bil v osnovi ustanovljen zato, da
               gospodari in upravlja s kmetijskimi zemljišči in gozdovi ter kmetijami v državni
               lasti, je na prihodkovni strani zaznati pravzaprav daleč najvišje prihodke pri
               prodaji nepremičnin. Mislim, da danes lahko že nekako govorimo o tem, da Sklad
               kmetijskih zemljišč in gozdov Republike Slovenije nikakor ni sklad, ki bi opravljal
               tisto svojo osnovno dejavnost, da zaokrožuje zemljišče in pomaga pravzaprav tako
               fizičnih osebam, kmetom kot tudi kmetijskim podjetjem in gozdarskim podjetjem, da
               uspešno delujejo, ampak se v veliki meri ukvarja s prodajo nepremičnin in se nekako
               lahko tudi sprašujemo, ali je to še vedno kmetijsko-gozdarski sklad ali je mogoče
               nepremičninski. Seveda pa je izjemno pomembno, tudi ko pogledamo strukturo prihodkov
               v prodaji nepremičnin, kje so ustvarjeni oziroma pri katerih zemljiščih so ustvarjeni
               tako visoki prihodki - in ugotovimo, da seveda to niso prihodki od prodaje gozdov,
               ker je cena relativno nizka, to niso pomembni prihodki od prodaje kmetijskih
               zemljišč, ampak gre za prihodke, ki jih ustvarja s prodajo nezazidanih stavbnih
               zemljišč. Torej zemljišč, ki na trgu resnično dosegajo, včasih da tudi vratolomne
               cene, predvsem na območjih, ki so izjemno zanimiva za trg in seveda se tukaj ustvarja
               izjemno pomemben, če temu lahko tako rečemo, konflikt med občinami, ki lahko
               načrtujejo prostorski razvoj in tudi opredeljujejo status posameznih zemljišč in
               vlagajo v komunalno opremljanje nezazidanih stavbnih zemljišč, po drugi strani pa se
               srečujemo z dejstvom, da sklad potem takšna zemljišča, v katera ne vlaga niti evra,
               seveda prodaja po izjemno visoki ceni na trgu.</p>
               <p>Torej, v vsej zgodovini delovanja Sklada kmetijskih zemljišč, odkar je bil
               ustanovljen, se srečujemo s tem, da pravzaprav Sklad kmetijskih zemljišč siromaši
               podeželje in ta sredstva usmerja predvsem na območja, kjer ta dohodek, recimo, ni bil
               ustvarjen. In to je tisto vprašanje, ki ga tudi pri nadaljnjem delovanju sklada v
               Sloveniji moramo izčistiti. Namreč, ali je res smiselno, da se prihodek iz naravnega
               bogastva, v okolju, kjer izjemno težko ustvarjaš nove proizvodne programe, nova
               delovna mesta ali delovna mesta, ki prinašajo visoko dodano vrednost, siromašimo in
               pravzaprav pomagamo, ne vem, razvijati dejavnosti v urbanih naseljih, tudi s pomočjo
               sklada. Kajti, vse službe, ki jih, ali pa večina delovnih mest, ki so tudi v skladu,
               so pravzaprav skoncentrirane v Ljubljani in seveda gre tudi ogromno denarja za to, da
               se ali odkupi premoženje, ki ga ima v lasti sklad v Ljubljani, ali pa za to potem
               plačuje tudi drage stroške pri samem obratovanju.</p>
               <p>Torej, nadaljnji razvoj sklada in razumevanje delovanja sklada mora biti vpeto v to,
               da se vendarle osredotočimo na dejstvo, da ta visoka dodana vrednost, ki jo sklad
               ustvarja, vendarle prihaja nazaj na območje, kjer je bila tudi ustvarjena. Veliko
               časa smo porabili, da smo nekako dokazali, da presežek prihodkov nad odhodki ni stvar
               proste presoje, če lahko temu poenostavljeno tako rečemo, odločitve vlade in sklada,
               kam bo ta presežek namenila. Kajti, namenjala ga je običajno za delovanje zavodov, ki
               delujejo na področju varstva okolja, ne pa zopet nazaj v okolje, kjer je ta prihodek
               bil ustvarjen. Izkazalo se je, da je to tudi v nasprotju z 10. členom Zakona o Skladu
               kmetijskih zemljišč in gozdov, ki nalaga skladu, da presežke nameni v državni
               proračun, kjer se ponovno ta sredstva delijo z načelom integralnega proračuna, tako
               kot ga Vlada predloži v obravnavo Državnemu zboru in ko Državni zbor ne nazadnje tudi
               sprejme državni proračun. Skratka, ta sredstva se razgubijo znotraj javnih financ in
               prav bi bilo, da se resnično pripeljejo takšne rešitve v ta zakon, kjer bi tudi
               presežek ohranjal znotraj sklada pa potem tudi definiral, da se del teh sredstev
               namenja nazaj na območja, kjer je ta prihodek bil tudi ustvarjen. Namreč, vsak kubik
               posekanega lesa, vsak kvadratni meter obdelane kmetijske površine, za katero se
               plačuje tudi zakupnina, prispeva tudi k enemu največjih projektov, ki ga peljemo v
               Sloveniji od osamosvojitve dalje praktično; gre za izvedbo denacionalizacije. Namreč,
               sklad je tudi zavezanec za poplačilo zahtevkov iz naslova denacionalizacije, bodisi
               zato, da zagotovi nadomestna zemljišča ali pa tudi zagotavlja sredstva, ki jih pač
               nekdo, ki naj bi dobil vrnjeno premoženje, to premoženje ni upravljal in izgubo tega
               prihodka naj bi pokrival sklad. Torej, iz vsega tega premoženja namenjamo tudi
               sredstva za področje denacionalizacije. Moramo pa tudi vedeti, da je zavezanec za
               poplačilo odškodnin iz naslova denacionalizacije tudi lokalna skupnost oziroma
               občine. Del teh sredstev, ponovno poudarjam, ki se prikazujejo kot presežek prihodkov
               nad odhodki, je treba vračati v lokalno skupnost tudi zaradi tega, da lahko
               poplačujejo lokalne skupnosti obveznost, ki je nastala zaradi odločitve, da se pač
               vrača izjemno veliko premoženje tudi v naravi in da se odškodnine za to, če ni bilo
               pravočasno vrnjeno, zagotavljajo tudi v obliki plačil.</p>
               <p>Eden od pomembnih principov, da nekako razumemo, za kako velik pomen in ne nazadnje
               kako pomembno je, kakšen odnos vzpostavimo med gospodarstvom, med lokalnimi
               skupnostmi in med skladom, je zagotovo treba izčistiti tako zakon o Skladu kmetijskih
               zemljišč kot tudi nekatere druge zakone. Zato smo Socialni demokrati tudi že pri
               obravnavi tega poročila na Odboru za kmetijstvo, gozdarstvo in prehrano predlagali,
               da Državni zbor danes sprejme sklep, s katerim predlaga Vladi, da nemudoma pripravi
               predlog novele zakona o javnih skladih, s katerim bo spremenila 55. člen, ki posega v
               že pridobljeno lastnino občin na nezazidanih stavbnih zemljiščih. Kajti v letu 2008
               je bil sprejet zakon, s katerim se je nacionaliziralo občinsko premoženje. To je,
               oprostite, izjemno, lahko temu tudi tako rečemo, neustavno dejanje, kajti občinam se
               je dejansko odvzelo lastništvo na zemljiščih, ki so jih pridobili, če so takšna
               zemljišča opredelile kot nezazidana stavbna, do 25. marca leta 2000. Zakon, ki je bil
               sprejet v letu 2008, je nacionaliziral to premoženje, saj priznava last občin samo na
               tistih nezazidanih stavbnih zemljiščih, ki so bila kot taka opredeljena do marca leta
               1993. Torej, obdobje od leta 1993 do leta 2000 je nekaj, kar smo pravzaprav
               nacionalizirali in je bilo v lasti občin.</p>
               <p>Skratka, z današnjim sklepom, ki ga bomo Socialni demokrati tudi podprli, želimo, da
               Vlada nemudoma odpravi to stanje in ponovno vrne to premoženje občinam, ki so ga že
               pridobile na podlagi prej omenjenega zakona.</p>
               <p>Dejstvo je tudi, da se koncesija, ki se plačuje oziroma jo plačujejo koncesionarji
               iz naslova gospodarjenja z državnimi gozdovi, v delu, ki pripada občinam na podlagi
               zakona o varstvu okolja, ne vrača v nikakršnem delu v občine. Tako je drugi sklep, ki
               smo ga predlagali na odboru, se nanaša na to, da tudi danes Državni zbor sprejme
               sklep, s katerim Vladi naloži, da nemudoma uskladi koncesijski akt o podelitvi
               koncesije v državnih gozdovih s 164. členom Zakona o varstvu okolja, ki določa, da se
               koncesija na naravni dobrini deli v enem delu na občino, v drugem delu pa tudi na
               državo. Skratka, tudi s tem se približamo nekako temu dejstvu, da nehamo siromašiti
               podeželje, temveč da mu omogočamo tudi nadaljnji razvoj, predvsem pa, da lahko skrbi
               tudi za lokalno infrastrukturo, ki je v veliki meri poškodovana ravno zaradi spravila
               lesa ali pa kmetijskih pridelkov z državnih površin. In strošek vsega tega
               vzdrževanja in izgradnje je v celoti prepuščen občinam.</p>
               <p>Pomemben del, ki ga želimo tudi izpostaviti v letu 2009, ko sicer obravnavamo
               poročilo nadzornega odbora, ki se nanaša na leto 2007, želimo izpostaviti v tistem
               delu, ko ugotavljamo, da je obdobje izjemne gospodarske rasti, tako v letu 2007 in
               predvsem tudi še v letu 2008, za nami. Nahajamo se v letu 2008, ko Vlada prihaja, pa
               tudi Državni zbor, s številnimi predlogi, kako razbremeniti gospodarstvo, da lahko
               obvlada to izjemno zahtevno situacijo, v kateri se nahaja tako finančni sektor pa
               tudi vse bolj realni sektor oziroma samo gospodarstvo. In pri ukrepih, ki jih tudi
               lahko sklad uvede - namreč, sklad je neke vrste paradržavni sklad, torej ni vezan na
               pravila javnih financ v tem smislu, da odloča Državni zbor o tem, kaj naj bi sklad
               počel s tem denarjem, ampak je sklad pravzaprav samostojna ustanova, ki ima kar nekaj
               sredstev, s katerimi lahko razpolaga v skladu s programom in načrtom, ki ga sicer
               sprejema svet sklada in nadzira potem nadzorni odbor. In ti ukrepi se nanašajo
               predvsem na 15 tisoč zakupnikov kmetijskih zemljišč, 15 koncesijskih podjetij, ki
               imajo sklenjene koncesijske pogodbe, pa tudi na številna druga podjetja ali
               posameznike, ki sklepajo pogodbe za določena dela pri upravljanju z državnim
               premoženjem. In zelo pomembno je, da se zavedamo, kakšne pogoje bomo vzpostavili v
               teh izjemno zahtevnih časih do gospodarskih družb na področju kmetijstva, ali bodo te
               zakupnine rasle in jim pravzaprav oteževale njihovo delovanje, ali bomo koncestnine
               poskušali dvigovati do nivoja, ki bo že ogrozil nenazadnje tudi uspešno delovanje in
               razvoj teh podjetij, ali pa bomo prisluhnili trenutni gospodarski in finančni krizi
               in poskušali doseči ravnovesje tudi na tem področju. Ni nepomembno, kajti velika
               veriga kmetijskih podjetij oziroma veriga kmetijskih podjetij je velikokrat povezana
               s celotno paleto izdelkov, ki jih seveda potem tudi kupujemo preko
               živilskopredelovalne industrije, in nenazadnje tudi cena lesa je tista, ki kreira
               zgodbo in usodo lesnopredelovalne industrije, tako da so tukaj zelo številna in
               zahtevna odprta vprašanja, za katere menimo Socialni demokrati, da bi jih morali tudi
               v organih Sklada kmetijskih zemljišč in gozdov Republike Slovenije zelo natančno
               uskladiti in slediti postopkom Vlade, ki poskuša v teh trenutkih gospodarstvo
               razbremeniti. Torej pričakujemo, da bo tudi sklad poskušal slediti tem usmeritvam in
               razbremeniti gospodarstvo in zagotoviti, da pridemo iz te krize čimbolj pripravljeni
               v tistem trenutku, ko bo treba seveda ponovno začrtati nove vizije in seveda tudi
               odpreti bi rekel, nove programe, ki bodo možni zaradi večje gospodarske rasti.</p>
               <p>Skratka, Poslanska skupina Socialnih demokratov bo podprla sklepe, ki so bili
               predlagani s strani Odbora za kmetijstvo, gozdarstvo in prehrano, in pričakuje tudi v
               prihodnje izjemno gospodarno ravnanje Sklada kmetijskih zemljišč in gozdov Republike
               Slovenije.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališča poslanske skupine Slovenske demokratske stranke bo predstavil
               gospod Robert Hrovat.</p>
            </sp>
            <sp who="SDZ5:HrovatRobert">

               <speaker>ROBERT HROVAT:</speaker>

               <p>Hvala za besedo, gospod podpredsednik. Lep pozdrav vsem prisotnim.</p>
               <p>Moram v uvodu povedati, da se pridružujem vsem predgovornikom, in moram povedati, da
               je to res točka, kjer smo se poenotili. Mislim, da bodo na koncu razprave tudi
               sklepi, ki so bili predlagani, tudi podprti.</p>
               <p>Uvodoma pa želim povedati, da smo v Poslanski skupini Slovenske demokratske stranke
               pozorno prebrali poročilo Nadzornega odbora Sklada kmetijskih zemljišč in gozdov.
               Poročilo, samo kot tako, si zasluži odlično oceno, saj je napisano korektno. Poročilo
               vsebuje vse tiste potrebne informacije, ki govorijo o poslovanju ter zanimajo nas
               poslance in poslanke, da lahko kvalitetno in odgovorno razpravljamo o tej tematiki.
               Pohvalil bi tudi delo in vodenje sklada v zadnjih štirih letih, ki je bilo na visokem
               nivoju. Vsi skupaj si lahko le želimo, da se bo tako nadaljevalo tudi v prihodnosti.</p>
               <p>Sedaj, konkretno k samem poročilu. Iz njega se da razbrati potrebo po dokončani
               strategiji razvoja slovenskega kmetijstva ter nekatere spremembe obstoječe
               zakonodaje, s katero bo to področje tudi formalno pridobilo ustrezne zakonodajne
               rešitve za urejanje stanja na področju kmetijstva. Treba pa bo sistemsko rešiti
               problematiko delovanja na obmejnih območjih, kjer se pojavljajo določene težave
               predvsem v Brkinih, Goriških brdih, ob Dragonji, Slovenskih Goricah ter v jugovzhodni
               Sloveniji, na Goričkem. Vsekakor pa bo treba čim prej poiskati tudi ustrezne
               strokovne in zakonodajne rešitve za reševanje težav, ki imajo za svojo posledico
               opuščanje kmetijske dejavnosti, in za problematiko višinskih kmetij, ki je pa zelo
               specifična.</p>
               <p>Sicer pa je, kar je seveda pohvalno, Sklad kmetijskih zemljišč in gozdov v letu 2007
               veliko pozornost namenjal zmanjševanju nezakupljenih kmetijskih površin, ki so v
               upravljanju sklada. In če sem prav razbral iz poročila, je bilo zmanjšanje kar v
               višini okrog 70% napram letu 2006. Pohvalno je tudi, da je Sklad kmetijskih zemljišč
               bistveno dvignil prihodek iz naslova koncesijske dejavnosti v primerjavi s preteklimi
               leti. Verjetno je k temu pripomogla tudi reorganizacija sklada v letu 2007, vključno
               s sprejetim novim statutom. Tako lahko tudi zasledimo, da je s finančnega vidika
               sklad deloval dobro.</p>
               <p>Besedo ali dve bi namenil tudi tako imenovani renti oziroma koncesijskemu prihodku,
               o čemer je sicer že potekala razprava na odboru in danes so tudi moji predgovorniki
               vsi o tem govorili. V zadnjih nekaj letih je le-ta v porastu, saj je bila zaveza
               sklada, da se veliko vlaga v gozdove, saj vemo, da so gozdovi v državni lasti dobri
               gozdovi, kvalitetni, predvsem kar se tiče odprtosti infrastrukture, cest itd. To
               pomeni, da državni gozdovi ne opravljajo samo gospodarske dejavnosti, temveč tudi
               socialne. Seveda pa lahko opažamo, da je tukaj kar nekaj zadev, ki tako ali drugače
               ovirajo še boljše delovanje sklada na tem področju. Ena od teh je zakonodaja s
               področja denacionalizacije, saj se prepoveduje kakršnekoli enostransko razpolaganje s
               tistimi zemljišči, za katere je vložen zahtevek za vračilo po zakonu o
               denacionalizaciji, saj tudi to področje je eno od tistih, ki bi jih bilo mogoče
               spremeniti ter o katerih sem že govoril v uvodnem delu.</p>
               <p>V zaključku bi rad poudaril, da na podlagi poročila ter razprav na seji odbora
               ugotavljam aktivno in odgovorno spremljanje delovanja sklada s strani nadzornega
               odbora, saj je nadzorni odbor med drugim ustrezno predlagal skladu, naj odpravljanje
               prostih zemljišč uvrsti med prednostne naloge, kar je bilo tudi konec koncev
               storjeno. Ugotavljamo tudi, da je nadzorni odbor zadolžil notranjo revizijo za
               potrditev pravilnosti razpolaganja presežka odhodkov nad prihodki. Ravno tako je
               opazno, da ima sklad težave pri nakupih nepremičnin - seveda govorimo o zemljiščih in
               kmetijskih gospodarstvih, zaradi precenjenosti le-teh na trgu. V primerjavi s
               cenitvami, so nepremičnine v ponudbah včasih nekajkrat cenjene. V teh primerih se
               sklad za nakupe ne prijavlja, da ne bi na ta način prispeval k špekulativnemu
               dvigovanju cen nepremičnin.</p>
               <p>V Slovenski demokratski strani menimo, da je prav, da je temu tako. V naši poslanski
               skupini poročilo vsekakor podpiramo. Podpiramo pa tudi predloge sklepov, ki bodo s
               spremembo zakonodaje omogočili še boljše delovanje sklada. O vsebini sklepov pa bomo
               razpravljali v sami razpravi poslank in poslancev.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Damijan Perne.</p>
            </sp>
            <sp who="SDZ5:PerneDamijan">

               <speaker>DAMIJAN PERNE:</speaker>

               <p>Spoštovane in spoštovani, lepo pozdravljeni.</p>
               <p>Tudi v Poslanski skupini Zares smo se seznanili, prebrali Poročilo Nadzornega odbora
               Sklada kmetijskih zemljišč in gozdov Republike Slovenije za leto 2007 in se
               pravzaprav lahko v marsičem strinjamo z vsem povedanim v precej obsežni razpravi na
               Odboru za kmetijstvo, gozdarstvo in prehrano, kot tudi s tem, kar so povedali moji
               predgovorniki tukaj.</p>
               <p>Tudi v naši poslanski skupini smo mnenja, da je smotrno, in ne samo smotrno, pač pa
               nujno razmisliti o spremembi Zakona o javnih skladih in tako urediti tudi prenos
               stavbnih zemljišč na občine tako, da bi se v novelo vključilo besedilo 57. člena
               prejšnjega zakona o javnih skladih, ki ga je prej zamenjal v zakonu leta 2008 55.
               člen. Takrat se je seveda obseg stavbnih zemljišč, ki naj bi jih država prenesla na
               občine, skrčil. In tudi mi verjamemo, da so občine tiste, ki znajo dobro gospodariti
               z zemljišči in da bi bil prenos teh zemljišč seveda potreben. Prav tako tudi menimo,
               da bi bilo smiselno uskladiti koncesijski akt o podelitvi koncesij v državnih
               gozdovih iz 164. člena Zakona o varstvu okolja; se pravi, da bi del plačila za
               koncesijo na naravni dobrini pridal tudi občini, v kateri ta naravna dobrina je. Pa
               lahko tudi na ta način, da bi se ta sredstva potem porabila za obnovo tistih gozdnih
               cest, za obnovo drč in tako naprej.</p>
               <p>Skratka, verjamemo, da bi občine s temi zemljišči, kot sem prej rekel, dobro
               gospodarile in da jim pripada tudi del tistega dobrega, ki ga nudimo državi.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>V imenu Poslanske skupine DeSUS bo stališče predstavil gospod Franc Jurša.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa za besedo. Tudi z naše strani lep pozdrav vsem, ki ste zbrani tukaj v
               dvorani.</p>
               <p>V Poslanski skupini DeSUS podpiramo oba predloga sklepov, ki smo jih sprejeli na
               matičnem delovnem telesu, in sicer, da Vlada pripravi spremembo 55. člena Zakona o
               javnih skladih ter da nemudoma uskladi koncesijski akt o podelitvi koncesije v
               državnih gozdovih s 164. členom Zakona o varstvu okolja.</p>
               <p>Na začetku je treba izpostaviti dejstvo, da naj bi imel Sklad kmetijskih zemljišč
               posebno nalogo, zaradi katere je bil tudi ustanovljen, in sicer izvedbo postopka
               denacionalizacije tudi na državnih zemljiščih in gozdovih. Praksa pa je pokazala, da
               zaradi nekaterih pomanjkljivosti ti postopki niso optimalni. Ena ključnih
               pomanjkljivosti je, da še vedno ni dokončano vzpostavljanje evidenc kmetijskih
               zemljišč in gozdov v lasti Republike Slovenije, da bi sploh vedeli, s kakšnim
               premoženjem sklad dejansko upravlja oziroma gospodari. Posledično so neurejene tudi
               zakupne pogodbe, pri katerih bi morali imeti prednost tisti zakupniki, ki dejansko
               opravljajo kmetijsko dejavnost in so skladni s cilji kmetijske politike.</p>
               <p>V poslanski skupini menimo, da se sklad glede na podatke o poslovanju sklada v letu
               2007 iz kmetijskega in gozdarskega sklada spreminja v nepremičninskega, saj je
               razvidno, da je sklad največ prihodkov pridobil od prodaje nepremičnin. Prav tako bi
               želel opozoriti, da v poročilu oziroma tabelah manjka tudi razčlenitev teh prihodkov
               od prodaje nepremičnin, tako da ni jasno, ali so to prihodki od prodaje kmetijskih
               zemljišč, stavbnih zemljišč ali nezazidanih stavbnih zemljišč, kar pa je bistvenega
               pomena za nadaljnji razmislek o prihodnjih nalogah sklada na tem področju.</p>
               <p>Eno izmed zelo perečih področij je po naši oceni tudi prenos nepremičnin na občine,
               saj je interes za prodajo nepremičnin zelo velik. To področje bi bilo treba čim prej
               urediti, saj bi zaradi neusklajenosti zadev sklad celo označili kot zaviralca razvoja
               občin. Seveda moram ob tem poudariti, da se je prenos nepremičnin na občine zapletel
               v letu 2008 s sprejetjem novega zakona o javnih skladih, po katerem so postala last
               občin samo tista nezazidana stavbna zemljišča, ki so bila kot taka opredeljena do
               leta 1993, medtem ko je 57. člen prvotnega zakona določil, da last občin postanejo
               tista nezazidana stavbna zemljišča, ki so bila v lasti občin do leta 2000. V tem
               primeru je mogoče celo govoriti o določeni nacionalizaciji občinskega premoženja
               oziroma neustavnem posegu v pridobivanje pravic občin, ki so postale lastnice
               zemljišč. Zato bi bilo treba čim prej pripraviti novelo zakona o javnih skladih, ki
               bi odpravila neskladje z ustavo.</p>
               <p>Ena od poglavitnih nalog sklada naj bi bila tudi skrb za ohranitev podeželja, ki je
               po naši oceni sklad ne izvaja predvsem zaradi neprenašanja stavbnih zemljišč na
               občine. Sklad namreč od leta 2008 stavbna zemljišča namesto na občine prenaša na
               družbo za svetovanje in upravljanje, ki danes upravlja z izjemno velikimi površinami
               stavbnih zemljišč in jih tudi prodaja bodisi občinam, podjetjem oziroma drugim
               zainteresiranim. Ker se za zakup in prodajo nepremičnin posojajo velika finančna
               sredstva, namenijo pa se za najrazličnejše potrebe, ki niso povezane z reševanjem
               razvojnih potreb območij, kjer se teh sredstev tudi največ ustvari, povzroča takšno
               poslovanje finančno odčrpavanje podeželja. Želel bi opozoriti še na eno stvar, in
               sicer na dejstvo, da je bilo veliko gozdov prenesenih v last občin in na podlagi
               zakona o ponovni vzpostavitvi agrarnih skupnosti. V obdobju 2003-2007 je bil izvršen
               izjemno velik posek lesa, ki ga je Zavod za gozdove sicer odobril, vendar sklad ni
               občinam nikoli plačal odškodnine za posekan les. Ker je presežek pri vodstvu sklada v
               letu 2007 tudi rezultat gospodarja z gozdovi v preteklih letih, bi moral sklad pred
               nakazilom presežka v integralni proračun predložiti podatke o tem, koliko sredstev je
               bilo v navedenem obdobju ustvarjenih v občinskih gozdovih in iz teh sredstev
               poravnati obveznosti do občin.</p>
               <p>Ne moremo mimo koncesij v državnih gozdovih. Dejstvo je, da so se s koncesijami v
               državnih gozdovih ustvarjala zelo velika finančna sredstva, ki so se iz leta v leto
               še povečevala. Po naši oceni na tem področju obstaja določena pravna praznina.
               Namreč, 164. člen Zakona o varstvu okolja določa, da če koncesijo o naravni dobrini
               dobi država, pripada del plačila za koncesijo tudi občini, na katerem območju se
               koncesija izvaja oziroma nanjo vpliva. Ker izvajanje kmetijske dejavnosti kot tudi
               gospodarjenje z gozdovi povzročata obremenjenost okolja v obliki poškodb, za njihovo
               odpravo pa občinam nihče ne zagotavlja sredstev, je nesmiselno namenjati prek 7
               milijonov evrov preseženega prihodka nad odhodki sklada v integralni proračun,
               namesto da se izplača občinam povzročena škoda. Zato je treba čim prej uskladiti
               koncesijski akt o podelitvi koncesije v državnih gozdovih z Zakonom o varstvu okolja
               na način, da se jasno opredeli razdelitev prihodkov med občinami in državo.</p>
               <p>V Poslanski skupini DeSUS ocenjujemo, da sklad mora svojo nalogo opravljati bolj
               učinkovito in v skladu z nameni, za katere je bil ustanovljen, ter z ustreznimi
               ukrepi prevzeti aktivno vlogo pri zagotavljanju enakomernejšega regionalnega razvoja
               z večjim vključevanjem oziroma sodelovanjem občin. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališča poslanske skupine Slovenske nacionalne stranke bo predstavil
               gospod Srečko Prijatelj.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa spoštovani predsedujoči, kolegice in kolegi! Do poročila nadzornega
               odbora, ki govori o Skladu zemljišč in gozdov Republike Slovenije, imamo v Slovenski
               nacionalni stranki zadržke. Zakaj? Nadzorni organ ugotavlja, da visoke sejnine se
               niso izplačevale, ampak poglejte, to ne more biti ena glavnih tez, o kateri poroča
               poročevalec. Mi smo v preteklem mandatu imeli številne pripombe na delo Sklada
               kmetijskih zemljišč. Kasneje bom tudi povedal, koliko poslanskih vprašanj smo
               napisali na to in Vlada nam je odgovarjala, da s spremembo zakona oziroma vpeljavo
               zakona o regionalnem razvoju oziroma o regijah naj bi se ta sklad tudi ukinil. Zakaj?
               Če ne bomo bistveno - danes smo slišali od državne sekretarke, da bomo spreminjali
               zakonodajo - če ne bomo bistveno spremenili zakonodaje, sklad, tak kot je, bolje da
               ne deluje, ker deluje škodljivo in v bistvu tudi v totalnem nasprotju z nacionalnimi
               interesi. Mi smo Vlado Republike Slovenije opozarjali, vztrajno, da se preko sklada
               preprodajajo kmetijska zemljišča tudi tujcem, in dejstvo je, da je na to opozarjal
               tudi nadzorni svet. Tudi predsednica nadzornega sveta o teh nepravilnostih ve dosti
               povedati, pa danes ni bilo izrečene niti ene besede.</p>
               <p>Poročilo ne izraža dejanskega stanja in če bi želeli dejansko govoriti o tem, potem
               bi morali povedati tudi to, na kakšen škodljiv način je v bistvu sklad deloval v
               preteklosti; skratka, ni omogočal tudi tistim, ki bi želeli delati z državnim
               zemljiščem bodisi v vinogradih bodisi kmetovati, ni omogočal najemnih pogodb, za
               tujce, pa kot že rečeno, ni bilo problema in se je kar poprek dejansko odobrilo
               predaje zemljišč; tudi na način, ki smo ga opisali v poslanskem vprašanju, za
               katerega v bistvu je sklad vedel. Namreč, gre tukaj za zadruge, ki so se ustanavljale
               s slamnatimi možmi in tukaj imam predvsem v mislih zadrugo iz Brd, Zeleni vrt, katere
               ustanovitelji so bili slovenski državljani, ampak v ozadju je bil italijanski
               kapital.</p>
               <p>Italija izplačuje še dandanes zelo visoke kredite lahko. Državljani, njihovi
               rezidenti, jih najemejo po zelo ugodnih pogojih, skoraj ni obresti za nakup našega
               kmetijskega zemljišča - pa Slovenija ni nič reagirala na to! Skladni regionalni
               razvoj bi moral biti zagotovljen tudi na tak način, da se, če se bistveno ne bo
               spremenila zakonska platforma o tem skladu, sklad preprosto ukine in ta zemljišča
               dodeli v upravljanje občinam. Na tak način bi zagotovili skladen regionalni razvoj.
               Omogočili bi tudi, da tiste občine, ki so danes na državnih jaslih, lahko samostojno
               poslujejo in bi imele na tak način vir prihodka, ki bi ga izražale na proračunski
               strani.</p>
               <p>Skratka, o vsem tem smo govorili v prejšnjem mandatu in izgleda, da sedaj aktualna
               vlada na to pozablja in jaz verjamem, da potihoma mi boste dali prav, predvsem župani
               tistih malih občin, ki so odvisne v celoti skoraj od državnih prejemkov. Ravno tu
               pridemo do poznanega stališča, da ravno te male občine pa imajo možnost, da bi lahko
               bolje kot sklad gospodarile s temi zemljišči. Lahko bi razvijale v svoji občini tudi
               gospodarske subjekte in omogočale tudi možnost razvoju kmetijstva, ki bi lahko bil
               tudi nekje nosilna panoga skozi razvoj turizma in tako bi bila zagotovljena tudi
               eksistenca, nova delovna mesta. Skratka, ustvarjala bi se nova dodana vrednost. Danes
               nič od tega ni in ne verjamem tudi, da z dopolnitvijo obstoječe zakonodaje, preprosto
               ne verjamem, da bomo dosegli želeni rezultat. Zato, ker tu je lep vrt, na katerem se
               pasejo vsi tisti, ki želijo zagotoviti privatne in poprivatne interese, in o teh
               kriminalnih dejanjih bomo v tem mandatu še govorili.</p>
               <p>Jaz lahko samo s tega mesta povem, da v Slovenski nacionalni stranki, če ne bomo
               naredili reda na tem področju, lahko aktualna vlada, glede na to, da smo že
               opozarjali, osem poslanskih vprašanj smo postavili v prejšnjem mandatu in kar nekaj v
               predprejšnjem, da če opozorila ne bodo zalegla, bomo še enkrat naredili povzetke.
               Bomo pač začeli vlagati kazenske ovadbe. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo poslanskih skupin. Sledi splošna razprava
               poslank in poslancev o Poročilu Nadzornega odbora Sklada kmetijskih zemljišč in
               gozdov Republike Slovenije za leto 2007, s predlogom sklepov. Prva prosi za besedo
               predsednica nadzornega odbora gospa Marija Osvald. Prosim.</p>
            </sp>
            <sp who="SDZ5:OsvaldMarija">

               <speaker>MARIJA OSVALD:</speaker>

               <p>Hvala lepa. Najprej bi začela od zadaj. Glede na očitek o skromnosti mojega poročila
               bi dodala, da Poročilo Sklada kmetijskih zemljišč in gozdov obsega 115 strani in v 5
               minutah je možno prebrati samo dve strani. Če bi kdo hotel še kakšno pojasnilo več,
               sem na razpolago.</p>
               <p>Potem bi mogoče korigirala gospoda poslanca iz Socialnih demokratov. Namreč, sklad
               ima sicer center v Ljubljani, ampak ima 35 lokalnih izpostav in 5 gozdnih
               upraviteljstev, tako da so ti ljudje razvrščeni po vsej Sloveniji, so lepo
               razporejeni. Še od tistih, ki so v Ljubljani - ena tretjina teh ljudi so terenski
               delavci, v večini.</p>
               <p>Potem bi še odgovorila gospodu poslancu, predstavniku skupine DeSUS, da v poslovnem
               poročilu na strani 30 v tabeli številka 11 so primerjave prodaje kmetijskih zemljišč
               med leti 2006 in 2007 po zneskih, po kategorijah, kmetijska zemljišča,
               infrastruktura, stavbna, celo več, po vrednosti 15-ih največjih kmetijskih prodaj, po
               vrednosti 15-ih največjih prodaj stavbnih zemljišč. Tako da, če bi si pregledali
               detajlno to poročilo, bi verjetno malo drugače obravnavali to.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franc Jurša. Ne. Hvala lepa. Besedo ima gospod Miran
               Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik. V Poročilu Nadzornega odbora Sklada kmetijskih
               zemljišč in gozdov Republike Slovenije za leto 2007, ki smo ga obravnavali na Odboru
               za kmetijstvo, gozdarstvo in prehrano, kot takšno v Slovenski nacionalni stranki
               sprejemamo z zadržki oziroma imamo pripombe v zvezi z odprtimi vprašanji in težavami,
               s katerimi se sklad srečuje pri svojem delu.</p>
               <p>Poročilo samo je pripravljeno nadzorno in jasno. Poleg v poslovnem in računovodskem
               poročilu navedenih informacij in obrazložitev so izpostavljena tudi odprta vprašanja
               in težave, pogrešamo pa, vsaj v zaključnem delu, tudi predloge in jasna priporočila
               za izboljšanje stanja. Strinjam se z nujno potrebno redefinicijo statusne oblike
               sklada, pri tem mislim predvsem na 1. in 4. člen zakona o zavodih. Logično je namreč,
               da če sta cilj in naloga sklada učinkovito izvajanje prometa s kmetijskim zemljišč in
               gozdovi, upravljanje finančnih sredstev in če želi sklad svoje delo opravljati kot
               dober gospodar, je treba upoštevati tudi tržne pristope, vsaj na področju koncesijske
               in nekoncesijske dejavnosti.</p>
               <p>Glede pomanjkljivosti gre omeniti tudi še vedno nedokončno vzpostavljeno evidenco
               kmetijskih zemljišč in gozdov v lasti Republike Slovenije, da bi bilo vsaj jasno, s
               kakšnim premoženjem sklad dejansko upravlja. To je bilo sicer že prej omenjeno tudi.
               Neurejene so tudi zakupne pogodbe, saj se dogaja tudi, da lahko postanejo zakupniki
               tudi osebe ali subjekti, ki se dejansko ne ukvarjajo s kmetijsko dejavnostjo ali pa
               so za to le formalno registrirani. Vloga sklada je pri izvajanju kmetijske politike
               zelo pomembna, saj sklad ne nazadnje razpolaga z ogromnim premoženjem, po neki oceni
               nad milijardo evrov, dejansko pa je ta vrednost nekajkrat večja in zato gre posvetiti
               vlogi in delu sklada prav posebno in večjo pozornost. Zdi se mi, da so zemljišča in
               gozdovi lahko v teh kriznih časih, v času gospodarske recesije pomembno področje, ki
               zdaleč ni dovolj koristno in učinkovito izkoriščeno. Vsekakor moram ob tej
               priložnosti izpostaviti težave zaradi opuščanja kmetijske dejavnosti ob mejnih
               območjih in na demografsko ogroženih območjih. Pri tem mislim v prvi vrsti na obmejno
               regijo v Pomurju, to je Goričko. Stanje zaradi opuščanja kmetij postaja prav
               kritično. Prav tako sama demografska slika v regiji. Nujno potrebno je najti ustrezno
               sistemsko rešitev za izboljšanje takšnega stanja in smatram, da bi moral sklad pri
               tem igrati pomembno vlogo in v sodelovanju z Ministrstvom za kmetijstvo, gozdarstvo
               in prehrano ter Odborom Državnega zbora za kmetijstvo, gozdarstvo in prehrano najti
               možnosti za ustrezne sistemske rešitve.</p>
               <p>In da se vrnem na problem opuščanja kmetijskih površin in zaraščanje zemljišč na
               našem Goričkem v Prekmurju. Mislim, da to predstavlja neizmerno škodo ne samo za
               regijo, temveč tudi samo slovensko gospodarstvo kot celoto. Nerazumljivo je, da v teh
               kritičnih časih ne izkoristimo vsakega razpoložljivega vira dohodkov in da želimo z
               varčevanjem na vseh drugih področjih, simbolnim varčevanjem, reševati situacijo. Prav
               zato pričakujemo od nove vlade in Ministrstva za kmetijstvo, da pride na dan s
               konkretnimi predlogi in ukrepi, kako revitalizirati kmetijstvo v demografsko
               ogroženih območjih in preprečiti propadanje in izseljevanje prebivalstva. Danes
               predlagana sklepa, mislim na predlog Vladi novele zakona o javnih skladih in na
               sklepu o podelitvi koncesij v državnih gozdovih, predstavljata samo del nujno
               potrebnih ukrepov za izboljšanje stanja na področju predmetne problematike. Hvala.
           </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franc Pukšič. Ni prisoten. Besedo ima gospod Tomaž Tom
               Mencinger. Se odpoveduje razpravi. Besedo ima gospod Posedel Alojz.</p>
            </sp>
            <sp who="SDZ5:PosedelAlojz">

               <speaker>LOJZE POSEDEL:</speaker>

               <p>Hvala lepa, gospod podpredsednik. Danes je bilo tekom razprav povedano že kar nekaj
               pregovorov, pa dovolite, da tudi na začetku moje razprave povem enega, in sicer ki je
               tudi vezan malce na podeželje, <q>"psi lajajo, karavana gre naprej"</q>. Tega pregovora se
               človek spomni, ko posluša vsako leto razprave ob poročilih o delu Sklada kmetijskih
               zemljišč. Vsako leto se opozarja na nerazumljivo dejstvo, da po tolikih letih
               delovanja sklada sklad ne opravlja tiste osnovne funkcije, za katero je bil
               ustanovljen. Vsako leto se na to opozarja. Vsako leto se opozarja tudi na dejstvo, da
               je nerazumljivo, da po tolikem času ob tolikih porabljenih sredstvih še vedno ni
               vzpostavljena vsa evidenca premoženja, s katerim upravlja sklad. Vsako leto se tudi
               opozarja na nerazumljivo dejstvo, da so knjigovodske vrednosti nepremičnin
               podcenjene. Vsako leto se opozarja na pojave, ki zagotovo niso dobri pri različnih
               vrstah prodaje premoženj. Da se vsa leta opozarja na diskriminatoren odnos do občin,
               do lokalnih skupnosti, da se to opozarja na način, ki smo ga že danes slišali, da se
               je zgodila nacionalizacija določenega premoženja lokalnih skupnosti in da so oziroma
               smo občine ostale zaradi tega ob kar znaten del prihodkov, ki bi jih lahko z
               gotovostjo bolj koristno in namensko uporabile na lokaciji, kjer se tudi ustvarijo.
               Da se vsako leto opozarja in vedno bolj tudi danes v tem poročilu, kako raste delež
               prihodkov iz naslova prodaje nepremičnin, in da to ne gre za tisto osnovno
               nepremičnino, se pravi kmetijsko zemljišče, gozd, ampak da to gre iz zemljišč, ki
               pomenijo nezazidana stavbna zemljišča. In smo zopet tu v občinah v tako čudni
               situaciji, da bi potrebovali za opravljanje svojega javnega interesa, za gradnjo
               domov, vrtcev, infrastrukture po visokih cenah ali cenah, ki ti jih določi sklad,
               kupovati zemljišča za te naložbe. Zato podpiram te spremembe, predlagane za spremembo
               zakona o skladih.</p>
               <p>Da vsako leto poslušamo in še posebej smo to izpostavljali v preteklem mandatu v
               lanskem letu, kako se ravna z zemljo, z omejeno površinsko slovensko zemljo, kakšne
               različne metode, prej so bili imenovani triki, se pojavljajo in kdo vse kupuje to
               zemljo, pod kakšnimi naslovi, pod kakšnimi združevanji in da smo glede tega imeli v
               prejšnjem mandatu tudi izredno sejo, na kateri pa, zanimivo, o tem ni vedel nihče na
               Ministrstvu za kmetijstvu, nihče na skladu, nihče na upravnih enotah, praktično vse
               tisto, kar ljudje vidijo, vedo, opazujejo, pač, ustrezne institucije ne zaznajo.
               Enako razprave o gozdarstvu, ki je izbilo že tako daleč, da vsak ki zna malce
               matematike, lahko izračuna, da je nekaj hudo narobe pri tako nizkem izplenu, kot je
               prikazan v tem poročilu, ob tem, da se javno govori in se ve, da se plačuje z
               gotovino, da ni nadzorovano in vse ostalo, kar so kolegi povedali že na Odboru za
               kmetijstvo in pa tudi v razpravi.</p>
               <p>Da smo ravno v prejšnjem mandatu ob sprejemanju zakona, na primer o cestnem prometu,
               opozarjali, da je tako nepošteno bilo, da se je povečalo nenormalno kazni za
               državljanke in državljane in da se je ob tem na vseh točkah, kjer se je določevalo
               kazni za tovorna vozila, za tovorni promet pa zniževalo kazni. To ni želel slišati
               nihče od takratne vlade in to tudi sedaj imamo na plečih lokalnih skupnosti. To ni
               več promet s traktorji ali s kamioni, to so pošasti, ki nima nobena manj kot 24, 30,
               40 ton nosilnosti. In to se vozi po lokalnih cestah in jih uničuje, po obeh robovih,
               po sredini in po bankinah, popravilo teh pa je na plečih lokalnih skupnosti.
               Prepričan sem, da je teh opozoril zelo veliko, da je tudi primerov zelo jasnih in da
               sem prepričan, da se da ta zadeva popraviti. Zato sem tudi optimist glede teh dveh
               predlogov, katere bomo zagotovo podprli, in da je tudi v samem poročilu zapisano, da
               se določene zadeve izboljšujejo. In predvsem v tistem delu, da bi lokalne skupnosti s
               temi zemljišči, sem prepričan, boljše in gospodarneje poslovale, je treba tudi
               spremeniti čim prej ta zakon o skladih.</p>
               <p>Tudi opozarjanja pri sprejemanju zakona o gozdovih, kaj se bo zgodilo in kako se
               dela pri teh službah, so bila zelo jasna, pa vendar ob sprejemanju opozorila se niso
               slišala, danes so se zopet ponovila in jaz samo upam, da se bodo te spremembe, ki so
               načrtovane in v katere vsi verjamemo, na temu področju tudi storile, da bi potem ob
               naslednji obravnavi poročila nadzornega odbora Sklada kmetijskih zemljišč lahko bolj
               z optimizmom in pa z vero, da se te stvari spreminjajo hitreje na bolje, tudi lažje
               glasovali za to poročilo. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Urh.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala lepa za besedo, gospod podpredsednik, spoštovane poslanke in poslanci.</p>
               <p>Popolnoma se strinjam s poročilom Odbora za kmetijstvo, gozdarstvo in prehrano.
               Poglejte in tudi z besedam bom podprl ta dva sklepa, ki jih je podal v poročilu. Moj
               poslanski kolega gospod Bogovič je dejal na koncu, da je izrekel hude besede. Jaz bom
               temu dodal, da je izrekel realne besede oziroma besede resnice. Zakaj to govorim?
               Poglejte, koncesijske odškodnine za leto 2007, ki so jih plačali skladu,
               koncesionarju so bile štirikrat do petkrat nižje, kot pa je to tržna cena. Zato
               predlagam Vladi, da spremeni koncesijski akt o podelitvi koncesije o državnih
               gozdovih tako, da izračun koncesijske odškodnine temelji na tržnih temeljih ob
               učinkovitem nadzoru in preglednosti poslovanja.</p>
               <p>Zavod za gozdove Slovenije je javnagospodarska služba za vse gozdove v Republiki
               Sloveniji, ne glede na lastništvo. Strokovna, kadrovska in operativna pokritost
               celotnega gozdarskega prostora v Sloveniji omogoča Zavodu za gozdove Slovenije, da bi
               ob določeni minimalni nadgradnji brez večjih težav opravljal tudi naloge
               gospodarskega sektorja sklada. V poročilu, predvsem pa v praksi se jasno kaže, da je
               učinkovito upravljanje z gozdovi možno le z operativno službo na terenu in ne zgolj
               iz centra iz Ljubljane. Podvajanje dveh državnih inštitucij na istem terenu zgolj
               potrjuje smiselno racionalizacijo opravljanja državnih gozdov znotraj Zavoda za
               gozdove v Sloveniji.</p>
               <p>Zato predlagam Vladi, da prouči možnost spremembe o prenosu opravljanja državnih
               gozdov na Zavod za gozdove Slovenije kot javni gozdarski službi organizirani in
               pristojni na področju celotne države. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Alen Bukovnik.</p>
            </sp>
            <sp who="SDZ5:BukovnikAlan">

               <speaker>ALAN BUKOVNIK:</speaker>

               <p>Hvala lepa. Spoštovani podpredsednik, spoštovana državna sekretarka, predstavniki
               Sklada kmetijskih zemljišč in gozdov, kolegice in kolegi! Nedvomno je predsednica
               nadzornega odbora in z njo celoten nadzorni odbor sklada opravil delo po svojih
               najboljših močeh. Slovenija je v 50. letih prejšnjega stoletja razvila sodoben sistem
               sonaravnega trajnostnega gospodarjenja z gozdovi, ki ga spoštujejo in je spoštovan v
               vseh naprednih evropskih državah in širše. Torej, ideolog doktrine prof. dr. Dušan
               Mlinšek je bil tisti, ki je uvedel ta koncept in s svojimi predavanji na fakulteti
               poučil vse tiste strokovnjake, ki imajo danes kakorkoli opraviti z gozdovi na
               Slovenskem. Koncept gospodarjenja izrablja naravne resurse, prepoveduje golosečnje,
               ščiti naravne ekosisteme. Kot tak ne protežira samo lesnopredelovalne, ampak tudi
               ostale okoljevarstvene funkcije gozda. V bodočnosti bo upravljanje z gozdovi
               strateško pomembno tudi zaradi vodnih virov in drugih varstvenih funkcij, ki jih
               zagotavlja sonaravni gozd.</p>
               <p>Gospa predsednica nadzornega odbora je povedala, da je povečana kontrola gozdarskega
               sektorja. Pa začnimo z nekaj pojmi, o katerih bodo spregovorili tudi v prihodnje
               tisti, ki bodo govorili za mano, in moji predhodniki.</p>
               <p>Enotno gospodarjenje z gozdovi v okrilju gozdnih gospodarstev se je leta 1993
               razdelilo na tri subjekte. In sicer je postal to Zavod za gozdove Slovenije, ki je
               ključna strokovna institucija, ki skrbi za strokovno delo v slovenskih gozdovih. Z
               izdajo odločb o izvedbi del zagotavlja strokovno sečnjo, izvedbo gojitvenih del,
               varstvo in krepitev drugih funkcij gozda. Načrtuje in kontrolira izvedbo del. S svojo
               organiziranostjo tudi fizično pokriva vse gozdove v Sloveniji s 14
               gozdnogospodarskimi območji in krajevnimi enotami ter približno 400 gozdnimi revirji.
               Zaposlenih je okrog 700 gozdarjev.</p>
               <p>Drugič, ta gozdna gospodarstva so se prelevila tudi v izvajalska podjetja, ki so v
               nekaterih primerih obdržala svoje ime <q>"gozdno gospodarstvo"</q>, ki pa z bivšimi tako
               imenovanimi gozdnimi gospodarstvi na začetku reorganizacije nimajo danes več nobene
               zveze, v bistvu gre za privatne delniške družbe. Dolgoročno koncesijo za izkoriščanje
               državnih gozdov je država podelila na osnovi zakona o skladu. Namen je bila tudi
               ohranitev obstoječih delovnih mest v gozdarstvu. Ob začetku reorganizacije je bilo na
               gozdnih gospodarstvih zaposlenih 8.500 ljudi, danes pa jih je na gozdnih
               gospodarstvih okrog 1.000.</p>
               <p>Tretja institucija, ki je nastala tudi na podlagi reorganizacije, je bila Sklad
               kmetijskih zemljišč in gozdov Republike Slovenije, ki pa je upravljavec državnih
               gozdov. Strokovne predloge mu pripravlja Zavod za gozdove, dela pa izvajajo
               koncesionarji, torej gozdnogospodarske družbe na osnovi uredbe o koncesiji za
               izkoriščanje gozdov v lasti Republike Slovenije. Sklad na osnovi letnih planov določi
               višino sečnje, obseg gozdnogojitvenih del, sredstva za gradnjo gozdnih vlak. Ostanek
               denarja je koncesijska odškodnina, iz katere se določijo še vlaganja v izgradnjo
               gozdnih cest, nakupi gozdov in podobno.</p>
               <p>Gospa predsednica nadzornega odbora je povedala, da so povečali kontrolo gozdarskega
               sektorja. Pravi, da je kadrovska podhranjenost v gozdarskem sektorju očitna. Naj ji
               pomagam, ko pravi gospa predsednica, da v petih minutah ni mogla obrazložiti vsega.
               Poglejte, gozdarski sektor in bil kadrovsko nikoli dovolj pokrit, da bi lahko uspešno
               nadzoroval izvajanje del v državnih gozdovih, za katere smo slišali, da jih je
               224.000 hektarjev. V letu 1997 so bili v gozdarskem sektorju zaposleni trije delavci,
               danes je na gozdarskem sektorju Sklada kmetijskih zemljišč za področje cele Slovenije
               zaposlenih 8 ljudi. Ker kadrovskih okrepitev v preteklosti ni bilo mogoče doseči, se
               je sklad s pogodbo naslonil na Zavod za gozdove Slovenije, v nadaljevanju torej
               zavod, ki ima zaposlenih približno 700 gozdarjev in prostorsko pokriva vse gozdove v
               Sloveniji. S tem je sklad začel pridobivati nadzor nad dogajanjem v državnih
               gozdovih. Sklad kmetijskih zemljišč je pri zavodu usposobil 36 gozdarjev za kontrolo
               nad prevzemom gozdnih sortimentov, ki so s svojo prisotnostjo in izvedbo kontrol
               pripomogli k bolj poštenemu nadzoru klasificiranja lesa in s tem določanju prodajne
               vrednosti lesa. Sklad je tudi v letu 2005 izdelal sistem za nadzor blagovne
               proizvodnje in prodaje lesa, imenuje se sledenje gozdno lesnih sortimentov. Z uvedbo
               tega sistema je Državnemu zboru in Računskemu sodišču garantiral, da bo dobil pregled
               nad prodajo lesa iz državnih gozdov. Princip sistema temelji na tem, da se vsak lesni
               sortiment označi s signirno ploščico in vsi podatki se nanj nanašajo. Torej,
               kubatura, kvaliteta, način prodaje, prodajna cena se beležijo v informacijski sistem
               do katerega bi v vsakem trenutku moral imeti dostop tudi sklad. Večina podjetij,
               torej koncesionarjev ta sistem že uporablja. V skladu ta sistem danes ni v uporabi.
               Aplikacija je bila celo kupljena leta 2005 in je treba samo inštalacija ter začetek
               uporabe.</p>
               <p>Sam sem na Odboru za kmetijstvo postavil vrsto vprašanj, na katere sem dobil
               odgovore, ki pa so me deloma zadovoljili, deloma na tistem delo, ko sklad odgovarja
               za kmetijski sektor in je podal zadovoljive odgovore, čeprav menim, da bi strukturo
               kmetijskih zemljišč lahko izboljšali tudi s prodajo manjših dislociranih parcel. Ko
               gre za prodajo kmetijskih zemljišč sosednim kmetijam, sklad ne bi smel uporabljati
               cen po kriterijih, ki niso sprejemljivi. Na primer, da se stometrski pas šteje tudi
               od samotnih kmetij in drugih objektov. Sicer pa je treba ugotoviti, da so kmetje
               zadovoljni tudi z zakupom kmetijskih zemljišč in da sklad v tem oziru opravlja svojo
               vlogo. Smatram, da bi bilo treba več narediti za ohranitev gorskih kmetij in za
               preprečevanje zaraščanja kmetijskih površin s strani sektorja za gozdarstvo. V
               nobenem primeru pa ne pristajam na odgovor, da ključnih podatkov, ki so potrebni za
               oceno uspešnosti gospodarjenja z gozdovi, ni mogoče posredovati in so na vpogled na
               centrali sklada. Nasprotno. Menim, da morajo biti vsi zahtevani podatki poslani in
               vsebovani v poročilu in brez njih je težje sprejemati poročilo.</p>
               <p>V odgovoru sklada na eno izmed mojih vprašanj je bilo navedeno, da racionalizacije
               ni možno izvesti zaradi sprejetih predpisov. Ključni predpis, ki ureja gospodarjenje
               z gozdovi, je uredba o koncesiji za izkoriščanje gozdov v lasti Republike Slovenije.
               V zadnjem obdobju niti sklad, niti Ministrstvo za kmetijstvo, gozdarstvo in prehrano
               nista dala nobene pobude za spremembo tega predpisa, pa bi jo glede na situacijo in
               rezultate gospodarjenja lahko podala. Sklad tako na področju gozdarstva ni našel
               ključnih rešitev, ki jih je zahtevalo Računsko sodišče v letih 2003 in 2004, ko je
               delalo preverko o delu Sklada kmetijskih zemljišč. Govorimo o znižanju stroškov,
               govorimo o pravilnem določanju tržne vrednosti lesa s pomočjo javnih dražb in
               evidentiranja nepremičnin, o katerih so več povedali že moji predhodniki.</p>
               <p>Primerjava gospodarjenja med koncesijskimi gozdovi in med tistimi, katerega dela so
               bila oddana preko javnih razpisov, kaže, da je bilo gospodarjenje v slednjih veliko
               bolj uspešno. Poleg tega ni mogoče prezreti, da Sklad kmetijskih zemljišč skuša iz
               gospodarjenja z državnimi gozdovi na nek način izriniti Zavod za gozdove Republike
               Slovenije, saj ugotavljamo, da teh pogodb in teh izobraženih ljudi, ki so bili v letu
               2005 od sklada pogodbeno vezani, ni več kje zaslediti in pravzaprav se sprašujem, ali
               je 7 oziroma 8 zaposlenih na Skladu kmetijskih zemljišč, na sektorju za gozdove,
               sposobnih nadzorovati delo in dogajanja v državnih gozdovih, ki pa merijo 224.000
               hektarjev.</p>
               <p>Slovenski gozdovi zagotavljajo poleg proizvodnje lesa še druge pomembnejše ekološke
               in socialne funkcije. Zato mora država na dogajanje v njih zagotoviti popoln nadzor.
               To so sicer zahteve, ki so glede na velik pomen gozda same po sebi umevne in o njih
               zelo težko razpravljam. Za takšno stanje je potrebno prevzeti odgovornost. Med sejo
               odbora in med sejo Državnega zbora sem na podlagi odgovorov, ki sem jih dobil od
               sklada, prišel do nekaj zanimivih ugotovitev. In naj takoj demantiram govorice, ki so
               se širile, da sem postavljal vprašanja, o katerih nisem imel pojma. Poglejte, če hoče
               kdo pogledati, kako se sestavi renta ali zakupnina, si prebere ta pravilnik, ki
               pravi: Rento ali zakupnino izračunamo tako, da od predvidene letne realizacije
               odkazanega, posekanega in prodanega lesa <gap n="..."/><stage xml:id="Redna-02-2009-01-29.stage9">/Nerazumljivo./</stage> kamionska cesta,
               odštejemo normirane stroške sečnje, spravila in manipulacije na kamionski cesti,
               stroški gradnje in vzdrževanje gozdnih vlak, stroški gojitvenih in varstvenih del,
               predvidenih gozdnogospodarskih in gozdnogojitvenih načrtih in stroške drugih del, da
               jih zakupnik in izvajalec del opravi sporazumno z lastnikom gozda. In glavna
               ugotovitev, do katere sem pravzaprav prišel in so jo tudi ugotovili drugi poslanci že
               danes in so o njej tudi govorili, je to, da prihaja do zelo velikih razlik v
               zakupnini, ali koncesnini, ali renti med gozdovi, ki so oddani v koncesijo, in v
               gozdovih, katerih lastnik je država in so bili kupljeni po uredbi in zakonu o
               koncesijah. Poznam primer, ko se je denacionalizacijskim upravičencem vrnil gozd v
               naravi in je potem sklad naknadno odkupil ta gozd od teh denacionalizacijskih
               upravičencev, ker pač niso imeli interesa gospodariti z gozdom. In ta gozd se danes
               vzdržuje in upravlja ne na podlagi koncesijskih pogodb, ampak se na podlagi
               gozdnogojitvenih načrtov za tiste enote, ki so bile tudi v sektorju za gozdarstvo,
               opravijo javni razpisi in se na njih prijavijo tisti, ki si želijo ali se čutijo
               sposobne upravljati in vzdrževati gozdove na tistih zemljiščih, kjer ni koncesij.</p>
               <p>Če pogledamo tabelo, za katero sem dobil od sklada odgovor, da si jo lahko pridem
               pogledat na centralo sklada, pa vendarle sem se potrudil in si jo izračunal sam. O
               koncesnini, ki je bila v letu 2007 realizirana s strani koncesionarjev v
               koncesionarskih gozdovih, je povprečno na kubični meter podrtega lesa sklad dobil 5,6
               evrov po kubiku. V gozdovih, ki pa niso v koncesijah, pa povprečno na podlagi te
               preglednice, ki pa sem jo dobil in se za njo tudi zahvaljujem, skupaj z odgovorom
               Sklada kmetijskih zemljišč na moje vprašanje, sem si izračunal, da je ta koncesnina,
               ki jo je sklad dobil od tistih, ki so izvajali dela v državnih gozdovih, povprečno v
               slovenskih gozdovih, ki niso v koncesiji, 24,40 evrov. In če to primerjamo med seboj,
               ugotovimo, da je razlika med gozdovi, ki so v koncesiji, in gozdovi, ki niso v
               koncesiji, pa so kljub temu v upravljanju Sklada kmetijskih zemljišč, v 4,6-kratni
               razliki v ceni, ki jo je dobil sklad za podrti kubični meter lesa. V letu 2007 je na
               območju koncesionarskih gozdov Sklad kmetijskih zemljišč iztržil ceno 37,98 evrov po
               kubičnem metru lesa. Vsi pa vemo, da je to cena drv, ki jih uporabljamo za kurjavo.
               Ne bi se mogel strinjati, da je v slovenskih državnih gozdovih tako slab, tako
               nekvaliteten les. Menim, da gre za vrhunske gozdove in menim, da bi bilo tukaj treba
               narediti več.</p>
               <p>Za zaključek bi rad povedal to, da če podatki, ki nam jih je posredoval sklad, torej
               o presežku prihodkov nad odhodki za leto 2007, in te podatke, bruto, zmanjšamo za
               vrednost, ki je bila ustvarjena, presežek, ki je bil ustvarjen na kmetijskih
               zemljiščih, ugotovimo, da je na področju gospodarjenja z gozdovi v letu 2007 bil
               izplen ali presežek prihodkov nad odhodki približno 6 milijonov evrov. In če
               pogledamo v razliko med tistim, kar smo dobili od gozdov, ki so v koncesiji, in
               tistim, kar smo dobili od gozdov, ki niso v koncesiji, ugotovimo, da če to pomnožimo
               krat 4,6, dobimo številko, ki bistveno presega in se dotika tistih številk, o katerih
               so govorili moji predhodniki.</p>
               <p>Menim, da bi moral nadzorni odbor v prihodnje še bolj poostriti nadzor sektorja za
               gozdove in s tem nekako upravičiti vlogo tistega, ki opravičuje javni interes preko
               nas in preko Ministrstva za kmetijstvo. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Srečko Prijatelj.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala, spoštovani predsednik, kolegice in kolegi!</p>
               <p>Direktor kmetijskega sklada je po zakonu zadolžen spremljati zakonitost poslovanja
               sklada in jaz verjamem, da bo to zakonitost tudi zagovarjal, če jo bo lahko seveda.
               Glede na slišano, kar nekaj kritikov je bilo danes tu, verjamem tudi, da boste kljub
               temu to poročilo potrdili. Bi pa rad poudaril, da se ne bo ustavilo pri tem, ni
               problem samo, kako prodajamo naš les, o tem je govorila Slovenska ljudska stranka,
               komu dajemo gozdove v golosek za pridelavo biomase, to so namreč tujci. Problem je
               prodaja slovenske zemlje tujcem, jaz sem o tem že nekaj govoril, in pa seveda tudi
               dajanja zemlje v najem tujcem. Tudi tuji državljani imajo najemne pogodbe. Tudi o tem
               smo v bistvu pisali na ministrstvo že leta 2006, 19. julija. Dobili smo pritrdilen
               odgovor, ampak zgodilo se ni nič. Italijanski državljan ima tam trideset do
               štirideset hektarjev zemljišča v Dolini pri Materiji v najemu in verjetno za to
               prijema še subvencije.</p>
               <p>Glede na to, kakšna anarhija je v tem skladu in kaj vse bi lahko sklad naredil za
               to, da bi tudi nudil boljši skladni razvoj občinam, kako bo to zagotovljeno, je
               naloga novega ministrstva. Jaz verjamem, da se bo minister za kmetijstvo moral
               zamisliti nad tem stanjem. In ta spremenjeni zakon, ki ga načrtujete, pričakujemo čim
               prej v državnozborskih klopeh. Mi pa se bomo potrudili, da bomo to delo dali v
               presojo in pregled tudi kakšnim drugim organom v državi, kajti ta politični zbor,
               visoki zbor, kot nekateri pravite, je premalo dosleden, premalo principialen, da bi
               razsodil prav. In naj odloča o tem še Računsko sodišče, Kosova komisija, pa kakšni
               kriminalisti. Mi bomo, če ne boste zadosti hitro ukrepali, napisali tudi kazenske
               ovadbe, kot rečeno že poprej. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Milenko Ziherl.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo, gospod podpredsednik. Lep pozdrav vsem prisotnim v dvorani.</p>
               <p>Čeprav je danes točka dnevnega reda Revizijsko poročilo o delovanju Sklada
               kmetijskih zemljišč in gozdov, se je razprava razširila, kot smo bili že priča na
               Odboru za kmetijstvo, gozdarstvo in prehrano. Nimam nič proti temu, kajti pokazalo se
               je veliko stvari, ki, kot smo že slišali gospo državno sekretarko, so že v pripravi,
               da se problematika, ki smo jo pač izpostavili na obeh sejah, prične reševati.</p>
               <p>O samem poročilu toliko, da z veseljem ugotavljamo, da se stanje na Skladu zemljišč
               in gozdov izboljšuje, da je poročilo vsako zelo korektno in kvalitetno narejeno,
               pregledno. In s tem lahko vidimo neko sliko stanja na tem področju. Predvsem pa
               ugotavljamo že po odgovorih, ki so jih kolegi zastavili na Odboru za kmetijstvo,
               gozdarstvo in prehrano, da je zakon zastarel. Nekatere uredbe ovirajo dobro finančno
               poslovanje sklada in zato so nujne spremembe. Seveda bo še ena zelo nujna sprememba v
               zvezi z delovanjem sklada, in sicer, ko bo prišlo do predvidenega uvajanja pokrajin.
               Pa najprej še nekaj glede težav, ki jih sedanja zakonodaja delovanju sklada.</p>
               <p>Najprej sama beseda sklad. Mislim, da sem bil pravilno poučen, da je neustrezna,
               kajti sklad deluje kot zavod in je pač samo ta beseda uporabljena. Torej je že tukaj
               nekaj zakonske nejasnosti. Veliko smo govorili o koncesninah. Tudi pri izračunu
               koncesnin smo videli, da so notri vključeni normirani stroški sečnje in še nekateri
               drugi predpisi, ki pač ovirajo slabši poslovni učinek pri dajanju koncesnin oziroma
               pri denarju, ki pride iz koncesnin. Predsednik našega odbora je danes že opozoril, da
               vsak evro, ki se pridobi na tem področju, en evro preko milijona kubikov lesa bi
               pomenil dodaten milijon v proračunu oziroma delovanju sklada. Osnovna naloga sklada
               je, da umno in pametno gospodari s svojimi zemljišči. Predvsem pa, da sledi osnovnemu
               vodilu. To vodilo pa govori o zaokrožanju kmetijskih zemljišč in gozdov, o
               zagotavljanju ustrezne zemlje za kmetijsko dejavnost. Tukaj je treba pozdraviti
               orientacijo, da vedno manj gre za odprodajo zemljišč in da si je sklad zadal za cilj
               da zakupne pogodbe. Če gre za odprodajo, se po letu, dveh že tam gradi in v bistvu s
               tem postopno izgubljamo dragoceno kmečko zemljo. Sklad naj čim bolj uspešno posluje s
               temi zemljišči in skrbi za zaokrožanje slovenskih kmetij. Kot vemo, je slovenska
               kmetija še vedno v povprečju veliko manjša, kot so konkurenčne kmetije v državah
               Evropske unije, in kot taka veliko težje obstane, zato je še toliko bolj dobrodošel
               ta segment delovanja sklada.</p>
               <p>Predvsem pri koncesijah bi morda kazalo še opozoriti, da obstajajo tudi negativne
               koncesije, kajti tam, kjer je treba še kaj doplačati, saj v okviru teh del, ki jih
               dajejo koncesionarjem, so tudi taka opravila, kjer ne gre za odvzem oziroma
               pridobivanje visokokakovostnih vrst lesa, in na koncu je efekt negativen. Pa me
               zanima, če so za tako obliko koncesije tudi zainteresirane občine, kajti tisti drugi
               del je tudi že v predlogu zakona, da se deli koncesija v nekem razmerju na občino in
               na sklad. Po današnjih razpravah se je pokazalo, da je ta zahteva do neke mere
               upravičena in bo stvar naslednjih dogovorov samo še to razmerje. Slišali smo tudi že
               nekatere predloge, ki so po moji oceni dokaj realni in bi se jih lahko vključilo v
               naslednjo zakonodajo, bodisi v zakon, uredbo in pač ostale podzakonske akte.</p>
               <p>Opozorjeno je bilo danes tudi na zaraščanje gozdov v Sloveniji. To je zelo pereč
               problem. Mislim, da smo edina država Evropske unije, ki se sooča s tem problemom. S
               tem izgubljamo precej kmetijskih zemljišč. Seveda imajo prednost demografsko ogrožena
               hribovska zemljišča, kjer se opušča kmetovanje in s tem posledično cel kup vplivov na
               okolje, bodisi na zadrževanje vode, padavin, klimo v ožjem pomenu. Kasneje, po nekaj
               letih pa je to morda izvor za lesno biomaso in na tem področju je treba še precej
               postoriti.</p>
               <p>Na razprave na odboru so se odzvali tudi člani sindikata gozdarstva Slovenije in so
               pojasnili nekatere stvari, ki so bile izpostavljene. Razveseljujoče je, da v bistvu
               ni bilo pritožb, da sistem na tem področju dobro deluje.</p>
               <p>Za konec bi še rekel, da velja podpreti predloge, ki smo jih slišali. Vsekakor pa z
               veseljem podpiram tudi letošnje poročilo, ki je izjemoma po dolgem času ponovno
               obravnavano na Državnem zboru. Mislim, da smo ga nekaj let obravnavali samo na Odboru
               za kmetijstvo. Pa vendar glede na teme, ki so se odprle, mislim, da nič ne škodi. Pa
               če bomo s tem eno stopnico premagali proti neki boljši rešitvi, smo svoje delo zelo
               dobro opravili. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Borut Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsedujoči za besedo. Razprava je pestra, mislim da tudi koristna,
               kakšne zadeve pa je treba pozdraviti še ob zaključku.</p>
               <p>Nekaj smo govorili o tem, kakšna naj bo strategija sklada in pa kaj skušamo z
               zemljišči, ki so v državni lasti, doseči. Kar se mene osebno tiče, kar se tiče
               kmetijskih zemljišč, naj gredo kmetom, ki jih obdelujejo, stavbna zemljišča na
               teritoriju občin pripadajočim občinam, gozdovi pa naj zagotovo ostanejo v državni
               lasti da bodo še naprej imeli multifunkcijo in da bodo pod enakimi pogoji ob
               spoštovanju bontona dostopni vsem.</p>
               <p>Gozdovi v lasti sklada so zagotovo najboljši slovenski gozdovi. V njih se dobro in
               načrtno dela in to je treba tudi naprej ohraniti in skladu tudi omogočati, da je kar
               se tiče odkupa gozdov, aktiven akter na trgu, da ima za to sredstva in da ima za to
               tudi predkupno pravico, da bo omogočal zaokroževanje gozdnih posesti.</p>
               <p>Veliko smo danes govorili tudi že o razdelitvi denarja, ki ga bomo dobili iz teh
               državnih gozdov, zagotovo pa je v tem trenutku potrebno ustvariti najprej pogoje, da
               bomo ta dobiček in pa kapital iz teh gozdov dobili. Časi, ki prihajajo, niso rožnati
               niti za gradbenike. Če gre gradbenikom slabo, to pomeni, da so potrebe po stavbnem
               lesu manjše, in upoštevati pri podpisu teh dogovorov in pa pogodb naprej tudi to
               realnost, ki nam jo prinašajo zaostrene gospodarske razmere. Imamo pa Slovenci eno
               dobro možnost, da velik del te gozdne mase, ki se nam povečuje iz leta v leto,
               izkoristimo tudi za ogrevanje v ekoloških pečeh in pa za kurjavo. Nobeden od
               slovenskih gozdov nima nobenega zapornega ventila, kot smo jih zdaj deset, štirinajst
               dni gledali na posnetih iz Rusije in pa Ukrajine. Tam, kjer so se teh principov in pa
               postopkov obdelave lesne mase lotili na sodoben ekološki način, imajo seveda tudi
               dobre izkušnje in ima zgodba svoj smisel. Eden od najpogostejših očitkov je, da se
               proizvodnja lesne biomase komaj splača in da se ne splača. Vendar so pa tu druge
               dodane vrednosti. Tudi kar gradimo s plinovodi, s terminali in pa kar smo načrtovali
               v koprskem zalivu, bo najbrž imelo še kakšne druge dodatne stroške in pa posledice,
               če ne druge, pa zagotovo okoljske. Zatorej priporočilo skladu, da se pri sklepanju
               aneksov za leto 2009 upošteva vsesplošna finančna kriza in pa kdaj tudi vprašljivo
               stanje lesne industrije. Koncesnine pa naj bodo odraz realnega stanja in ne pa
               nerealnih pričakovanj. Zdi se mi, ker je z nami tudi minister dr. Milan Pogačnik,
               prijazen pozdrav in pa pobuda pristojnemu ministrstvu, da se ustanovi koordinacijski
               svet za gozdarstvo, ki permanentno usmerja dejavnost gozdarstva, išče skupne
               strateške cilje in pa postavlja razmejitve med posameznimi deležniki v gozdarstvu.</p>
               <p>To bi bili še enkrat za konec tisti poudarki, ki smo jih dali tudi že na začetku, in
               pa razmislek, da bi mogoče upravljanje državnih, tudi skladovih gozdov, prevzela s
               pozitivnimi in pa negativnimi zahtevami javna gozdarska služba, za katero mislim, da
               v Sloveniji tudi dela dobro, da pa je seveda precej obsežna in ima v svojem delovanju
               še kar nekaj rezerv. Poudarek je treba dati tudi na to, kdorkoli bo že delal v
               slovenskih gozdovih, da je za to ustrezno opremljen in pa zavarovan. Opozoril sem že
               na ustrezno gradnjo, prometnic in pa mostov ter na fleksibilno zakonodajo. Danes
               eleborati za zaporo cest, postavitve znakov in še kaj ne stanejo več kot pa tisto,
               kar dejansko tisti trenutek iz gozda vzamemo. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Matjaž Zanoškar ne bo razpravljal? Gospa Breda Pečan ne bo
               razpravljala. Gospod Vili Trofenik.</p>
            </sp>
            <sp who="SDZ5:TrofenikVili">

               <speaker>VILI TROFENIK:</speaker>

               <p>Hvala za besedo in lep pozdrav vsem, ki še vzdržite v dvorani. Najprej se nisem
               mislil oglasiti in tudi ne bom govoril o poročilu, ki je solidno. K razpravi me je
               spodbodlo, da praktično ni bilo poslanske skupine, ki v svojih predstavitvah pa tudi
               večina kolegov in kolegic je apelirala na spremembo zakona o skladih, ki bi naj
               omogočil oziroma popravil napako, ki je bila zagrešena lansko leto. Jaz sem z
               določeno mero presenečenja poslušal te apele. Sem eden od tistih dveh, ki sta
               zagrešila leta 1998 v zakonu o skladih sploh možnost prenosa nazazidanih stavbnih
               zemljišč iz sklada, kar je bilo logčino, na občine. Ampak, poglej ga zlomka! Lansko
               leto, ko je prišla ta sprememba zakona, o katerem je bilo toliko govora danes že tu,
               pa tudi na odboru slišim, v Državni zbor, praktično nihče ni protestiral, pa je šlo
               celo za kršenje procedure. In sem sam, ki sem slučajno zamenjeval kolega na
               pristojnem matičnem delovnem telesu, to ugotovil in opozoril, da kršimo zakon o
               lokalni samoupravi, da kršimo eklatantno Poslovnik Državnega zbora. No, potem je
               večina le spregledala in smo prekinili obravnavo in poslali zakon v razpravo v
               občine, tako kot je v zakonu predpisano, 30 dni. Ampak v arhivu Državnega zbora je
               sigurno shranjeno, kako skromna je bila reakcija iz občin oziroma lokalnih skupnosti.
               Moram povedati, da smo eno izmed združenj prosili naj zaboga že napišejo neko skupno
               stališče občin, če so vse skupaj prezrli.</p>
               <p>Ta nacionalizacija se je že mnogo prej zgodila, je krivična in na nek način sem
               zadovoljen, vendar to spreminjanje zakona ne bi bilo potrebno in apeliranje po teh
               spremembah, če bi lansko leto ravnali malo bolj odgovorno. Veseli me, da tudi tisti,
               ki so lansko leto glasovali ali tiste poslanske skupine, ki so glasovale za to
               spremembo, da spoznavajo to napako, ampak napaka sploh ne bi bila potrebna, če bi se
               trezno obnašali in odgovorno. Res pa je, da od leta 1998, to je praktično več kot 10
               let nazaj, je bil ves čas spor med dvema pogledoma v Sloveniji. Med tistimi, ki smo
               zagovarjali, da je nujno treba prenesti stavbna zemljišča na občine, da je to
               logično, je to v funkciji razvoja lokalnih skupnosti in življenja, in tistimi, ki so
               to preprečevali. Moja bogata izkušnja z vodstvom sklada, različnimi vodstvi sklada,
               je, da so praviloma vodstva sklada bila proti temu prenosu in zato tudi do teh
               prenosov v preteklosti ni prišlo v taki meri, kot bi bilo možno, nujno in potrebno.</p>
               <p>Danes je bilo omenjeno posledično, kaj se sedaj dogaja. Zemljišče upravlja družba za
               upravljanje. Ne dolgo tega smo poslušali poročilo te družbe, in oprostite izrazu,
               take neumnosti, da sedaj prek stavbne pravice upravlja s stavbnim zemljiščem družba v
               imenu sklada, bom tako rekel, oziroma v imenu Republike Slovenije, na njej so
               postavili šolo in sedaj občina kot investitor šole plačuje stavbno pravico do
               neskončnosti oziroma za 99 let. Če je to funkcija sklada in posledično družbe za
               upravljanje, potem je nekaj pri nas sila narobe.</p>
               <p>Ampak to je posledica in tam na družbi za upravljanje bi bili zelo srečni, če bi se
               teh nalog in teh administrativnih del, ki niso enostavna, s stavbnimi pravicami in so
               nepotrebna, znebili. Res je pa še nekaj drugega, da vsa leta, od kar smo sprejeli
               prvo verzijo zakona o skladnem regionalnem razvoju, se vedno pozablja v Republiki
               Sloveniji, da ni samo Zakon o skladih, kakršenkoli je, podlaga za prenos zemljišč na
               občine, ampak je tudi Zakon o skladnem regionalnem razvoju. To se pa dobesedno
               ignorira, ker tam je jasno zapisano, ko gre za razvojno funkcijo lokalnih skupnosti,
               lahko država svoje premoženje prenese tudi po tem zakonu. Tako je paleta rešitev
               bila, če bi bila ustrezna politična volja.</p>
               <p>Ampak jaz ne problematiziram samo iz te ozke relacije država oziroma sklad, družba
               za upravljanje, lokalne skupnosti. Gre za širši problem, gre za problem javnega
               interesa po zemljiščih na nivoju lokalnih skupnosti. To bom ilustriral s potrebnimi
               zemljišči, pa naj bodo kmetijska, gozdna, ki so nujno potrebna ali dejansko so v
               funkciji zaščitenih območij oziroma<gap n="..."/> vodovarstvenih pasov. Dejstvo je, da so bivše
               družbenopolitične skupščine oziroma, občine takratne, marsikatero od teh zemljišč
               morale odkupiti. To ni bilo podarjeno, to ni bilo pridobljeno, zlasti tam, kjer so
               bili postopki v komasaciji, je bilo treba odkupiti. Ali od bivših kombinatov ali od
               privatnih lastnikov. Zaradi režima vzpostavljanja na teh varovanih območjih so bile
               praviloma pogozdovane in so nastali gozdovi. Po takratni zakonodaji pa so z gozdovi
               lahko upravljali samo bivši GG-ji in so jih občine morale prenesti brezplačno na
               GG-je. V fazi lastninjena družbenega premoženja so te pravne osebe bile to dolžne
               brezplačno prenašati na sklad. In zdaj je tako, občina je kupila, pogozdila, prenesla
               na GG-je, GG je prenesel na sklad, zdaj pa marsikdo tega ne more nazaj dobiti. Da ne
               razvijam naprej. Gre pa za javni interes, ker mislim, da je zaščitno območje javni
               interes, ker je zdaj pa država vzela k sebi odgovornost odločanja o teh
               vodovarstvenih območjih, da bo zdaj to lažje steklo. V vsakem primeru je tudi ta
               problem neurejen. Toliko. Drugače pa bi se ponavljal s tistim, kar je že bilo prej v
               razpravi povedano. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Vili Rezman ne bo razpravljal. Gospod Mirko Brulc.</p>
            </sp>
            <sp who="SDZ5:BrulcMirko">

               <speaker>MIRKO BRULC:</speaker>

               <p>Spoštovani! Če mi dovolite bi najprej izrekel pohvalo, če lahko to naredim, gospodu
               Francu Bogoviču, ki je imel izjemen nastop in nam je povedal kar nekaj resnic. Seveda
               je tematika, o kateri razpravljamo, zadeva, ki tangira Ministrstvo za kmetijstvo pa
               tudi Ministrstvo za okolje in prostor. Mene zelo in verjetno vse župane veseli ta
               napoved spremembe zakonodaje, ki jo je napovedala gospa Sonja Bukovec, kajti župani
               že dolgo tudi na skupnosti občin, na združenju občin zahtevamo, da pridemo do teh
               koncesij, da pridemo do prenosa stavbnih zemljišč na občine in še marsikaj, kar je
               bilo danes že omenjeno, pa ne bi ponavljal. Nam se zdi čudno, da moramo občine
               pravzaprav plačevati oziroma kupovati nekaj, kar je bilo nekoč naše in smo bili
               dobesedno razlaščeni. Tudi eksplatacija gozdov nas veliko stane. Bilo je že rečeno o
               infrastrukturi, o razritih cestah in seveda plačilo cestnine za tisti kamion ne
               odtehta te škode. Jaz bi pohvalil gozdna gospodarstva in gozdarje, ki skrbijo za
               gozdove ob vseh težavah, ki obstajajo na tem področju. Tudi na Goriškem imamo tako
               imenovani Trnovski gozd, ki ga dobesedno praznijo v korist italijanskih kupcev.</p>
               <p>Omenil sem Ministrstvo za okolje in prostor iz preprostega razloga, ker obstaja
               veliko različnih razlag, kaj z zakonom, ki preprečuje razpršeno gradnjo. Jaz moram
               povedati, da mnogi, ki prihajajo iz Evrope na naše področje, na to ruralno poseljeno
               območje trnovsko-banjške planote in podobno, se čudijo, da je živelj tam ostal. To
               seveda lokalne skupnosti dosti stane, ampak to gre tudi za izjemno pomembno dejanje
               države in lokalne skupnosti, da imamo prebivalstvo tam poseljeno. Danes pa se s to
               zakonodajo ne omogoča niti gradnja nekega hleva pri stavbi, ki tam stoji že 300 let.
               Razlage so, kot sem poudarjal, različne. Zato tudi od Ministrstva za okolje in
               prostor ter Ministrstva za kmetijstvo pričakujemo razumnost, ker velikokrat naše
               razlage, zakaj zahtevamo spremembo namembnosti kmetijskega zemljišča, ne padejo na
               plodna tla. Pa naj gre za infrastrukturo ali za nekatere pomembne objekte. Jaz moram
               povedati, da vsaj na Goriškem ali pa v Novi Gorici ni možen popolnoma noben razvoj.
               Natura sega v mesto, področje kmetijskih zemljišč, kjer koruza zraste do kolen, kjer
               pšenico, ki jo posejejo, potem zbalirajo, ne požanjejo, ker ni učinka, ker je to
               ilovnata in težka zemlja, ni možno graditi nič, ker je 1A kmetijsko zaščiteno
               zemljišče.</p>
               <p>Naj povem, da je pri nas, to je tudi bilo že danes rečeno in je zelo pomembno, to je
               velika bojazen lokalnih skupnosti, da nas bodo tujci pokupili. Mi vemo, da smo v
               Evropi, vse to jaz zdaj ne bom razlagal, vendar trgovci z novci prihajajo v Goriška
               brda, denar da na mizo in je lastnih vinograda. Neverjetne zaslužke imajo iz tega,
               ker njihovo vino potem pod znamko Colja se prodaja dosti boljše, kot če bi to kupili
               nekje blizu Vipave in drugih področjih. Tistih sedem milijonov, ki ostajajo nekako v
               tem skladu kmetijskih zemljišč, bi verjetno lahko koristno porabili, da uveljavimo
               predkupne pravice pa damo potem tiste vinograde, tista zelo dragocena zemljišča v
               najem kmetom, našim, ki so za to zainteresirani.</p>
               <p>Tako ostaja še vedno veliko problemov. Rad bi omenil tudi ogroženost teh naših
               področij od divjih živalih. Pa ne samo aktualnih volkovih na Krasu, tudi divji
               prašiči naredijo na trnovski-banjški planoti lep travnik v eni noči v preorano njivo,
               ki jo potem, ko jo kmet obdela, ocenjujejo kot njivo in ne več kot travnik, pa iz
               tega izhaja drugačna obdavčitev in še marsikaj.</p>
               <p>Vemo, da je pomembna vloga sklada in da bi marsikaj moralo biti spremenjeno,
               predvsem pa to, kar sem povedal, ker pričakujemo res realizacijo, da se besede gospe
               Sonje Bukovec uresničijo, da lokalna skupnost pride to teh zemljišč, ki so nujno
               potrebna za razvoj. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Lepo pozdravljeni vsi skupaj!</p>
               <p>Ko govorimo o poročilu, o delu sklada, vsako leto pravzaprav so vprašanja podobna
               ali celo ista, ampak to, kar sem prebral v poročilu odbora, me je pa resnično
               presenetilo, in sicer, da je ena od ključnih pomanjkljivosti, da še vedno ni dokončno
               vzpostavljena evidenca kmetijskih zemljišč. Po vseh teh letih niti ne vemo, s čim
               razpolagamo, kaj je tisto, kar je v lasti države oziroma v upravljanju sklada. Da se
               številke strašansko razlikujejo, za dvakrat, recimo od petdeset tisoč do devetdeset
               tisoč, kaj naj bi te številke dejansko pomenile. Jaz mislim, da je preprosto iz tega
               mogoče narediti samo en sklep: nehajmo se ukvarjati z upravljanjem kmetijskih
               zemljišč in gozdov na takšen način, kot se to dela do sedaj. Zaključimo
               denacionalizacijo, da se razumemo, prodajmo tisto, kar je za prodati kmetijskega
               zemljišča, prenesimo na občine tisto, kar je za občine pomembno. Naredimo sklad, ali
               karkoli že, za gozdove in naj ta država ima nek obseg varovanih gozdov in naj z njimi
               gospodari, vse ostalo pa naj se dejansko upravlja tam, kjer se.</p>
               <p>Ni mogoče po vseh teh letih, da se zapiše, da nimate evidenc, da ne veste, da so
               nerazrešene in tako naprej. To preprosto ni res, in to ob triindevetdesetih ljudeh,
               na dveh, treh koncih je zapisano, to bi pa naredili, če bi imeli dovolj ljudi. Lepo
               vas prosim, triindevetdeset ljudi za opravljanje petinpetdeset tisoč hektarjev je
               tako ali tako preveč, ne pa premalo. In stroški za opravljanje so preveliki. Moje
               prepričanje je trdno, da je potrebno neko spremembo narediti, ne redifinirati vloge
               sklada, kot ste napisali, ampak redifinirati celotno vprašanje, s katerim se sklad
               ukvarja. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima Rado Likar.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala lepa, predsedujoči. Pozdrav gospodu ministru, državni sekretarki, vodstvu
               sklada.</p>
               <p>Jaz se bom z nekaj besedami omejil samo na poročilo nadzornega odbora Sklada
               kmetijskih zemljišč in gozdov Republike Slovenije. Sam ugotavljam, da je iz
               predloženega poročila o delu nadzornega odbora sklada za leto 2007 mogoče ugotoviti,
               da je bilo marsikaj narejenega v smeri doseganja tako dolgoročnih kot kratkoročnih
               ciljev za delovanja sklada. Nadzorni odbor je svoje delo opravil dobro v smislu
               kvalitetnega odbora nad zakonitostjo dela Sklada kmetijskih zemljišč in gozdov
               Republike Slovenije, kar je tudi ena ključnih njegovih nalog.</p>
               <p>Tu bi izpostavil le eno, ki sem jo zasledil v poročilu, in sicer dobro, kvalitetno
               opravljeno delo na področju ugotavljanja neprijavljenih površin. Gre za 11.314
               hektarjev, ki so bila v lasti sklada in niso bila dana v zakup, so pa posamezniki, ki
               so obdelovali ta zemljišča v lasti Republike Slovenije, za njih dobivali subvencije.
               S skladom pa za ta zemljišča niso imeli sklenjene zakupne pogodbe. Nekaj dela bo
               verjetno še treba opraviti pri zakupih za zemljišča, ki so v solastnini s fizičnimi
               osebemi in pri nedokončanih komasacijskih postopkih ter za zemljišča, ki so predmet
               sodnih sporov glede lastništva.</p>
               <p>Dobro je tudi, kot je razvidno iz poročila, da so strokovne službe in poslovodni
               organ sklada konstruktivno sodelovali z nadzornim odborom. Ne bi mogel reči, da
               poročilo ni odsev dejanskega stanja pri tem pa ne mislim, da se nekatere stvari ne bi
               dalo opraviti bolje. Prepričan pa sem, da je vodstvo sklada nadzornega odbora, na
               čelu s predsednico, svoje delo opravilo dobro oziroma v skladu z veljavnimi predpisi.
               Seveda so predlogi v zvezi z izboljšanjem delovanja sklada vsekakor dobrodošli in
               vredni pozornosti ter tudi obravnave. Sam bom glasoval za to poročilo nadzornega
               odbora in tudi za oba predlagana sklepa. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Silven Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala lepa, gospod podpredsednik. Nadzor sklada nad gozdovi bi moral biti bolj
               učinkovit, saj se nam dogaja, da na področju lokalnih skupnosti prevladuje interes
               lastnikov gozdov in interes kapitala, ker nekateri odgovorni in župani stojijo na
               strani interesa kapitala, sam razvoj pa pelje v stihijski razvoj, kar nikakor ni
               sprejemljivo za večinsko prebivalstvo. Zgodi se tudi, da se prvotna namembnost
               gradnje, ki je bila v interesu države, umakne, konkretno avtoceste, stavbno zemljišče
               pa ostane, občina teren takoj vključi v svoj prostorski načrt, podleže interesu
               kapitala ter je pripravljena takoj podreti 6 hektarjev gozda v prvi fazi, v
               nadaljevanju pa še več kot 20 hektarjev, čeprav je v občini odprtih ogromno
               razpoložljivih možnosti za gradnjo, tudi takšnih, ki so se že začele in so se zdaj
               ustavile, verjetno zaradi recesije. Ne vem, zakaj si Sklad kmetijskih zemljišč in
               gozdov zatiska oči pred takšnimi nepotrebnimi in škodljivimi poseki gozdov, saj se s
               takšnim početjem dela nepopravljiva škoda. Vse večji vplivi narave nam narekujejo, da
               so gozdovi še kako potrebni za umiritev vetrov in niso le surovina za predelavo.
               Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franc Bogovič. <stage xml:id="Redna-02-2009-01-29.stage10">(Ne želi.)</stage> Besedo ima gospod Robert
               Hrovat.</p>
            </sp>
            <sp who="SDZ5:HrovatRobert">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Danes je bilo tukaj v tej dvorani
               povedanega zelo veliko. Kar nekaj je bilo pohval boljšega delovanja sklada kot v
               preteklih letih, nekaj pa seveda tudi kritik, da bi bilo lahko še boljše.</p>
               <p>Jaz bi se kljub vsemu v začetku dotaknil same definicije oziroma naziva tega sklada.
               Sklad kmetijskih zemljišč je po statusu javni zavod, ki gospodari s kmetijskimi
               zemljišči in gozdovi v lasti Republike Slovenije. Mislim, da je že sam status zelo
               poveden in govori o tem, kakšna je njihova naloga. V preteklih letih je bilo veliko
               nezakupljenih zemljišč. To se je izpostavljalo na vsaki seji, ko smo obravnavali ali
               pa ko se je obravnavala to tematika. Še enkrat moram reči, da sem vesel, da se je
               samo v primerjavi z leti 2006 do 2007 kar za 70% zmanjšala ta nezakupljenost
               zemljišč.</p>
               <p>Veliko govora je bilo o razdelitvi koncesijske dajatve od dobička iz gozdnega etata
               med občino in državo. Na prvi pogled je to vsekakor dobra poteza. Vendar pa se moramo
               zavedati, da je osnovna strategija sklada pravzaprav povečevanje površin gozdov v
               lasti Republike Slovenije. Moramo se zavedati, da je sklad v preteklih letih, pa
               recimo do konca lanskega leta, iz naslova zakona o denacionalizaciji vrnil
               denacionalizacijskim upravičencem kar 80.000 hektarjev gozdov. Iz tega navedenega je
               razvidno, da se je zato močno zmanjšal delež državnih gozdov. Govorimo celo o 30%.
               Zato se mi zdi prav, da je sklad v preteklih letih največji del sredstev pravzaprav
               iz naslova koncesijske dejavnosti namenil nakupom gozdov. Zato trdim nekaj. Bo prišlo
               do spremembe zakonodaje in se bo del koncesijske dajatve namenil občinam, je po mojem
               mnenju potrebno zelo natančno in precizno opredeliti način oziroma vir samega
               financiranja nakupov gozdov. Tukaj bo treba biti precej previden.</p>
               <p>Kar pa se tiče trgovanja sklada z nezazidanimi stavbnimi zemljišči, podpiram, da
               pride do sprememb in se s tem strinjam. Vendar je tudi tukaj treba biti zelo previden
               pri pripravi nove zakonodaje. Po mojem mnenju bi sklad vseeno moral zadržati del
               stavbnih zemljišč, saj bi le na ta način lahko dovolj učinkovito ustvarjal prihodke
               za nakupe, za državo strateško zanimivih zemljišč. S spremembo občinskih aktov se
               spreminja namembnost zemljišč iz kmetijskih v stavbna. Tako se posledično zmanjšuje
               obseg kmetijskih zemljišč, kar je logično. Če bo sklad prenesel brezplačno vsa
               stavbna zemljišča na občine, se bo delež kmetijskih zemljišč v lasti Republike
               Slovenije nezadržno manjšal, saj sklad ne bo imel več sredstev za ohranjanje obsega
               kmetijskih zemljišč. Potrebno bo veliko previdnosti in taktnosti, tankočutnosti pri
               pripravi besedila sprememb te zakonodaje.</p>
               <p>Seveda se sprašujem, če je sploh potrebna, pa bom povedal, zakaj. V normativnem
               planu Vlade ali pa v javnosti je bilo večkrat slišano, da zdajšnja koalicija resno
               računa oziroma resno razmišlja o uvedbi pokrajin. In če bo prišlo do uvedbe pokrajin,
               bo potem ta sprememba zakonodaje, o kateri danes govorimo, če bo prišlo do pokrajin v
               letu 2010, 2011, ne vem, je potem pravzaprav nepotrebno spreminjati to zakonodajo. To
               govorim iz razloga, ker bi bilo danes ta trenutek vse to, o čemer se mi pogovarjamo,
               že lahko rešeno, če bi v preteklem mandatu podprli pokrajinsko zakonodajo. Planirano
               je bilo, da se s 1. januarjem 2009 kmetijska zemljišča v lasti Republike Slovenije
               neodplačno prenesejo v last pokrajin. To je iz predlogov zakonov, o katerih smo v
               prejšnjem mandatu razpravljali. Stavbna zemljišča, gospodarjenje Sklada kmetijskih
               zemljišč in gozdov Republike Slovenije, se po stanju na dan 31. december 2008
               neodplačno prenesejo v last občin. Gozdovi, s katerimi upravlja Sklad kmetijskih
               zemljišč in gozdov Republike Slovenije, in kmetijska zemljišča, ki so v skladu z
               zakonom opredeljena kot negozdna zemljišča, ki so ekološko oziroma funkcionalno
               povezana z gozdom in skupaj z njim zagotavljajo uresničevanje funkcij gozda, ostanejo
               v lasti Republike Slovenije. In potem naslednja stvar. Ministrstvo, pristojno za
               kmetijstvo, najpozneje do 30. junija 2009 s pogodbo prenese posameznim pokrajinam in
               občinam v last kmetijska zemljišča, ki ležijo na njihovem območju.</p>
               <p>In še zadnje. Najkasneje do 30. junija 2009 se opravi redna likvidacija Sklada
               kmetijskih zemljišč in gozdov Republike Slovenije, določi se izvajalec o preostalih
               nalogah sklada ter prenos stvarnega in finančnega premoženja na pokrajine in občine v
               skladu s tem zakonom.</p>
               <p>Iz vsega tega navedenega lahko ugotovimo, da teh problemov, s katerimi se zdaj
               ukvarjamo, pravzaprav ne bi bilo več. In če koalicija misli resno z ustanovitvijo
               pokrajin, potem je modro, da se najprej premisli, ali se splača spreminjati zakon in
               zakonodajo samo za eno leto ali pa celo samo za pol leta. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima predsednica nadzornega odbora sklada, gospa Marija Osvald.
           </p>
            </sp>
            <sp who="SDZ5:OsvaldMarija">

               <speaker>DR. MARIJA OSVALD:</speaker>

               <p>Hvala lepa.</p>
               <p>Mogoče sem dolžna nekaj pojasnil. Najprej bi dala pojasnilo gospodu Brulcu, ker tudi
               jaz izhajam z Goriškega, in če imam katero območje pod lupo, imam sigurno goriško
               območje. In vam garantiram, da na goriškem območju se sklad - sklad se tudi sicer ne
               obnaša kot mešetar in nobenemu trgovci z novci ne prodaja svojih zemljišč - striktno
               drži Zakona o skladu kmetijskih zemljišč, sicer bi rad videl, da bi se spremenile
               posamezne postavke v zakonu, da bi lahko imel prioriteto pri nakupu določenih
               zemljišč, ki je danes nima. Če so se nekatera zemljišča prodajala po ceni, ki je
               precenjena, se sklad v to ni mogel vključiti. Če mislite to območje Brd v Neblem, to
               so bili prekupčevalci. In če so to kupili zamejski Slovenci, je to samo za
               pozdraviti. Če so oni imeli boljše pogoje pred 50-imi leti in živeli boljše, kot mi,
               in danes lahko kupujejo našo zemljo, naši kmetje je pač po tisti ceni ne morejo.
               Sicer pa vam garantiram, da se na območju občine Nova Gorica ni zgodila napaka.</p>
               <p>In mogoče še eno pojasnilo gospodu Anderliču na tisti odstavek, ki sem ga prebrala,
               da sklad še ni vzpostavil začetnih evidenc osnovnih sredstev in da tudi niso
               usklajene s stanjem v naravi, bi bilo dobro, da bi jih razumeli v kontekstu, da so še
               prosta zemljišča v solastnini s fizičnimi osebami, da so še nedokončane komasacije,
               da so še po več desetletij stare zemljiškoknjižne neizvedene menjave, sodni spori
               glede lastništva in včasih tudi kakšna napaka v knjiženju. Ni pa to polovica
               skladovih zemljišč. Sigurno ne. Mogoče je 10 tisoč hektarov ali manj, ampak v
               kontekstu teh velikih površin, ki so, so tudi v procentu takšne površine napake
               dovoljene.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Janko Veber.</p>
               <p>Prosim.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo.</p>
               <p>Mogoče še enkrat dodatna utemeljitev, zakaj je vendarle potrebno, da nezazidana
               stavbna zemljišča preidejo na občine in da pokrajine nenazadnje tudi niso rešitev za
               ta problem.</p>
               <p>Že osnovni Zakon o Skladu kmetijskih zemljišč in gozdov Republike Slovenije ni
               predvideval, da sklad upravlja z nezazidanimi stavbnimi zemljišči. Rešitev, ki je
               bila potem sicer zapisana v 14. členu, je pravzaprav spremenila nezazidana <q>"stavbna"</q>,
               v narekovajih, v kmetijska, vendar samo v tistem trenutku, dokler jih ima sklad v
               zakupu, če pa jih prodaja, pa jih prodaja po ceni za stavbno zemljišče. Tudi že
               zdajšnji zakon govori o tem, da po izvršitvi denacionalizacijskih odločb se v skladu
               z zakonom določijo kmetijska zemljišča in gozdovi, ki preidejo v last lokalnih
               skupnosti. Torej so zakonske rešitve že sprejete in predvidene in s tem tudi določen
               namen ter smiselnost delovanja in obstoj Sklada kmetijskih zemljišč in gozdov
               Republike Slovenije. Glede samih pokrajin pa, tudi če razmišljamo o tem, da naj bi
               imele pokrajine ta zemljišča, ampak mislim, da si vsi lahko zelo dobro predstavljamo,
               da tudi pokrajina ne bo tista, ki bo gradila vodovod, šole ali vse stavbe, ki jih je
               treba imeti, da lahko udejanjiš vse potrebe v lokalnem okolju, ampak bodo občine še
               vedno tiste, ki bodo to morale izvajati. Tako se tudi s pokrajinami nič ne spremeni,
               še vedno ostane tisto breme na občinah, še vedno bo treba vzdrževati ceste in bolj,
               kot bodo obremenjene zaradi spravila lesa ali pa kmetijskih pridelkov, večji stroški
               bodo pri tem nastajali. In tudi zakon o varstvu okolja, še enkrat samo ponovim, že
               danes določa, da del koncesnine iz premoženja, ki je v državni lasti, za katero je
               podeljena koncesija, pripada lokalni skupnosti, na območju katere ta prihodek tudi
               nastaja. Sicer razumem, da si Sklad kmetijskih zemljišč in gozdov želi ohraniti čim
               več tudi takega premoženja, ki ima izjemno visoko ceno na trgu, in je s tem tudi
               pomemben igralec na nepremičninskem trgu. Ampak vendar, če sam ne vloži niti evra v
               to, da neko zemljišče postane bistveno več vredno, kot je, recimo, če je samo
               kmetijsko ali pa gozdno, potem je tu nekaj hudo narobe. Vlagaj v to in potem tudi
               poskušaj tržiti. Ne pa, da ne vlagaš nič, poskušaš pa potem iztržiti vse.</p>
               <p>Tudi glede ostalih zadev, ki so bile danes že povedane. Seveda, sklad je izjemno
               pomemben igralec pri razvoju podeželja. In ponovno trdim, da do tega trenutka ni v
               celoti ali pa zelo malo pravzaprav upošteval to možnost in priložnost, ki jo ima.
               Zato je tu te stvari treba spremeniti. Mislim, da se velik del tega problema s temi
               sklepi, ki so predloženi s strani odbora, razrešuje, seveda pa bo treba tudi v
               prihodnosti še veliko več postoriti, da bo ta odnos med skladom in potrebami razvoja
               v posameznem okolju res usklajen. Pa bom podal samo neko plastično predstavo, ker smo
               danes veliko govorili tudi o tem, da gozdarji plačujejo premalo koncesij in tako
               naprej. Država ima podjetje, ki je v 70% državni lasti; gre konkretno za Snežnik,
               Kočevsko Reko. In lahko natančno pogleda tako poslovanje tega podjetja kot tudi ves
               princip od trenutka odkazila hloda oziroma lesa do poseka, spravila in potem prodaje
               na trgu. Torej ves ta proces država lahko v detajle spremlja in doreče mehanizem, ki
               je potreben, da ostane koncesionarju tisto, kar potrebuje za svoj obstoj in razvoj,
               in tudi kar potrebuje država in sklad, da upraviči gospodarno ravnanje z državnim
               premoženjem. Zavedati se pa moramo, da tudi po izteku teh koncesijskih pogodb bo
               prišlo do ponovnega razpisa, bo seveda konkurenca na trgu, mislim da, bistveno
               zahtevnejša kot ob podelitvi koncesije zdajšnjim koncesionarjem. Slovenija je
               vstopila v Evropsko unijo in tudi podjetja iz Italije, Avstrije bodo z veseljem
               kandidirala na razpisih za podelitev koncesij. Če se v Sloveniji ne znamo zmeniti, da
               potrebujemo močna podjetja tudi na področju gozdarstva, da bodo lahko konkurenčna
               avstrijskim, italijanskim, potem mislim, da je pri tem razmišljanju nekaj hudo narobe
               oziroma prodajamo svoje nacionalno premoženje ali pa ga podarjamo v upravljanje in
               gospodarjenje s koncesijo pač nekomu, ki bo to naredil seveda z velikim veseljem in
               tudi z velikim veseljem ta les v še večji meri, kot se danes dogaja, izvažal v
               Italijo ali v Avstrijo.</p>
               <p>Mislim, da nam ta hip v Sloveniji manjka odnos do tega bogastva v tem smislu, da
               vzpostavimo mehanizem, da se ta les resnično predela tudi v Sloveniji, pa ne samo les
               za industrijo, ampak tudi veliko razmišljamo o energetskih virih, veliko razmišljamo
               o tem, ali bomo izpolnili kjotski sporazum ali bomo izpolnjevali kriterije glede CO2
               in tako naprej. Ampak nekih konkretnih ukrepov s strani države, da bi dejansko to
               tudi omogočili v Sloveniji, ni zaznati.</p>
               <p>Tako na tem področju nas resnično čaka še veliko dela, ki pa ni odvisno in povezano
               samo z delovanjem sklada, ampak gre dejansko za usklajeno delovanje tako Ministrstva
               za kmetijstvo, okolje in predvsem tudi gospodarstvo, ki je pristojno za to, da
               poskuša tudi vzpostaviti energetsko učinkovito proizvodnjo, in ne nazadnje tudi
               Ministrstva za delo. In če bomo znali stimulirati tehnologije v Sloveniji, ki bodo
               lahko predelovale in dobivale ne drago surovino ali pa cenejšo surovino, kot jo
               recimo mi prodajamo v Italijo ali v Avstrijo, potem smo veliko naredili tudi za
               celoten proces gospodarjenja in v upravljanje z državnim premoženjem, pa ne nazadnje
               tisti resnično največji dobiček ali dodana vrednost ostaja v Sloveniji. Mi tega v tem
               trenutku še vedno nismo pripeljali do te meje, da to omogočimo. In če kaj, bi
               pričakoval, da se bomo v prihodnosti resnično resno pogovarjali o celotni verigi, od
               načrtovanja, ki ga ima Zavod za gozdove, do spravilo lesa, prodaje in seveda potem
               tudi same predelave. Ta krog mora biti v čim večji meri sklenjen v Sloveniji in upam,
               da bo to eden od novih in večjih izzivov, tudi skupaj z lokalnimi skupnostmi. Namreč
               dejstvo je, da zemljišča, da nekdo razvije tak program, poskuša zopet zagotoviti
               občina in četudi občina ima v lasti zemljišča, ki so opredeljena kot nezazidana
               stavbna, lahko nenazadnje za to tudi pridobiš evropska sredstva, s katerimi komunalno
               opremiš takšno zemljišče. To zemljišče je tudi zaradi tega ceneje. Seveda, če to
               zemljišče kupuješ od sklada, da ga komunalno opremiš, je normalno ta cena bistveno
               dražja in ni spodbuda za razvoj bodisi lokalnemu podjetju ali pa tudi kakšnemu
               drugemu, ki bi lahko prišlo v to okolje in organiziralo proizvodnjo in predelavo v
               našem prostoru. Seveda je evropski trg odprt, smo dovzetni za to, da ta kapital
               prihaja k nam, ampak, če ga že hoče vložiti nekdo, ga naj vloži tudi v tej obliki, da
               ne bo samo posekal pa odpeljal, ampak da bo ta kapital poskušal oplemenitit s
               predelavo tudi v Sloveniji. Mislim, da so tukaj občine tudi skozi lastništvo teh
               zemljišč izjemen partner, ki lahko dejansko tudi v tej verigi pripomore k temu, da je
               dobro sodelovanje med vsemi resorji - ali pa če rečemo med Vlado in občino -, da ta
               cilj tudi dosežemo. Tako so ti predlogi, ki jih je podal Odbor za kmetijstvo,
               gozdarstvo in prehrano, resnično izjemno pomembni in seveda jih bom tudi sam podprl,
               tudi poslanska skupina, zagotovo pa tudi, upam da večina danes tukaj v parlamentu. Ne
               nazadnje pa skladu potem damo tudi s tem tisto svojo osnovno nalogo, ki jo naj
               opravlja, naj se resnično specializira za upravljanje s kmetijskimi zemljišči in
               državnimi gozdovi. Ostale stvari pa seveda so predmet, mislim, da pa kar drugih
               institucij, ki smo jih danes že omenjali in so za to tudi ustanovljene. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo splošno razpravo. Vsi prijavljeni razpravljavci, ki ste to
               želeli, ste dobili besedo. Ker čas, določen za razpravo, še ni potekel, sprašujem,
               ali želi na podlagi prvega odstavka 71. člena Poslovnika Državnega zbora še kdo
               razpravljati? Prosim za prijavo, kajti vidim kar nekaj rok. Prijava teče. Prosim,
               gospod minister, pritisnite. Še ne zdaj, ampak pritisnite na tipko. Bom upošteval, da
               sem vas opozoril, ker je to prvič in vam tudi dajem besedo. Vsak razpravljavec ima na
               razpolago 5 minut. Izvolite, gospod minister.</p>
            </sp>
            <sp who="SDZ5:PogačnikMilan">

               <speaker>DR. MILAN POGAČNIK:</speaker>

               <p>Hvala lepa, gospod predsedujoči. Spoštovane poslanke in poslanci. Naj se opravičim,
               ker nisem bil na prvem delu razprave prisoten, ker je potekala seja Vlade, vendar je
               mag. Sonja Bukovec imela uvodno predstavitev, kakor sem informiran. Kolikor sem pa
               spremljal razpravo, seveda se strinjam s številnimi razpravljavci, ki so poudarjali,
               da je treba na tem področju določene stvari dodelati in spremeniti. Na Ministrstvu za
               kmetijstvo, gozdarstvo in prehrano smo seveda kot eno iz prioritet si zadali tudi v
               okviru letošnjega normativnega programa tudi dodelavo zakona o Skladu kmetijskih
               zemljišč. Istočasno smo nekako ugotovili tudi, da ne glede na to, da ni v normativnem
               planu, da je treba nekatere vsebine v Zakonu o kmetijskih zemljiščih ravno tako
               dodelati, in sam celo menim, da boste relativno hitro po proceduri, ki je predpisana,
               dobili tudi na poslanske mize dopolnitve in spremenitve Zakona o kmetijskih
               zemljiščih v varianti, ki bo omogočala odpravo res nujnih administrativnih težav in
               tehničnih težav, ki omejujejo uspešno delovanje na temu področju.</p>
               <p>Glede razprave o Skladu kmetijskih zemljišč bi pa dajal to, da sem slišal vse v
               razpravi, vsa tista aktualna vprašanja, o katerih smo se tudi na ministrstvu
               pogovarjali, od evidence kmetijskih zemljišč, o vprašanju namembnosti, tudi o
               zaokroževanju posesti, kar pravzaprav ni nepomembno, tudi o nakupih in seveda
               prodajah. Ravno tako se mi zdi zelo pomembno vprašanje razmerje in vloga občin, potem
               vprašanje nedokončanih predpisov, vprašanje prenosa stavbnih zemljišč, potem
               definiranje javnega interesa na določenih površinah in pa seveda tudi druge vsebine,
               ki se vežejo nekako ne samo na Ministrstvo za kmetijstvo, gozdarstvo in prehrano,
               temveč tudi na Ministrstvo za okolje in prostor. Z njim pripravljamo eno obsežno
               razpravo, v kateri moramo razčistiti kar preko štirideset, bi lahko rekel, nerešenih
               vprašanj, ki se dotikajo tudi vsebin, katere so nekateri razpravljavci omenil;
               recimo, gospod Brulc je omenil nekatere vsebine, škode in tako naprej, ki se
               pojavljajo, tudi do politike gospodarjenja s kmetijskimi zemljišči. Tukaj moram
               mogoče koga razočarati, minister za kmetijstvo je nedvomno predstavnik kmetov in
               kmetstva in v temu segmentu bomo vsekakor ščitili najboljša kmetijska zemljišča.
               Razumemo pa tudi potrebe lokalnih skupnosti za njihovo širitev in ob primernem
               dialogu vzpostavljanja novih, recimo, kmetijskih površin se da marsikaj rešiti. Ti
               razgovori, bi lahko rekel, vsekakor vsakodnevno potekajo, prošenj in zahtevkov za
               razgovor je veliko in skušamo v največji meri biti ne zaverovanci, temveč
               pospeševalci procesov, ki so koristni za državljane in državljane, za lokalne
               skupnosti in seveda ob prioriteti, ki jo imamo, to pa je slovensko kmetijstvo.</p>
               <p>Menim, da je razprava, za katero se vam zahvaljujem, zelo dobra podlaga. Vsem
               sestavljavcem zakona, ki intenzivno delajo, moram reči, da delovne skupine intenzivno
               delajo. Celo se lahko zgodi in se bo zgodilo, da bodo spremembe in dopolnitve Zakona
               o kmetijskih zemljiščih celo prej prišel na vaše klopi kot zakona o skladu. Pa kljub
               vsemi imamo za to določen rok v našem normativnem programu, to je konec septembra
               oziroma 1. oktober, ko naj bi prav zakon bil v vladni proceduri.</p>
               <p>Jaz upam, da je program, kakršnega so zastavili - tudi po razpravi sodeč vidim, da
               je - zelo usklajen z razpravo, ki je bila danes v Državnem zboru, in se vam za to
               razpravo zahvaljujem. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Štefan Tisel. Izvolite.</p>
            </sp>
            <sp who="SDZ5:TiselŠtefan">

               <speaker>MAG. ŠTEFAN TISEL:</speaker>

               <p>Hvala lepa za besedo, gospod predsedujoči. Spoštovani gospod minister, gospa
               sekretarka, vodstvo sklada, spoštovane kolegice in kolegi. Res sem vesel, da je ob
               tej razpravi ob tej točki poročilo nadzornega odbora Sklada kmetijskih zemljišč in
               gozdov Republike Slovenije tudi veliko vsebinskega govora o vsebinski problematiki,
               kar še posebej občutimo občine. Tako je bilo veliko slišati, da naj bi kmetijska
               zemljišča prenesli na občine, ker bi občine dosti bolje gospodarile s temi zemljišči.
               Imeli bi jih na razpolago tako za zamenjavo s tistimi pravimi kmetovalci, ki ta
               zemljišča rabijo za svojo osnovno proizvodnjo, ko gre za infrastrukturo, za ceste,
               tudi državne ceste in pa za podobne situacije. Prav tako gozdovi so predstavljali na
               podeželju vir preživetja. Še v starih časih, ko so še živeli grofje in so bili
               grofovski gozdovi, so ti kmetje v teh krajih živeli od tega. Danes koncesionar s
               težko mehanizacijo te gozdove izsekuje. Domačini, tudi občine nimajo nič od tega in
               tudi koncesnine so zelo nizke v primerjavi z vrednostjo tega lesa, ki se v glavnem
               izvaža preko naših meja, tako da stoji kar precej naše domače lesne industrije.</p>
               <p>Kot sem že rekel, so zelo pomembni za ohranitev podeželja in poseljenosti na
               podeželju prav ta kmetijska zemljišča in gozdovi, zato je treba res posebno pozornost
               nameniti tudi tej temi tudi ob drugi priliki. Morda tudi pri podeljevanju koncesij.
               Prizadeti me opozarjajo, zakaj ne bi domača lesna industrija dobila koncesije pa bi
               ta les predelovali v Sloveniji. S tem bi se ohranila delovna mesta, tovarne že
               stojijo, oprema je - in podobna razmišljanja. Ne vemo, če bo še kaj sekati čez 5 let
               ali koliko let, ko bodo te koncesije potekle.</p>
               <p>Tako sem res vesel, da je bilo veliko vsebinskega o tem povedanega. Poročilo
               nadzornega odbora bom podprl, prav tako pa oba predlagana sklepa. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Anderlič. Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Najbrž je zaman ponavljati vse tisto, kar se leta in leta ponavlja, ampak glede na
               to, da vendarle poskušate zagovarjati nekaj, kar ni dobro, nekaj, kar bi morali
               spremeniti in skrajni čas je, da si preprosto priznamo, da je sklad odigral
               zgodovinsko vlogo in da je postal sam sebi in celotni državi v breme in oviro.</p>
               <p>Vi meni pravite, da se številke ne razlikujejo. Berem vaše poročilo. Na dan 31. 12.
               2007 po podatkih o dejanski rabi sklad upravlja s 55.518 hektarjev kmetijskih
               zemljišč, primernimi za kmetijsko obdelavo. Zaradi neusklajenosti katastra s stanjem
               v naravi se podatke o zemljiščih, ki so dejansko primerna za obdelavo, razlikuje od
               podatkov uradnega katastra, po katerem sklad razpolaga s 94.000 hektarji. To je vaše
               poročilo na strani 17. Torej, jaz drugega kot brati ne znam, niti nočem, nočem
               špekulirati, mogoče ima točne evidence tisti človek, ki ste ga pred kratkim
               odpustili. Ne vem, mogoče. Ali jih je izvozil s svojimi računalniškimi programi v
               Bosno ali kam drugam? Ampak to boste morali vi kot nadzorniki narediti in
               ministrstvo.</p>
               <p>Ena od ključnih stvari, poleg denacionalizacije na drugem mestu, je promet s
               kmetijskimi zemljišči in gozdovi, zložbe, komasacije in podobno in tako naprej - od
               tega nič. Oziroma na treh koncih pišete, da bi pa na redili, recimo, tam za neko
               območje pišete, da bodo nekatere vloge prišle v nekaj letih na vrsto za obravnavo,
               ker ljudje hočejo kupiti zemljo. Jaz pa mislim, da vse tisto, kar je pod hektar ali
               pod ar in tako naprej, ki jih imate po celi Sloveniji vmes raznorazne parcele, ki jih
               nimate niti v zakupu, niti ne veste za njih, niti ne vedo izpostave, da bi jih gladko
               lahko prodali sosedje in tisti tam bi bili zainteresirani. Kaj se imate vi za
               ukvarjati s prometom stavbnih zemljišč - res ne vem! To ni delo, ki naj bi ga
               opravljal Sklad kmetijskih zemljišč in gozdov. To je zadeva, kjer bi kvečjemu lahko
               Ministrstvo za okolje ali Ministrstvo za gospodarstvo - če že. Ampak kot rečeno,
               izhodišče, da se to prenese na pokrajine - je bilo dobro zamišljeno - vendar ne vidim
               nobene ovire, da se ne bi pogledalo od primera do primera in se to uredi z občinami v
               bilateralnih razgovorih, s pogodbami o prenosu. Sam pa mislim, da tisto, kar je
               mogoče prodati, in večino tega je mogoče prodati, da se proda.</p>
               <p>Nesprejemljivo je, da sklad oddaja v najem veleposestnikom ogromne površine zemlje,
               enkrat na leto <q>"pomulčijo"</q>, 90 evrov plačajo zakupnine, dobijo subvencijo 500 in več
               evrov - to je nesprejemljivo! To je samo prelivanje denarja v žepe nekaterih, ki so
               slučajno bili zraven pri tistih, s katerimi vi vse te stvari operirate.</p>
               <p>Občine in nekatere skupnosti imajo resne probleme, da ne morejo načrtovati svojega
               razvoja. Poznam nešteto primerov, ko bi lahko reševale. Tudi tu je že nekdo govoril o
               tem, kako bi lahko določene stvari urejale občine znotraj svojih pristojnosti, ki jih
               imajo, s svojimi prebivalci, tako s kmeti kot s podjetniki in tako naprej, in bi z
               ustreznimi zamenjavami, prodajami in tako naprej lahko marsikakšen problem razrešili.
               S stotimi ljudmi, ki jih imate, in pravite, da jih imate še bistveno premalo, da bi
               lahko v nekaj letih enostavne vloge za odkup oziroma zamenjave reševali, da jih ne
               boste v nekaj letih rešili - to je preprosto cinizem; cinizem, ki ne prenese resne
               presoje, kaj pravzaprav v tej državi počnemo. Treba se je lotiti stvari na začetku.
               Jaz verjamem, da bo ministrstvo pogledalo, kaj je sklad do zdaj opravil. Torej,
               opravil je vlogo - in treba je rezervirati za denacionalizacijo tisto, kar je še, da
               se to dokonča - prometa ne opravlja, kar je bila temeljna naloga, komasacij in tako
               naprej ne opravlja, investicije v izboljšanje zemljišč so majhne.</p>
               <p>Zavzemam se pa absolutno za to, da država naredi po vzoru najsibo Avstrije ali
               kakšne druge države fond varovanih gozdov, ki jih bo tudi upravljala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Pukšič.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi, gospod minister, direktor
               Sklada kmetijskih zemljišč s sodelavci! No, ja, po toliko letih delovanja Sklada
               kmetijskih zemljišč se mi zdi danes ob obravnavi tega poročila z nekaterih strani
               nekorektno pljuvati po njem, kaj je njegovo delo in kaj ni ter kaj bi moral in tako
               dalje. Namreč, po moje je sklad delal v skladu z zakonodajo. Zakonodajo smo
               sprejemali tu, pripravljala jo je pa Vlada, takšna ali drugačna. In tisti, ki so
               imeli največ te oblasti v rokah, so pač najbolj krivi, kako slabo zakonodajo so
               pripravljali, sklad je pa pač svoje izvajal.</p>
               <p>Sam se pa strinjam globoko s tistim, tako tudi z ministrom in z nekaterimi navedbami
               v poročilu, ki ste ga zapisali, da je treba nekatere stvari spremeniti. Navsezadnje
               zato smo tudi poslanke in poslanci in Vlada, da živimo z dnevi, torej s tokom, ne pa
               da beremo levite za nazaj. Strinjam se, da je treba - gospod minister, poslanke in
               poslanci, Vlada - narediti možnost vpliva lokalnim skupnostim tako na kmetijska
               zemljišča kot gozdove. Ne strinjam se s tistimi, ki govorite, da je treba gozdove
               pustiti kar tako neki državni lasti, ampak mislim, da je nujno treba zagotoviti
               Zavodu za gozdove, da bo kot odličen regulator - ker tam je ogromno stroke in tega
               bog ne daj, da bi to v tej državi zapravili -, da bi sklad v neki drugi obliki
               funkcioniral in imel kot regulator kontrolo čez delovanje kmetijskih zemljišč.</p>
               <p>Kar se tiče stavbnih zemljišč definitivno, poglejte, ko občine predlagajo spremembo
               prostorskega plana, gradnjo cest, kanalizacij in tako dalje, dobijo soglasje s strani
               Vlade Republike Slovenije. Ko so to dobile, se tista zemljišča avtomatsko prenesejo
               na občine; torej ko postanejo stavbna, ne pa, da se jim cena zaradi tega dvigne od 10
               do 20-krat, sploh, ko gre za infrastrukturo. Ne govorim, če gre za neko gradnjo
               trgovca in tako dalje, kjer se bo ustvarjal privatni profit. Niti slučajno ne
               razumem, in to smo vsi v občinah na lastni koži tudi poskusili, da se ne da dobiti
               zemljišča za gradnjo kanalizacije in pod milim bogom ni druge poti kot tista parcela,
               ki je. Poleg tega celo dobiš evropska sredstva in ne moreš tega zgraditi zato, ker
               država, sklad občini, lokalni skupnosti ne zaupa, ne da, skratka ji onemogoči.</p>
               <p>Spoštovani, definitivno je treba nekaj narediti tudi na delovanju teh območnih enot.
               Te območne enote imajo omare neobdelanih dokumentacij leta in leta nazaj in na to
               sami tudi v poročilu opozarjate, da naloge območnih izpostav niso narejene.</p>
               <p>Minister, predkupna pravica predkupna pravica ali pa pravica, kdo lahko dobi v zakup
               zemljišče s strani sklada. Kmet A in kmet B. Kmet A je tisti, ki je, recimo, tudi
               izobražen, tisti tudi, ki se s kmetijstvom resnično ukvarja; kmet B je pa tisti, ki
               je v službi pa ima neko zemljišče, ga zorje, koruzo proda. Ker pa ima tisti bližje
               do, ne vem eno parcelo zraven skladove, dobi kmet B zemljo v obdelavo. To je
               popolnoma nepravično, nekorektno in za ohranjanje tega, kar hočemo delati, bi bilo
               treba to zakonodajo spremeniti. Bistven bolje bo, če bodo seveda lokalne skupnosti
               smele in bodo sodelovale. Danes lokalne skupnosti ne vemo: ne s kom, ne kdaj, ne za
               koliko let so podpisane koncesijske pogodbe. Na ta način občine težko, bom rekel,
               razvijajo tudi v tistem okolju tako svoje projekte kot razvoj kmetstva in kmetov.</p>
               <p>Tukaj vas čaka veliko dela in dobro bi bilo, da bi na že izpostavljene stvari, pač
               ko bi pripravili zakonodajo, imeli prave odgovore. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Jaz sem vesel, da je med nami tudi minister za
               kmetijstvo.</p>
               <p>Spremembe so nujne, spremembe v delu sklada so nujne, takojšnje morajo biti.
               Odgovornost za dosedanje delo pa lahko ali terjamo od zdajšnjega direktorja - za
               slabo, da se razumemo, ne za dobro delo - ali pa jo boste sprejeli vi, odgovornost za
               slabo delo, spoštovani minister. Ni sprejemljivo, da se danes tu zavaja, veste.
               Gospod Brulc je podal poslansko vprašanje, pa je dobil, bom rekel, netočen podatek
               oziroma - ne bom rekel, da se je kdo zlagal.</p>
               <p>Poglejte, 6. marca 2008, eno leto bo od tega, ko smo mi pisali na Vlado Republike
               Slovenije, da se dogajajo v Skladu kmetijskih zemljišč čudne zadeve. Smo opisali tudi
               dva načina, kako tujci prihajajo do slovenske zemlje, po našem mnenju je to
               nacionalna izdaja. Poslušajte, da lahko nekdo, ki ni rezident Slovenije, kupuje
               kmetijsko zemljišče v Sloveniji na takšen način, opozarjamo že tri leta, pa se nič ni
               zgodilo. Prvi način je, da se ustanavljajo zadruge, da je v tej zadrugi seveda eden
               od državljanov Republike Slovenije, zadaj pa so dejansko potem italijanski rezidenti
               in za to celo Italija namenja ugodne kredite. Navedel sem tudi primer kmetijske
               zadruge v Brdih, to je nadzornica v bistvu negirala, čeprav je takrat imela dosti
               povedati v časopisu. Jaz sam sem se pogovarjal z Brankom Tomažičem, ki je tudi, bom
               rekel nadzornik sklada, in v temu poslanskemu vprašanju sem to tudi napisal.</p>
               <p>Drugi primer pa je, ko se ustanavljajo pravni subjekti, d.o.o.-ji ali d.d.-ji. To pa
               lahko ima tudi tuj državljan in k temu dokapitalizacije pristopajo Slovenci tako,
               seveda prej so nagovorjeni, da prinesejo zemljo v to osnovno vrednost podjetja, ki jo
               pa kasneje lastnik odkupi. To ve, naša Vlada, to ve - pa se nič ni zgodilo!</p>
               <p>O lesu. Kako se les prodaja in kako se v bistvu vršijo goloseki. Z ministrom sva se
               sama prepričala. Sedaj, pred nedavnem je bil pri meni, pri nas na Primorskem na
               obisku - vesel sem tega obiska, da smo ga lahko seznanili z vso perečo problematiko
               kmetijstva - in smo videli v Senožečah, primer zajčica - goloseki. In to zemljišče,
               ki je dano v najem tudi s strani sklada! In veste, kdo odvaža biomaso - Avstrijec!. V
               vseh teh primerih je tujec tisti, ki pokupi potem dobrino našega gozda - seveda za
               zelo male cvenke in jo odpelje kot odličen produkt. To, kar mi dovoljujemo niso
               delali niti Italijani takrat, ko so delali goloseke na Primorskem za potrebe Benetk.
               Sramota je to, da se to dovoljuje! Danes imamo s strani Italije dejansko kupovanje
               rapalske meje. Gospe in gospodje, kupovanje! Njih je 60 milijonov, nas pa 2 milijona
               in če boste tako delali, bo slovenska zemlja vedno manjša. Na to smo vas opozarjali,
               da ne boste rekli, da zganjamo demagogijo. Šest let vas na to opozarjamo, pa nič ni
               bilo. Pa ne bom krivil prejšnje vlade pa tudi ne predprejšnje pa pričakujem od te, da
               bo nekaj storila! Tu ne gre za nezakonito poslovanje sklada, za netransparentno
               poslovanje sklada, gre za izdajo slovenskih nacionalnih interesov; in prosim vas,
               minister, dajte se seznaniti z dejansko situacijo. Mi vas bomo še enkrat - in tudi
               danes so bile zelo kritične pripombe ostalih. Jaz verjamem, da tudi poslanci v
               poziciji bi izrekli bolj ostre besede, če bi smeli. Jaz sem se z njimi pogovarjal
               tudi, s pozicijskimi poslanci. Še bolj kritični bi bili, če bi smeli. So pa povedali
               velike nepravilnosti danes tu in ne moremo reči, da je vse v redu, za božjo voljo, če
               ni.</p>
               <p>Jaz pričakujem takojšnje spremembe na področju ustrezne zakonodaje, ki uravnava
               delovanje sklada ali pa preprosto, kot smo sami predlagali, ukinitev sklada.
               <gap n="..."/><stage xml:id="Redna-02-2009-01-29.stage11">/Opozorilni znak za konec razprave./</stage><gap n="..."/> Zakaj pa bi čakali na regije, če lahko
               preprosto ta zemljišča damo občinam? S tem bomo povečali tudi možnost, da občine
               transparentno, gospodarno poslujejo in da so manj odvisne od državnega proračuna. Jaz
               verjamem, da imajo župani v vseh občinah take aparate, da bodo znali gospodarno
               ravnati s to zemljo. Zakaj moramo imeti nek sklad? Zakaj mora biti to v Ljubljani?
               Zakaj moramo dovoliti to svinjarijo, ki se danes dogaja? Jaz bi prosil odgovore za ta
               vprašanja. Saj jih imate.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O predlogu sklepa bomo v skladu s časovnim potekom
               seje zbora odločali danes, v okviru glasovanj čez pol ure. To je ob sedemnajsti uri
               in pet minut. S tem zaključujem to točko dnevnega reda in prekinjam sejo zbora, ki jo
               bomo nadaljevali čez pol ure, ob sedemnajstih in 5 minut, in sicer z glasovanji o
               odločitvah k vsem točkam dnevnega reda 2. seje zbora.</p>
               <stage type="time">(Seja je bila prekinjana ob 16.35 in se je nadaljevala ob 17.05.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane poslanke in poslanci! Prosim vas, da zasedete mesta v dvorani. Prehajamo
               na glasovanja Državnega zbora o predlogih odločitev. Poslanke in poslance prosim, da
               preverijo delovanje svojih glasovalnih naprav, in sicer mora na desni strani vložene
               kartice goreti oranžna lučka.</p>
               <p>Prehajamo na prekinjeno <title>1. točko dnevnega reda - vprašanja poslank in
                  poslancev.</title>
               </p>
               <p>V skladu s predlogom poslanca Jožeta Tanka bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade, gospoda Boruta Pahorja, na poslansko vprašanje gospoda Jožeta
               Tanka v zvezi s kadrovskimi menjavami.</p>
               <p>Obrazložitev glasu v imenu poslanske skupine. Prosim za prijave. Gospod Zmago
               Jelinčič Plemeniti, prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. V Poslanski skupini Slovenske nacionalne stranke bomo
               ta predlog podprli. Mislim, da je razprava nujna. V tej razpravi se lahko pokaže, kdo
               so tisti, ki ostajajo na določenih pozicijah, in tisti, ki se jih menjuje, in tisti,
               ki na novo prihajajo na določene pozicije. Zagotovo je marsikaj slabega in napačno in
               zakaj bi to skrivali pred javnostjo in pred poslanci.</p>
               <p>Mislim, da je smiselno, da se o tem razpravlja in da se pred javnostjo - čeprav
               moram reči, da je ta javnost vedno bolj skrčena, odkar drugi program ne prenaša več,
               kaj se dogaja v Državnem zboru - pa vendar mislim, da je smiselno, da se malo več
               izve, kaj se dogaja v Sloveniji. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Jože Tanko. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Predsednik Vlade je napovedoval novo kadrovsko paradigmo, se
               pravi, da se bodo zamenjave izvršile le na funkcionarskih mestih in da ne bo zamenjav
               na direktorskih mestih v direktoratih in tudi v službah. In če bo tu prišlo do
               zamenjav, naj bi se zgodile samo na osnovi tega, če bo obstajal utemeljen sum, da
               delo ni bilo dobro opravljeno. Te napovedi se ne uresničujejo in se kršijo že od
               samega imenovanja Vlade naprej. Dogajajo se zamenjave v direktoratih, in sicer pet
               zamenjav, potem je sedem zamenjav generalnih sekretarjev ministrstev, zamenjan je
               direktor UKAM, zamenjan je vršilec dolžnosti direktorja Kada, zamenjanih je enajst
               nadzornikov, trije člani sveta JAPI, trije člani upravnega odbora Filmskega sklada in
               tako naprej. In to je šele začetek teh zamenjav, kajti sledijo napovedi novih
               postopkov in novih zamenjav.</p>
               <p>Dela se tudi tako imenovana <q>"Cviklova lista za odstrel"</q>, kjer se popisuje vse
               uradnike, ki so bili zaposleni v mandatu prejšnje vlade. Več teh uradnikov je bilo že
               prerazporejenih, nekaj jih je moralo oditi, najbrž zaradi pritiskov oziroma mobinga.
               Gospod Cvikl je tudi javno napovedal, da za nekatere zaposlene ne more najti dela,
               pač ker so iz drugih političnih strank. In vse to poteka v nasprotju s trditvijo
               predsednika Vlade, ki je javno izjavil, in tudi dal obljubo pred ljudmi, da ne bo:
               <q>"zamenjal niti enega človeka na javni funkciji, če ne bo utemeljenega suma, da ni
               dobro opravil svojega dela. Niti z besedo ga ne bom vprašal, kateremu svetovnem
               nazoru ali politični opredelitvi pripada."</q> Vendar očitno je politična pripadnost
               postala ekskluziven kriterij, tudi zato, da ne dobiš niti dela tam, kjer bi lahko
               delal in kjer imaš delovno mesto. Na funkcije prihajajo novi kadri, politični kadri,
               kot je dr. Draško Veselinovič, poslanec Liberalne demokracije, direktor Direktorata
               za energijo je postal mag. Janez Kopač in v nadaljevanju bo verjetno še kar veliko
               teh političnih kadrovanj. Koncept, ki ga je obljubljal predsednik Vlade, gospod
               Pahor, ki ga je dajal pred volitvami in tudi večkrat ponovil tu v Državnem zboru, se
               ne odvija in z vsakim imenovanjem pač ugotavljamo, da politika kadrovanja poteka
               drugače. In ker to poteka drugače, predlagam da o tem opravimo razpravo.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 82 poslank in poslancev, za je glasovalo 39, proti 39.</p>
               <p><stage xml:id="Redna-02-2009-01-29.stage13">(Za je glasovalo 39.)</stage> <stage xml:id="Redna-02-2009-01-29.stage14">(Proti 39.)</stage></p>
               <p>Sklep ni sprejet. Ni sprejet. Moral bi bil sprejet, če bi bil en glas več.</p>
               <p>V skladu s predlogom Zmaga Jelinčiča Plemenitega bo Državni zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru predsednika Vlade, gospoda Boruta Pahorja, na poslansko vprašanje gospoda
               Zmaga Jelinčiča Plemenitega v zvezi z vstopom Republike Hrvaške v Zvezo Nato.</p>
               <p>Obrazložitev glasu v imenu poslanskih skupin. Prosim za prijavo.</p>
               <p>Besedo ima gospod Zmago Jelinčič Plemeniti.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Danes naj bi Republika Slovenija dovolila Hrvaški, da
               vstopi v Nato pakt. Velika napaka, ki jo bomo storili in ki jo bomo v kratkem
               obžalovali. Ta napaka temelji na slabih informacijah, ki so jih določeni ljudje
               dobavljali slovenski vladi, ne zgolj in samo sedanjemu predsedniku gospodu Pahorju,
               ampak tudi prejšnjim predsednikom. Morda gre tukaj tudi za določene pritiske s strani
               Združenih držav Amerike in EU, ki stiskajo za vrat kakšne politike, ki ne smejo
               glasovati drugače. Morda gre tukaj za kakšne intenzivne načrte, da bi se za določena
               finančna sredstva, na primer ob nakupu sedanjih državnih obveznic, moralo to nekako
               poplačati s tem, da pristanemo na vstop Hrvaške v Nato pakt ali kaj podobnega. Vse
               skupaj se lepo povezuje s tem, da navkljub tridnevnemu zvonjenju in moledovanju
               gospoda Pahorja, da bi prišel do premierja Sanadarja, do tega ni uspel priti. Kaže
               se, da je vse lepo zmenjeno in dogovorjeno, da, po mojem mnenju, je Vlada skrila
               tiste dokumente ali pa, da so nekateri vladni uradniki skrili tisto razliko
               dokumentov, ki jih je Hrvaška predložila ob vstopu v Nato. Mi smo si jih ogledali
               kakšnih 700 do 800 strani, vendar je teh zadev okoli deset tisoč ali še več strani.
               Tudi zemljevidi, od katerih je en zemljevid po nesreči zdrsnil med te dokumente in so
               ga naši videli in odstranili iz tega kupa, ni našim gospodom dovolil, da bi jim
               zazvonilo v glavi in da bi takratni šefi obveščevalne službe ali takratni šef misije
               v Bruslju pri Nato paktu vedel in videl, da nekaj <q>"ne štima"</q>. Danes krožijo po
               internetu satelitski posnetki, kako si nekateri gospodje na Finskem predstavljajo,
               kje je meja med Slovenijo in Hrvaško. Gospod Ahtisaari je s Finske in verjetno tudi
               on razmišlja o teh majah, ki potekajo predvsem drugače kot dejansko meje bi morale
               potekati. Vedeti bi morali namreč, da je vstop Hrvaške v Nato zelo zelo tesno povezan
               z vstopom Hrvaške v EU. In tisti, ki tega ne vidi, je pač, recimo, neumen. Tisti, ki
               pa bo glasoval za to, da na vrat na nos vstopimo tja notri, bo naredil veliko napako.
               Kdor pa bo glasoval proti temu sklepu, da bi o tem vsaj razpravljali, pa mislim, da
               ga lahko okvalificiramo kot izdajalca. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Jelinčič prosim vas, da se takšnih izrazov, kot so neumnost,
               izdajalci, poskušate v Državnem zboru izogibati. Glasujemo. Navzočih je 80 poslank in
               poslancev, za je glasovalo 12, proti 63.</p>
               <p><stage xml:id="Redna-02-2009-01-29.stage15">(Za je glasovalo 12.)</stage> <stage xml:id="Redna-02-2009-01-29.stage16">(Proti 63.)</stage></p>
               <p>Sklep ni sprejet.</p>
               <p>V skladu s predlogom poslanca dr. Vinka Gorenaka bo Državni zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru ministrice za notranje zadeve, gospe Katarine Kresal, na poslansko vprašanje
               dr. Vinka Gorenaka v zvezi z reševanjem vprašanja tako imenovanih izbrisanih.
               Obrazložitev glasu v imenu poslanske skupine? Prijava za razpravo. Besedo ima gospod
               dr. Vinko Gorenak. Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Vprašanje tako imenovanih izbrisanih, sam sem že pred dvema dnevoma
               rekel, da na ta izraz niti ne pristajam, ampak pristajam na izraz preneseni v drugo
               evidenco. Izraz <q>"izbrisani"</q> je namreč posledica, bom rekel, levo in žurnalistično
               usmerjenih, ki so si tak izrazi izmislili.</p>
               <p>Ministrica mi je odgovorila na vprašanje, vendar je ta odgovor zelo pomanjkljiv.
               Poglejte, število teh oseb je bilo leta 2003, ko je vlado vodil gospod Rop, 18.305.
               Število teh oseb je bilo leta 2005 18.305, nič se ni zgodilo. V času teh let od leta
               2005 do danes pa je število teh oseb do ponedeljka zraslo na 24.000, do torka pa na
               25.617. To so bili uradni podatki ministrice Kresalove. Naravni zakoni nam govorijo,
               da bi lahko bilo število teh oseb manjše, ne pa večje, tu je nekaj absolutno narobe.
               Ministrstvo se sklicuje na to, da je imelo leta 2005 neustrezno računalniško
               tehnologijo, zdaj pa jim tehnika omogoča to dobro štetje. Sprašujem se, če je to res.
               Seveda to ni res, kot poznam, niti niso tehnologije menjavali: sicer pa je 25.000 ali
               18.000 vpisov možno prešteti na roke, kar nekaj uradnikov to lahko prešteje na roke,
               ni nobene težave priti do številke. Torej, po moji oceni je cilj nek popolnoma drug s
               tem povečevanjem števila teh oseb.</p>
               <p>Tisto, kar me je zmotilo v odgovoru ministrice in kar je striktno zavajanje, njeno
               zavajanje, pa je naslednje. Ona trdi: <q>"V dopolnilnih odločbah ni govora o
               odškodninah, nič ne bomo naredili z odškodninami, ne odločamo o tem, ampak to skrbno
               preučujemo."</q> To ni res, to je en del resnice, drugi del resnice ministrica striktno
               skriva in zavaja. Seveda, takoj, ko bodo te osebe dobile tako imenovane dopolnilne
               odločbe, bodo te dopolnilne odločbe lahko uporabljale - ne lahko, vsak normalen
               človek jo bo uporabil v premoženjskopravnem zahtevku na sodišču, ki pa je seveda
               povsem drug postopek. Ta del resnice je slovenski javnosti popolnoma, popolnoma
               prikrit. Želim, da o tem tudi spregovorimo. Bojim se, da tule večanje števila teh
               oseb, tako imenovanih prenesenih oseb, po mojem mnenju, v drug register, je tudi
               posledica tega, ker ministrica se vsake toliko časa ujezi, je užaloščena, razžaljena,
               zgrožena nad sovjimi podrejenimi in da ti podrejeni vidijo bistveno večje številke
               tudi na ta račun. Tako vsaj kaže praksa<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gorenak, ministrice ni tu<gap n="..."/></p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Ja, saj jo bomo povabili. Torej, zato predlagam, da opravimo o temu vprašanju
               razpravo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 84 poslank in poslancev, za je glasovalo 37, proti
               47.</p>
               <p><stage xml:id="Redna-02-2009-01-29.stage17">(za je glasovalo 37.)</stage> <stage xml:id="Redna-02-2009-01-29.stage18">(Proti 47)</stage></p>
               <p>Torej ugotavljam, da sklep ni sprejet.</p>
               <p>V skladu s predlogom poslanca mag. Andreja Vizjaka bo Državni zbor odločal o
               naslednjem predlogu sklepa: Državni zbor bo na naslednji seji opravil razprav o
               odgovoru ministra za finance, dr. Franca Križaniča, in ministra za gospodarstvo, dr.
               Mateja Lahovnika, na poslansko vprašanje mag. Andreja Vizjaka v zvezi z učinki do
               sedaj sprejetih vladnih ukrepov za blažitev in v izogib posledic svetovne finančne in
               gospodarske krize na slovensko gospodarstvo.</p>
               <p>Torej, prijava za obrazložitev glasu v imenu poslanskih skupin. Besedo ima mag.
               Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Verjetno ne bom podal pristransko in politično oceno, če pravim in rečem, da tudi je
               širše jasno, da so ukrepi Vlade nezadostni in pravzaprav na nek način neodločni, ko
               govorimo o blažitvi posledic gospodarske negotovosti. To potrjujejo tudi stališča
               interesnih združenj, stališča gospodarske zbornice, združenja delodajalcev in
               podobno. Vsi pričakujejo odločnejše in obsežnejše ukrepanje Vlade, Vlada pa
               pravzaprav deluje konfuzno; in ne samo to, tudi vnaša dodatno negotovost v
               gospodarski sistem.</p>
               <p>Namreč, če gospodarski subjekti niti približno ne vedo, kaj jih čaka v letu, ki se
               je šele dobro začelo, potem zelo težko načrtujejo svojo poslovno strategijo in
               politiko. Zato menim, da najmanj, kar je, gospodarstvo potrebuje zelo jasna sporočila
               in informacije, ali bo Vlada tako po kapljicah, korak za korakom ponujala neke medle
               ukrepe ali pa bo pripravila in ponudila v sprejem paket močnih, učinkovitih ukrepov
               za blažitev tako gospodarske kot finančne krize.</p>
               <p>Prav zaradi tega sem predlagal, da se opravi o tem diskusija v parlamentu, da ta
               diskusija rodi nenazadnje tudi jasen pogled Vlade na te prihodnje ukrepe. Sam
               zagovarjam odločnejše, celovitejše in znatnejše, močnejše ukrepe Vlade, ki pa morajo
               učinkovati hitro. Mislim, da bo veliko zamujenih priložnosti, če bomo cagavo delali
               in sprejemali z odlogom neke ukrepe, ki bodo vse bolj in bolj sanacijski, ne pa
               razvojni. Mislim, da je še čas, da uveljavimo razvojne ukrepe, da podjetja lahko
               izkoristijo krizo kot priložnost, kot izziv za prestrukturiranje. Ti ukrepi so povsem
               drugačni, kot pa tisti ukrepi, ko se rešuje, kar se še rešiti da, ko so podjetja in
               njihovo poslovanje <q>"pod vodo"</q> oziroma v negativnih številkah.</p>
               <p>Zato mislim, da je ta razprava potrebna in zato bom seveda podprl sklep, da se ta
               razprava opravi.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 85 poslank in poslancev, za je glasovalo 37,
               proti pa 47 poslank in poslancev.</p>
               <p><stage xml:id="Redna-02-2009-01-29.stage19">(Za je glasovalo 37.)</stage> <stage xml:id="Redna-02-2009-01-29.stage20">(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Aleksandra Zorna bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za kulturo, gospe Majde Širca Ravnikar, na poslansko vprašanje gospoda
               Aleksandra Zorna v zvezi z napovedjo razveljavitve odloka o začasni razglasitvi
               tržnice za spomenik državnega pomena.</p>
               <p>Glasujemo. Navzočih je 84 poslank in poslancev, za je glasovalo 37, proti pa 64
               poslank oziroma poslancev.</p>
               <p><stage xml:id="Redna-02-2009-01-29.stage21">(Za je glasovalo 37.)</stage> <stage xml:id="Redna-02-2009-01-29.stage22">(Proti 64.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Mirana Györeka bo Državni zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru ministrice za notranje zadeve, gospe Katarine Kresal, na poslansko vprašanje
               gospoda Mirana Györeka v zvezi z neprimernim ravnanjem zaposlenih na policijskih
               upravah. Glasujemo. Navzočih je 85 poslank in poslancev, za je glasovalo 36, proti 48
               poslank oziroma poslancev.</p>
               <p><stage xml:id="Redna-02-2009-01-29.stage23">(Za je glasovalo 36.)</stage> <stage xml:id="Redna-02-2009-01-29.stage24">(Proti 48.)</stage></p>
               <p>Ugotavljam, da sklep ni sprejet.</p>
               <p>S tem zaključujem 1. točko dnevnega reda.</p>
               <p>Nadaljujemo s prekinjeno <title>2. točko dnevnega reda - obravnava Letnega poročila
                  Varuha človekovih pravic Republike Slovenije za leto 2007.</title>
               </p>
               <p>Prehajamo na odločanje o poglavjih in vloženih amandmajih.</p>
               <p>K 1. poglavju predloga poročila odločamo o prvem amandmaju poslanskih skupin SD,
               Zares, DeSUS in LDS k 1. poglavju. Glasujemo. Navzočih je 85 poslank in poslancev, za
               je glasovalo 80, proti 5.</p>
               <p><stage xml:id="Redna-02-2009-01-29.stage25">(Za je glasovalo 80.)</stage> <stage xml:id="Redna-02-2009-01-29.stage26">(Proti 5.)</stage></p>
               <p>Ugotavljam, da je amandma sprejet.</p>
               <p>Odločamo o drugem amandmaju poslanskih skupin SD, Zares, DeSUS in LDS k 1. poglavju.
               Glasujemo. Navzočih je 85 poslank in poslancev, za je glasovalo 75, proti 9.</p>
               <p><stage xml:id="Redna-02-2009-01-29.stage27">(Za je glasovalo 75.)</stage> <stage xml:id="Redna-02-2009-01-29.stage28">(Proti 9.)</stage></p>
               <p>Ugotavljam, da je amandma sprejet.</p>
               <p>Prehajamo k 5. poglavju poročila. Odločamo o amandmaju poslanskih skupin SD, Zares,
               DeSUS in LDS k 5. poglavju. Obrazložitev glasu v imenu poslanske skupine. Prosim za
               prijave. Besedo ima mag. Majda Potrata. Prosim.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Glede na to, da je bilo v sredstvih javnega obveščanja mogoče
               prebrati tudi kakšno dezinformacijo o tem, kaj Poslanska skupina Socialnih demokratov
               misli s tem, ko se je skupaj z drugimi koalicijskimi stranki pridružila amandmaju,
               poudarjamo, da menimo, da ima varuhinja človekovih pravic absolutno prav, ko meni, da
               je treba status, položaj izbrisanih in vse, kar je v zvezi z njimi, urediti z
               navadnim zakonom ali z nadaljevanjem izdajanja odločb, se pravi, slediti odločbi
               Ustavnega sodišča. Socialni demokrati smo že v preteklem mandatu menili, da zato, da
               se uredi položaj in da se popravi tisto, kar je bilo storjeno napak s strani države,
               da za to zadošča odločba Ustavnega sodišča in da za to zadošča navaden zakon. Zato
               bomo ta amandma podprli. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Poglejte, kaj se je zgodilo Na matičnem delovnem telesu je večina, ki je
               tam seveda bila izglasovala, da je treba pristopiti k rešitvi tega problema z
               ustavnim zakonom. Danes vi vlagate amandma, v katerem trdite, da je treba nemudoma
               pričeti izdajati tako imenovane dopolnilne odločbe direktno na osnovi odločbe
               Ustavnega sodišča, in seveda govorite tudi o zakonu, ki ga boste predlagali na tem
               področju. Sklicujete se na to, da je nujno treba spoštovati odločbe Ustavnega
               sodišča. Jaz bi vam zelo rad verjel<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani dr. Gorenak - obrazložitev glasu, ne pa polemika z nasprotnimi stališči.
               Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Obrazlagam svoj glas, zakaj zagovarjam ustavni zakon. Natančno to počnem.</p>
               <p>Namreč, tukaj v tej dvorani v malo drugačni obliki smo tudi - ali ste tisti, ki ste
               bili takrat poslanci - odločali o nekem drugem zakonu. Ustavno sodišče je jasno
               reklo, da je zmagal večinski volilni sistem, pripravili ste nov zakon, s katerim ste
               odločbo Ustavnega sodišča povozili kot valjar. Takrat je nekdo rekel tudi to: <q>"Tudi
               bog ne more meni naročati, kako bom glasoval."</q> Zato vas prosim, da postanemo tudi na
               tem področju razumni in da k temu vprašanju pristopimo na način, kot ga že dolgo časa
               zagovarjamo v Slovenski demokratski strank, to pa je ustavni zakon. Z ustavnim
               zakonom na noben način nikomur ne odrekamo pravice, da uveljavi svoje pravice iz
               odločbe Ustavnega sodišča, seveda, na selektivni način, na način, ki bo jasno
               preveril, da se bo jasno videlo, kaj so ti ljudje počeli leta 1991, ko je ta država
               krvavela. Vsem tistim je treba priznati vse, kar jim gre, ki zaradi objektivnih
               razlogov niso mogli urediti tega statusa, tistim, ki pa niso hoteli urediti tega
               statusa in ki so delovali proti tej državi, ki je takrat nastala, pa je to treba
               preprečiti. To pa lahko naredimo samo z ustavnim zakonom. Torej, samo z ustavnim
               zakonom, ki bo za vekomaj rešil ta problem na način, da ga ne bo moč več odpirati,
               ker sicer bomo z navadnim zakonom - navadni zakon bomo kar naprej odpirali.</p>
               <p>Jaz vas pozivam, da torej amandmaja ne podprete in da ostanete pri tistem, kar ste
               sprejeli na odboru. Bojim pa se, da vam je nekdo po odboru opral možgane. Prosim, če,
               in predlagam da, torej <gap n="..."/><stage xml:id="Redna-02-2009-01-29.stage29">/Opozorilni znak za konec razprave./</stage><gap n="..."/> da ne podprete tega
               amandmaja.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Jaz bi res še enkrat rad opozoril, da obrazložitev glasu v imenu poslanske skupine,
               in sicer se nanaša na to, da poslanska skupina obrazloži kako bo glasovala, ne pa da
               se prepričuje druge poslanske skupine, kako naj glasujejo! Prosim, da se tega držimo
               v največji meri.</p>
               <p>Besedo ima gospod Zmago Jelinčič Plemeniti.</p>
               <p>Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Jaz mislim, da nikomur noben ne pere možganov, ker nekateri že imajo oprane možgane.
               <gap n="..."/><stage xml:id="Redna-02-2009-01-29.stage30">/Smeh./</stage><gap n="..."/></p>
               <p>Kar se tiče tega amandmaja, pa je treba povedati, da je v bistvu zelo čuden - v
               neskladju z odločitvijo na odboru, tako da se človek vpraša, kdaj kdo ni poslušal
               oziroma kdaj je kaj mislil ali pa ni mislil. Tudi v Slovenski nacionalni stranki, v
               poslanski skupini mislimo, da je nujno potreben ustavni zakon, da je treba pregledati
               <q>"ad personam"</q> različne zadeve, ne pa kar na pamet poskušati pridobiti 25 tisoč novih
               volivcev. To je čudno, da ne bom uporabil kakšnega drugega izraza. Lahko mirno rečem,
               da je to protidržavno. In tudi je.</p>
               <p>Poglejte, danes smo dobili dopis od bivših oficirjev Jugoslovanske ljudske armade,
               ki zahtevajo na osnovi vsega tega, da se jim priznajo pokojnine, da dobijo odškodnine
               in ne vem kaj vse. Poglejte spisek teh oficirjev - zelo boste presenečeni, kajti po
               navadi so ti ljudje v uniformah korakali gor in dol po Sloveniji. In na teh spiskih
               je 5 tisoč mladoletnih oseb! Kje pa so bile te mladoletne osebe v tistem času, ko bi
               naj bile izbrisane, če se še rodili niso?! Zelo zanimivo in zelo čudno.</p>
               <p>Skratka, gre za zlorabo vsega skupaj in poskušajo na ta način priti do pozicij, do
               politične podpore. Kajti 25.000 glasov pomeni pač toliko in toliko poslancev več in
               lažje vladanje, lažje deljenje denarja, dobičkov in vsega skupaj. Če je kdo izbrisan
               v tej Sloveniji, je tukaj izbrisanih vsaj 250.000 tistih državljanov Slovenije in
               državljank, ki živijo na robu. Danes jih je verjetno že več. Ne 25.000, 350.000!
               Jutri jih bo 400.000. Ampak to ni važno! To so Slovenci in Slovenke, to so naši
               državljani, za te ne bomo skrbeli. Skrbeli bomo za tiste, ki so tako imenovani
               izbrisani, za tiste, ki so špekulirali in po možnosti se borili proti Sloveniji v
               času naše osamosvojitvene vojne in od katerih je marsikdo bil na bojiščih Hrvaške,
               Bosne in Hercegovine in tako naprej in se je vozil za vikende <q>"malo dol se
               streljati"</q>, tukaj pa še penzijo dobivali. Mnogi od teh ljudi tudi nočejo slovenskega
               državljanstva. Hočejo samo in nič drugega kot denar. Če boste za to, potem dajte
               denar iz svojih žepov, ne pa iz žepov tistih revežev, ki komaj preživljajo dan za
               dnem.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za prijavo v lastnem imenu. Besedo ima gospod Zvonko Černač.
               Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Tega amandmaja ni mogoče podpreti in ga sam tudi ne podpiram iz več
               razlogov. Eden izmed pomembnejših razlogov je ta, da s tem amandmajem ne rešujemo,
               ampak oddaljujemo dokončno rešitev tega vprašanja. Drugi razlog je, da smo pred
               dobrim letom dni, točneje 22. novembra 2007, ko smo obravnavali priporočila k
               poročilu varuha človekovih pravic za leto 2006, v zvezi s tem sprejeli šestnajsto
               priporočilo, ki se glasi: <q>"Državni zbor Republike Slovenije naj sprejme ustavni
               zakon, ki bo uredil položaj tako imenovanih izbrisanih."</q> Od takrat dalje tudi imamo v
               Državnem zboru ta zakon, ki je jasen, jasno določa ta razmerja in prav bi bilo, da bi
               to tematiko uredili s tem zakonom, ker bi enkrat za vselej uredili ta problem.</p>
               <p>Razlog, zakaj je treba to materijo urediti z ustavnim zakonom, izhaja tudi iz tega,
               da je izvorno nastala z ustavnim zakonom, s 13. členom ustavnega zakona o izvedbi
               temeljne ustavne listine o samostojnosti in neodvisnosti Republike Slovenije, in je
               tudi po tej formalni plati prav, da se dokončno problem, ki je posledica nedosledne
               ureditve v ustavnem zakonu, z ustavnim zakonom tudi uredi. Taka ureditev, kot jo
               prinaša amandma, pa bo <gap n="...."/><stage xml:id="Redna-02-2009-01-29.stage31">/Opozorilni znak za konec razprave./</stage><gap n="..."/> ponovno odpirala
               znova in znova to vprašanje, nikoli problema ne bo dokončno uredila in konec koncev
               tudi ni prav, da se ne uredi maksimalna višina odškodnin, ki morebitnim upravičencem
               pripadajo, kar je bilo predvideno z ustavnim zakonom.</p>
               <p>Iz vsega tega mislim, da je ta amandma škodljiv in ga sam ne podpiram. Zaradi tega
               bom glasoval proti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Naj končam tisto misel, ki sem jo imel prej namen, pa mi ni uspelo
               zaradi časa. To pomeni poslanska skupina bo glasovala proti temu amandmaju.</p>
               <p>V svojem imenu pa naj rečem še dodatno naslednje. Zakaj torej ustavni zakon? In v
               slovenski javnosti je danes povsem napačna predstava, češ, kako del poslancev oziroma
               določena politična opcija zagovarja rešitev tega vprašanja, kako pa določena
               politična opcija, torej naša, je proti reševanju tega vprašanja. To seveda ni res.
               Prav zato predlagamo ustavni zakon, ker ustavni zakon je tisti, ki lahko z zadostno
               višino zelo jasno reši te zadeva za naprej, da jih bo mogoče, seveda, zapreti za vse
               večne čase. Zakaj? Iz temeljnega razloga, ker v ustavnem zakonu lahko natančno
               predpišemo individualno obravnavo teh oseb, individualno lahko pogledamo, kaj so
               počeli v tistem času. In jaz sem globoko prepričan, da ne moremo stvari posploševati
               in reči, levi del parlamenta je za, desni pa je seveda proti. To ni res. To je
               napačno. Z ustavnim zakonom mi želimo izključiti zgolj tiste osebe, ki so delovale
               proti tej državi, ki niso sodelovale v korist tej države in ki želijo tudi na ta
               račun uveljaviti izjemno velike odškodnine. Naj vas spomnim, 980.000 evrov je do
               sedaj znan najvišji zahtevek. V ustavnem zakonu ga lahko limitiramo. Prosim,
               predlagam, storimo to z glasovom proti tem amandmaju. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Vito Rožej.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Spoštovani gospod predsednik, spoštovani gospod predsednik Vlade, kolegice in
               kolegi! Spoštovana javnost! Jaz se vam opravičujem, da vam krademo čas, da morate
               poslušati izlivanje gnojnice v tem visokem zboru, ker sem član Komisije za človekove
               pravice in svoboščine in peticije in sem žal v usodnem trenutku, ko se je sprejemal
               na odboru amandma Slovenske demokratske stranke, umanjkal, ker sem moral opravljati
               svoje obveznosti na drugem odboru - podobno kot kolegica Potrata.</p>
               <p>Mogoče bi se stvari razvile drugače, če bi predlagatelj amandmaja na odboru ta
               amandma predložil v obravnavo prej, ne šele ob najinem odhodu, danes vam tega sploh
               ne bi bilo treba poslušati in verjamem, da bi večina javnosti bila vesela, če ji tega
               ne bi bilo treba slišati.</p>
               <p>Se opravičujem, če sem si kakšno sekundo več vzel in nisem direktno obrazlagal svoj
               glas. Že ob obravnavi <gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/><stage xml:id="Redna-02-2009-01-29.stage32">/Nerazumljivo./</stage><gap n="..."/> glas.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p><gap n="..."/> točke dnevnega reda sem povedal, da ta država temelji na spoštovanju človekovih
               pravic in da je to zapisano v preambuli k Ustavni listini in v preambuli k Ustavi.
               Torej na spoštovanju človekovih pravic temelji ta Ustava. Ne na ksenofobiji, ne na
               čemer koli drugem. Torej je glas za ta amandma edini možen, ker bi bil glas proti,
               glas proti temeljnim načelom, na katerih ta država sloni. Torej <gap n="..."/><stage xml:id="Redna-02-2009-01-29.stage33">/Opozorili znak za
               konec razprave./</stage><gap n="..."/> se v danem trenutku ne morem odločiti drugače. Kar se pa tiče
               mladoletnih otrok, ki so izbrisani, <gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p><gap n="..."/> Ni polemike.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p><gap n="..."/> pa moram obrazložiti, da je osemnajst minus šestnajst dva. Torej je to možno.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franco Juri. Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala gospod predsednik. Kolegi! Jaz bom glasoval za ta amandma, ker res ne razumem
               zakaj bi potrebovali ustavni zakon. Imamo dve ustavni odločbi, zelo jasni, kar nekaj
               zelo jasnih tolmačenj teh odločb in če je nekdo, tako kot je slišati, zagrešil kaj
               nezakonitega v tistem obdobju, obstajajo druge ustanove, druge inštitucije, kjer je
               možno to obravnavati in razčiščevati. Ne pa kolektivna krivica, ki jo je doživelo kar
               24.000 takratnih prebivalcev Republike Slovenije. Torej ni vmesna razlaga oziroma
               predlog, da je potreben ustavni zakon.</p>
               <p>Če opozicija vidi, da te večine ni, ne vem, zakaj vztraja, saj za to ni polemike, je
               še vedno del moje razlage. Zato menim, da ni koristno razmišljanje o ustavnem zakonu,
               da je treba glasovati za ta amandma. Tako bomo hitro prekinili to jaro kačo zgodbe
               izbrisanih, ne da bi se zapletli v novo razpravo o ustavnem zakonu, ki ne bi prišla
               do konca in bi pravzaprav le izigrala že znane ustavne odločbe. Tako, da bom glasoval
               za. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri. Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p> Kolega, hvala lepa. Spoštovane sodelavke in sodelavci! Glasoval bom za iz
               enostavnega in kristalno čistega razloga. Da, sem za pravno državo in za človekove
               pravice in zato, ker vem, da bi katera koli druga odločitev pomenila ali
               sprenevedanje, ali blefiranje, ali pa zelo neplemeniti sovražni govor. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala.</p>
               <p>Pokojni dr. Drnovšek in sedanji predsednik Vlade gospod Borut Pahor sta javno
               povedala, da bi bil sprejem Ustavnega zakona daleč najboljša rešitev za ureditev tega
               vprašanja. Oba sta se namreč dobro zavedala, kaj to pomeni z vidika zelo različnega
               aspekta ljudi, ki jih ta problem zajema. Živimo v dneh, ko je velik del sveta, tudi v
               Sloveniji mnogih, vzdignil glas proti uporabi kasetnih bomb, orodja za množično
               uničevanja, zaradi katerega trpijo civilisti na Bližnjem vzhodu. Ampak, kasetne bombe
               so padale tudi v Sloveniji, gospe in gospodje, in med tistimi, ki so vložili najvišje
               odškodninske zahtevke, so tudi nekateri, za katere se da dokazati, da so bili med
               agresorji na samostojno državo Slovenijo. In edini način, da se te izloči, da
               špekulanti torej ne morejo biti nagrajeni in po drugi strani, da se ne stori velika
               krivica, ne samo vsem Slovenkam in Slovencem, ampak tudi tistim novim državljankam in
               državljanom, ki so si uredili, v veliki večini uredili svoj status skladno z novo
               slovensko zakonodajo, je, da se to uredi z ustavnim zakonom in da je to mogoče
               dokazuje dejstvo, da smo ga nekoč, z gospodom dr. Bohincem v nekem kompromisnem
               besedilu že oblikovali. In gospod Pahor, prosim vas, uporabite moč, zaupanje, ki vam
               je bilo dano na volitvah, in ponovite ta postopek<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Grims, predsednik Vlade ne more odgovarjati.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Svojo voljo pa lahko izrazimo ta trenutek, s tem, da seveda amandmaja ne potrdimo.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 84 poslank in poslancev, za je glasovalo 46, proti
               pa 37.</p>
               <p><stage xml:id="Redna-02-2009-01-29.stage34">(Za je glasovalo 46.)</stage> <stage xml:id="Redna-02-2009-01-29.stage35">(Proti 37.)</stage></p>
               <p>Ugotavljam, da je amandma sprejet.</p>
               <p>Prehajamo k 7. poglavju predloga poročila. Odločamo o prvem amandmaju poslanskih
               skupin SD, Zares, DeSUS in LDS k 7. poglavju. Glasujemo. Navzočih je 85 poslank in
               poslancev, za je glasovalo 80, proti pa 4.</p>
               <p><stage xml:id="Redna-02-2009-01-29.stage36">(Za je glasovalo 80.)</stage> <stage xml:id="Redna-02-2009-01-29.stage37">(Proti 4.)</stage></p>
               <p>Ugotavljam, da je amandma sprejet.</p>
               <p>Odločamo o drugem amandmaju poslanskih skupin SD, Zares, DeSUS in LDS k 7. poglavju.
               Glasujemo. Navzočih je 85 poslank in poslancev, za je glasovalo 78, proti pa 3.</p>
               <p><stage xml:id="Redna-02-2009-01-29.stage38">(Za je glasovalo 78.)</stage> <stage xml:id="Redna-02-2009-01-29.stage39">(Proti 3.)</stage></p>
               <p>Ugotavljam, da je amandma sprejet.</p>
               <p>Odločamo o tretjem amandmaju poslanskih skupin SD, Zares, DeSUS in LDS k 7.
               poglavju.</p>
               <p>Gospod Černač, v imenu poslanske skupine? V imenu poslanske skupine, kdo? Odpiram
               prijave za obrazložitev glasu v svojem imenu.</p>
               <p>Besedo ima gospod Rudolf Petan.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo, gospod predsednik. Predsednik Vlade, spoštovani! Jaz bom glasoval
               proti. Lahko razmišljam po svoje in si predstavljam, da je to nadaljevanje tistega
               amandmaja k poglavju 5. Lahko me kdo prepričuje, da to ni res, vendar jaz to tako
               vidim, ker je omenjena natančna letnica 1991, in tu gre za izbrisane. To se pravi,
               zdaj bomo pa izbrisanim v tem poglavju z amandmajem, ki ga bomo sprejeli, že dali
               neke pravice. Tu že zahtevamo, da Vlada pripravi medresorsko usklajene zakonske
               spremembe ali ukrepe za učinkovitejše reševanje stanovanjske problematike mladih
               družin in tako naprej, ki po letu 1991 niso imeli omogočenega enakopravnega položaja.
               Lahko reče kdo, da to ni res, ampak jaz to tako vidim. Smo že začeli, in bi se še kaj
               našlo. Se pravi, niso se še posušile, če tako rečem, naše besede, da to ne pomeni
               tega, da bo izbrisani dobili vse tisto, kar se je slišalo, že imamo naslednji
               amandma, ki ste ga zvito pripravili ob tem poročilu. In bom takole rekel, jaz bom
               tudi proti temu amandmaju, zaradi tega, ker sem za pravno državo in ker sem za
               človekove pravice. Ampak človekove pravice imamo vsi, tudi slovenski državljani, ki
               že imamo državljanstvo, tako kot tisti, ki ga bodo še pridobili. Če velja za ene,
               potem velja tudi za druge. In ne vem, zakaj je treba posebej že zdaj vnašati tisto
               priporočilo, kaj se bo izbrisanim lahko dalo. Če se že pripravlja denar in se
               trošarine povečujejo zato, da bomo lahko izplačevali vse te zahteve za nadomestila od
               leta 1991 naprej, potem ni treba, da sprejemamo takšne amandmaje, ki še širijo te
               pravice. Zato bom glasoval proti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Zvonko Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Obrazložitev k temu in prejšnjemu amandmaju, gospod predsednik. Bil sem malo prepozen
               in niste videli moje roke, ko sem jo dvignil.</p>
               <p>Prejšnji amandma govori o tem, da naj Vlada ponovno prouči učinke in predlaga
               potrebne spremembe subvencioniranja stanarin; najemnine so verjetno mišljene z
               namenom zagotavljanja enakih možnosti vseh pri pridobivanju primernega stanovanja.
               Moram reči, da je to priporočilo v veliki meri že uresničeno. S 1. januarjem letos je
               stopila v veljavo novela stanovanjskega zakona, ki omogoča, da subvencioniranje
               najemnim uveljavljajo vsi, tudi tisti, ki prebivajo v tako imenovanih tržnih najemnih
               stanovanjih, se pa vsakokrat da še izboljšati. Jaz podpiram sicer vse ukrepe, ki
               vodijo k temu, da se stanovanjska problematika razrešuje hitreje in učinkoviteje. In
               moram reči, da smo v preteklih letih priča številnim rešitvam na tem področju od
               dokapitalizacije Stanovanjskega sklada do povečanja sredstev za ta namen, do
               subvencioniranja predvsem mladih pri pridobivanju prvega stanovanja, se pravi do
               tega, da so lahko pridobili nepovratna sredstva pri nakupih in tako naprej. Ta
               amandma, pa mislim, da ga je nemogoče uresničiti. Če bi želeli uresničiti to, kar je
               tukaj zapisano, pomeni, da rabimo še en Stanovanjski zakon, kakršnega smo sprejeli
               leta 1991. Mislim, da to ni mogoče, to ni realno. Ambicija bi morala iti v tej smeri,
               da pri ukrepih na vseh področjih, ki niso samo na okoljskem pač pa tudi na finančnem
               in davčnem, še nadaljujemo politiko, ki je bila začrtana in da na podlagi
               operativnega programa omogočimo večje število predvsem najemnih stanovanj. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 85 poslank in poslancev, za jih je glasovalo 51,
               proti 32.</p>
               <p><stage xml:id="Redna-02-2009-01-29.stage40">(Za je glasovalo 51.)</stage> <stage xml:id="Redna-02-2009-01-29.stage41">(Proti 32.)</stage></p>
               <p>Ugotavljam, da je amandma sprejet.</p>
               <p>Prehajamo k osmemu poglavju predloga poročila. Odločamo o amandmaju poslanskih
               skupin SD, Zares, DeSUS in LDS k 8. poglavju. Glasujemo. Navzočih je 84, za je
               glasovalo 70, proti 8.</p>
               <p><stage xml:id="Redna-02-2009-01-29.stage42">(Za je glasovalo 70.)</stage> <stage xml:id="Redna-02-2009-01-29.stage43">(Proti 8.)</stage></p>
               <p>Ugotavljam, da je amandma sprejet.</p>
               <p>Prehajamo k 9. poglavju predloga priporočila. Odločamo o amandmaju poslanskih skupin
               SD, Zares, DeSUS in LDS k 9. poglavju. Glasujemo. Navzočih je 83, za je glasovalo 77,
               proti 4.</p>
               <p><stage xml:id="Redna-02-2009-01-29.stage44">(Za je glasovalo 77.)</stage> <stage xml:id="Redna-02-2009-01-29.stage45">(Proti 4.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine DeSUS k 9. poglavju. Glasujemo. Navzočih je
               82, za je glasovalo 74, proti 4.</p>
               <p><stage xml:id="Redna-02-2009-01-29.stage46">(Za je glasovalo 74.)</stage> <stage xml:id="Redna-02-2009-01-29.stage47">(Proti 4.)</stage></p>
               <p>Ugotavljam, da je amandma sprejet.</p>
               <p>Prehajamo k 12. poglavju predloga priporočila.</p>
               <p>Odločamo o prvem amandmaju poslanskih skupin: SD, Zares, DeSUS in LDS k 12.
               poglavju.</p>
               <p>Glasujemo. Navzočih je 80 poslank in poslancev, za je glasovalo 74, proti 5.</p>
               <p><stage xml:id="Redna-02-2009-01-29.stage48">(Za je glasovalo 74.)</stage> <stage xml:id="Redna-02-2009-01-29.stage49">(Proti 5.)</stage></p>
               <p>Ugotavljam, da je amandma sprejet.</p>
               <p>Odločamo o drugem amandmaju poslanskih skupin: SD, Zares, DeSUS in LDS k 12.
               poglavju.</p>
               <p>Glasujemo. Navzočih je 84 poslank in poslancev, za je glasovalo 78, proti 4.</p>
               <p><stage xml:id="Redna-02-2009-01-29.stage50">(Za je glasovalo 78.)</stage> <stage xml:id="Redna-02-2009-01-29.stage51">(Proti 4.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o predlogu priporočila v celoti. Končali smo z odločanjem o
               amandmajih in predlogu priporočila. Prehajamo na odločanje o predlogu priporočila k
               Letnemu poročilu Varuha človekovih pravic Republike Slovenije za leto 2007, v celoti.</p>
               <p>Glasujemo. Obrazložitev glasu. Pardon, se opravičujem, nisem videl. Prosim za
               prijavo za obrazložitev glasu v imenu poslanskih skupin.</p>
               <p>Besedo ima gospod Franco Juri.</p>
               <p>Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, predsednik.</p>
               <p>Jaz bom v imenu Poslanske skupine Zares podprl Poročilo Varuha človekovih pravic.</p>
               <p>Videli smo da je to poročilo dobro napisano, kompletno. Obravnava vse pereče
               probleme nespoštovanja človekovih pravic v naši državi. Predvsem pa je pomembno to,
               da se s tem glasom in to podporo poročilu še enkrat zalo jasno pove, da je institut
               Varuha človekovih pravic eden ključnih subjektov civilne družbe in nadzora civilne
               družbe nad samovoljo politike, ki se dogaja tudi v demokratičnih razmerah. Slišali
               smo, da je treba to inštitucijo priznati, jo podpreti pri njenih prizadevanjih in
               prav tako vse druge inštitucije, ki skrbijo za nadzor delovanja države. Zlasti pri
               tistih segmentih, ki se nanašajo na svoboščine, na temeljne človekove pravice in tudi
               na prizadevanja, da ne bi prevladal sovražni govor ali represija ali šikaniranje
               posameznih državljank in državljanov.</p>
               <p>Zato prepričano glasujemo <q>"za"</q> in verjamemo, da bo to prispevalo k boljšemu
               obravnavanju te zapletene, a vendar zelo aktualne problematike.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zmago Jelinčič Plemeniti.</p>
               <p>Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>V Poslanski skupini SNS ne bomo podprli tega zmazka, ki mu nekateri pravijo Letno
               poročilo Varuha človekovih pravic. Že zaradi tako imenovanih izbrisanih in sprejetega
               amandmaja ga ne moremo podpreti. Če smo slovenski državljani bodimo v skrbi za svoje
               ljudi, ne pa da Varuh človekovih pravic oziroma varuhinja skrbi za vse ostale. Žal
               nam je, da nismo vložili drugega amandmaja, ki bi spremenili naziv Letno poročilo
               Varuha človekovih pravic Republike Slovenije za leto takrat in takrat, da bi napisali
               Letno poročilo Varuha človekovih pravic za cel svet za leto 2007. Kajti, veliko bolj
               se je naša varuhinja ukvarjala z nekimi marginalci iz celega sveta, kot pa z lastnimi
               državljani, za katere ni imela in nima posluha, zagotovo pa ima velik zato, da je
               potrebno dvigniti finančni dotok na to inštitucijo, da so premalo plačani, da je
               premalo ljudi tam in tako naprej. Konec koncev, lastni interesi so absolutno v prvem
               planu. Interesi drugih so zgolj na papirju in če že skrbimo za koga, skrbimo za
               druge, ne za državljane lastne države. Človek se vpraša, kakšna domovina je to, ki ji
               je vseeno za svoje ljudi in je pripravljena za tujca skrbeti bolj kot za kogar koli.
               Vendar, to je nekako kot kaže slovenska usoda, da vedno in povsod delamo za tujce, se
               klanjamo tujcem in smo jim podložni. Tisti, ki hoče za lastne državljane in za
               Slovenijo kaj narediti, tistega se po navadi ožigosa s tem, da ima sovražni govor, da
               ne ve, kaj govori in podobne zadeve. Morda bi bilo smiselno, da bi koalicija za
               naslednje leto pripravila tudi amandma, da bi uvedla novo obliko verbalnega delikta
               in bi izdali knjigo s prepovedanimi besedami. Morda bi ostalo potem noter 600 najbolj
               osnovnih besed slovenskega jezika, vse ostalo bi bilo prepovedano. Morda pa se to
               tudi pripravlja. Jaz upam, da je premier tako pameten, da tega ne bo dovolil. Kajti
               pri vprašanju izbrisanih je premier pokazal treznost in je rekel, da je smiselno, da
               se pripravi ustavni zakon. Vendar kot kaže nekatere tendence znotraj koalicije tega
               ne razumejo, nočejo razumeti ali pa ne smejo razumeti. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Vinko Gorenak. Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa, gospod predsednik.</p>
               <p>Jaz moram reči tako. V Poslanski skupini Slovenske demokratske stranke smo se seveda
               se s Poročilom Varuha veliko ukvarjali, odnosno smo vložili veliko časa v preučevanje
               navedb in zato so bile tudi naše razprave na nek način, za razliko od tistih, ki so
               hvalile posamezne dele njenega poročila kritične. Jaz sem bil še posebej vesel vseh
               tistih stvari, ki jih je varuhinja napisala, spisala okoli področja invalidov, okoli,
               ne vem, zdravstvenih ustanov, ki nočejo sprejemati zaprtih oseb in tako dalje. Hkrati
               sem bil pa zelo kritičen do njenih navedb, ki se nanašajo na področje zaprtih oseb,
               ker se mi je pač zdelo, da se ukvarjati s fitnes studii in tako naprej v zaporih, ob
               tem, da delavci verjetno nimajo fitnes studiev in ne vem česa. Pač sem bil kritičen.
               Zelo sem bil vesel in verjamem, da so moji kolegi ob vseh navedbah, ki jih je
               varuhinja zapisala na temo sodstva in sodišč, to veselje delili z menoj. Šla je celo
               dlje, kot smo bili do sedaj navajeni, in je zelo jasno rekla, da moramo zagotavljati
               pogoje za neodvisnost sodstva. To pa ne pomeni njihove neodgovornosti. Zelo sem
               pohvalil njeno poročilo v tistem delu. Hkrati je tudi na področju odvetništva,
               recimo, naredila en pomemben korak naprej v tej državi, ker je zelo jasno povedala,
               kako imamo stanje na področju odvetništva. Tudi nakazala je rešitve, ki bi jih bilo
               potrebno sprejeti in povedal sem vam tudi to, da je Vlada v letu 2008 mnoge stvari v
               dveh zakonih uredila in seveda popravila. Zato ne bi želel, da varuhinja dobi napačen
               vtis o našem glasovanju. Namreč tudi podprli smo veliko večino amandmajev. Kot ste
               videli, smo podprli praktično vse amandmaje, razen dveh, ki ste jih vložili v
               koaliciji. Pa vendarle, ker imamo na razpolago vzemi ali pusti; namreč, ne moremo
               glasovati o posameznih priporočilih, ampak glasujemo zdaj o poročilu v celoti; je
               bilo ravnanje koalicijskih poslancev pri glasovanju k 5. amandmaju, s katerim ste
               izglasovali, seveda, ponovno nazaj priporočilo, da se nemudoma pristopi k izvajanju
               ustavne odločbe in izdajanju dopolnilnih odločb, tako imenovanim prenesenim. Tisto,
               ki nas je prisililo v to, da bomo morali poslanci iz Slovenske demokratske stranke
               glasovat skupno proti temu poročilu. To pa ne pomeni kakšnega napačnega sporočila
               varuhinji. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 83 poslank in poslancev, za je glasovalo 48, proti 33.</p>
               <p><stage xml:id="Redna-02-2009-01-29.stage52">(Za je glasovalo 48.)</stage> <stage xml:id="Redna-02-2009-01-29.stage53">(Proti 33.)</stage></p>
               <p>Ugotavljam, da je priporočilo v celoti sprejeto.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>3. točko dnevnega reda - obravnava Predloga sklepa o
                  soglasju k spremembam in dopolnitvam Pravilnika o merilih in pogojih za uporabo
                  sredstev Fundacije za financiranje invalidskih in humanitarnih organizacij v
                  Republiki Sloveniji.</title>
               </p>
               <p>Prehajamo na odločanje o naslednjem predlogu sklepa: Državni zbor Republike Slovenije
               daje soglasje k spremembam in dopolnitvam Pravilnika o merilih in pogojih za uporabo
               sredstev Fundacije za financiranje invalidskih in humanitarnih organizacij v
               Republiki Sloveniji z dne 16. 6. 2008 in 19. 12. 2008. Glasujemo. Navzočih je 82
               poslank in poslancev, za je glasovalo 27, proti 16.</p>
               <p><stage xml:id="Redna-02-2009-01-29.stage54">(Za je glasovalo 27.)</stage> <stage xml:id="Redna-02-2009-01-29.stage55">(Proti 16.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>4. točko dnevnega reda - obravnava Predloga sklepa o
                  soglasju k spremembam in dopolnitvam Pravil Fundacije za financiranje invalidskih
                  in humanitarnih organizacij v Republiki Sloveniji.</title>
               </p>
               <p>Prehajamo na odločanje o naslednjem predlogu sklepa: Državni zbor Republike Slovenije
               daje soglasje k spremembam in dopolnitvam Pravil Fundacije za financiranje
               invalidskih in humanitarnih organizacij v Republiki Sloveniji z dne 16. 6. 2008 in
               19. 12. 2008.</p>
               <p>Obrazložitev glasu v imenu poslanske skupine? Prosim za prijave za obrazložitev
               glasu v imenu poslanske skupine. Besedo ima gospod Vito Rožej.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo.</p>
               <p>Podobno kot že pri prejšnjem glasovanju bo tudi pri tem glasovanju Poslanska skupina
               Zares glasovala proti. Že ob obravnavi obeh teh točk dnevnega reda smo omenili svoje
               pomisleke glede možnosti, da FIHO dokupuje dodatne delnice Loterije Slovenije. Smo
               tudi mnenja, da obstoječi veljavni Zakon o lastninskem preoblikovanju Loterije
               Slovenije ne rešuje te problematike na najboljši način. Že takrat sem napovedal, da
               bomo glasovali pač vsak po svoji presoji. Vmes se je od obravnave te točke do
               glasovanja zgodila tudi sprememba na Loteriji Slovenije, namesto 4-članske uprave je
               zdaj dobila samo 2-člansko upravo, ki je bila imenovana mimo javnega razpisa. Vse te
               stvari so nas še dodatno potrdile v tem mnenju, skratka, da glasujemo proti. In se
               bojimo, da je država v želji pomagati invalidskim in humanitarnim k organizacijam
               tukaj mogoče zavila na kakšno stransko pot, ki jo bo potrebno kmalu popravljati.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 82 poslank in poslancev, za je glasovalo 54, proti pa 22.</p>
               <p><stage xml:id="Redna-02-2009-01-29.stage56">(Za je glasovalo 54.)</stage> <stage xml:id="Redna-02-2009-01-29.stage57">(Proti 22.)</stage></p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>Nadaljujemo s prekinjeno 5. točko dnevnega reda, to je z obravnavo Predloga sklepov
               o soglasju k spremembam in dopolnitvam pravil Fundacije za financiranje športnih
               organizacij v Republiki Sloveniji.</p>
               <p>Prehajamo na odločanje o naslednjem predlogu sklepa: Državni zbor daje soglasje k
               spremembam in dopolnitvam Pravil Fundacije za financiranje športnih organizacij v
               Republiki Sloveniji z dne 7. 1. 2009.</p>
               <p>Obrazložitev glasu v imenu poslanske skupine. Prosim za prijavo.</p>
               <p>Besedo ima Rudolf Petan, SDS.</p>
               <p>Prosim.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo gospod predsednik, predsednik Vlade, spoštovani.</p>
               <p>V Slovenski demokratski stranki ne podpiramo teh pravila in zanimivo je tudi to, da
               tudi ne podpira; to smo seveda izvedeli šele včeraj ob razpravi, kjer je minister
               razložil, zakaj tudi Vlada ne podpira. Mislim, da je najboljša obrazložitev, zakaj ga
               v SDS ne podpiramo, to, kar je zapisala Vlada. Vlada ugotavlja, da Odlok o
               ustanovitvi Fundacije za financiranje športnih organizacij v Republiki Sloveniji ni
               usklajen z Zakonom o lastninskem preoblikovanju Loterije Slovenije. Zato Državnemu
               zboru Republike Slovenije predlaga, da predhodno pred obravnavo sprememb in
               dopolnitev pravil za financiranje športnih organizacij v Republiki Sloveniji uskladi
               določbe Odloka o ustanovitvi Fundacije za financiranje športnih organizacij v
               Republiki Sloveniji. To se pravi, najprej Odlok o lastninskem preoblikovanju, saj so
               pravila fundacije za financiranje športnih organizacij v Republiki Sloveniji sprejeti
               na podlagi zakona in odloka kot hierarhično višjih pravnih aktov. Vlada ima tudi
               pripombe na Predlog sprememb in dopolnitev pravil za Fundacijo za financiranje
               športnih organizacij v Republiki Sloveniji, ki jih je Svet Fundacije predložil 27.
               11. 2008. Namreč, gre tudi za sejnine, ki so določene z bruto plačo in Vlada ima
               pripombe tudi na to.</p>
               <p>Glede na to, da Vlada sprejema kup ukrepov; nekatere smo že videli, več jih še bomo,
               tako je tudi najavljeno, ko gre za varčevanje. Pri tej zadevi, ko gre za sejnine pa
               za fundacijo za šport naj bi pa veljala neka posebna pravila. Vlada sprejema ukrepe
               tudi na področju sejnin, kilometrin in podobno in ne vidimo vzroka, da ne bi to
               veljalo za vse, to se prvi tudi za fundacijo. Mi smo na seji jasno povedali, da se
               nam zdi ta procent previsok, nimamo nič proti, če sejnine ostanejo, vendar ne v
               takšni višini. Imeli smo tudi pripombe na izobrazbo direktorja fundacije, kar je
               včeraj ob razpravi omenil tudi minister. Omenil je še, da ima Vlada pomisleke, 12
               vprašanj. 12 vprašanj ni odgovorjenih, zato menimo, da se ne da podpreti tega
               pravilnika, teh pravil Ugotoviti moramo, da v tem primeru soglašamo z Vlado in nas
               čudi, da vladajoči poslanci tega ne razumejo.</p>
               <p>Omenil bi samo še to, da na sejo matičnega odbora nismo dobili mnenja Vlade in nam
               nihče tega ni povedal. To smo izvedeli šele včeraj. Ne bomo glasovali za, bomo proti.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Anton Colarič.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Spoštovani!</p>
               <p>Tudi pri Socialnih demokratih bomo glasovali proti, ker pravila niso usklajena z
               zakonodajo in ker tudi tem pravilom oziroma dopolnitvam Vlada nasprotuje, kar smo
               izvedeli kasneje, po opravljeni razpravi. Skratka, glasovali bomo proti. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Vito Rožej, Zares.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Ponovno hvala za besedo.</p>
               <p>Ne bi se želel preveč ponavljati. Kot že rečeno, podobno kot pri Socialnih
               demokratih bomo tudi v Poslanski skupini Zares glasovali proti, čeprav smo na odboru
               to predlagano materijo podprli. Žal nam je, da je mnenje Vlade prišlo pozno in da je
               bilo manj jasno kot bi si želeli. Sedaj, ko so nam stvari jasne, je tudi odločitev
               lažja. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 84 poslank in poslancev, za je glasovalo 5, proti 76.</p>
               <p><stage xml:id="Redna-02-2009-01-29.stage58">(Za je glasovalo 5.)</stage> <stage xml:id="Redna-02-2009-01-29.stage59">(Proti 76.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>prekinjeno 6. točko dnevnega reda,</title> to je z <title>obravnavo
                  Predloga sklepa o soglasju k Statutu Slovenskega inštituta za revizijo.</title>
               Prehajamo na odločanje o naslednjem predlogu sklepa: <q>"Državni zbor Republike
               Slovenije daje soglasje k Statutu Slovenskega inštituta za revizijo z dne 24. 12.
               2008."</q> Glasujemo. Navzočih je 84 poslank in poslancev, za je glasovalo 84, proti
               nihče.</p>
               <p><stage xml:id="Redna-02-2009-01-29.stage60">(Za je glasovalo 84.)</stage> <stage xml:id="Redna-02-2009-01-29.stage61">(Proti nihče.)</stage></p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>Nadaljujemo s prekinjeno <title>7. točko dnevnega reda - prvo obravnavo Predloga
                  zakona o spremembah in dopolnitvah Zakona o zavarovalništvu.</title> Prehajam na
               določanje o naslednjem predlogu sklepa. Predlog zakona o spremembah in dopolnitvah
               Zakona o zavarovalništvu je primeren za nadaljnjo obravnavo. Glasujemo. Navzočih je
               85 poslank in poslancev, za je glasovalo 80, proti 5.</p>
               <p><stage xml:id="Redna-02-2009-01-29.stage62">(Za je glasovalo 80.)</stage> <stage xml:id="Redna-02-2009-01-29.stage63">(Proti 5.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               drugo obravnavo Odboru za finance in monetarno politiko kot matičnemu delovnemu
               telesu. S tem zaključujem to točko dnevnega reda.</p>
               <p>Nadaljujemo s <title>prekinjeno 8. točko dnevnega reda - prvo obravnavo Predloga
                  zakona o spremembi Zakona o davku na dodano vrednost.</title> Prehajamo na odločanje
               o naslednjem predlogu sklepa. Predlog zakona o spremembi Zakona o davku na dodano
               vrednost je primeren za nadaljnjo obravnavo.</p>
               <p>Obrazložitev v imenu poslanskih skupin. Prosim za prijavo.</p>
               <p>Besedo ima mag. Andrej Vizjak, Slovenska demokratska stranka.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Spoštovane poslanke in poslanci. Slovenska demokratska stranka bo predlog podprla
               predvsem zaradi tega, ker se je tudi skozi razpravo v tem parlamentu in skozi
               soočenje stališč poslank in poslancev pokazala neka pripravljenost, da se to
               vprašanje bolje uredi kot je urejeno zdaj. Praktično enotno stališče je bilo, da je
               nevzdržno, da je 60 dni oziroma šestdeseti dan tisti rok plačila vrnjenega DDV-ja
               glede na predložen obračun in da je ta dan absolutno predolg, preveč odmaknjen, da to
               ni v korist ne gospodarstvu, ne davčni stroki in vsled tega je čas, da se ta ureditev
               popravi.</p>
               <p>Seveda je bilo s strani poslank in poslancev tudi jasno povedano, da so različni
               pogledi na to, kateri je tisti pravi rok, prvič, glede na stanje informacijskega
               sistema Davčne uprave, drugič tudi na zmožnost državnega proračuna v tem prvem letu.
               Zato ocenjujem, da je podlaga, da ta zakon podpremo v prvem branju oziroma v tej fazi
               procedure in da ga marca, prvi teden marca, ko bo naslednja redna seja, obravnavamo v
               drugem branju. Do takrat bo Vlada predložila tudi rebalans proračuna za 2009 na
               osnovi katerega bo moč zaključiti tudi ostale okoliščine, zlasti finančne okoliščine
               sprejema takšnega zakona. Vendar, zakaj ocenjujem, da je najpomembneje, da ta zakon
               sprejmemo, poleg argumentov, kako pomemben je za likvidnost gospodarstva v teh
               zaostrenih finančnih in gospodarskih razmerah. Tudi to, ker je to jasen signal Vladi,
               da parlament obravnava in smatra ta predlog za prioriteto, za tisto, kar je potrebno
               upoštevati tudi pri snovanju ostalih javno finančnih dokumentov kot je rebalans
               proračuna za 2009.</p>
               <p>Če tega danes tukaj ne bomo storili, potem s figo v žepu, bi rekel, smatramo, da je
               to v prihodnje potrebno urediti. Kajti, če tega signala v temu prvemu branju ne damo
               Vladi, potem bo seveda usoda takšnega predloga v prihodnje seveda manj verjetna.</p>
               <p>In zato vas še enkrat prosim, da v luči tudi zavzemanj asociacij gospodarstva kot
               sta Gospodarska zbornica, Obrtna zbornica in druge podprete to rešitev.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Bojan Kontič v imenu Poslanske skupine Socialnih demokratov.</p>
            </sp>
            <sp who="SDZ5:KontičBojan">

               <speaker>BOJAN KONTIČ:</speaker>

               <p>Hvala lepa.</p>
               <p>Kljub temu, da je predlog lahko všečen, tega predloga v Poslanski skupini Socialnih
               demokratov ne bomo podprli. Torej, da je predlog zakona primerna podlaga za nadaljnjo
               obravnavo. Predlog sprememb je vsebinsko preozek, tako je ocenila tudi predstavnica
               Vlade, da bi hkrati s skrajšanjem plačilnih rokov zagotovili nadzor in odkrivanje
               morebitnih zlorab. S tem seveda odpade tudi argument, da sprejemamo zakon v prvi
               obravnavi in ga bomo v drugi dopolnili, ker zakon v drugi obravnavi ne omogoča tako
               kvalitetne dopolnitve kot jo predvideva Vlada, kar je bilo včeraj tudi pojasnjeno.</p>
               <p>Proračunski prihodki se drastično zmanjšujejo, to vemo vsi, hkrati so posledice
               spremenjene zakonodaje v višini štiristo petindevetdeset milijonov evrov ali 1,3%
               bruto družbenega proizvoda.</p>
               <p>Sprejem tega zakona bi pomenil dodatni izpad sredstev v višini približno sto
               petdeset milijonov evrov. Sprejem tega predloga zakona lahko ogrozi javno finančni
               primanjkljaj v takšni meri, da ga ne bi bilo mogoče financirati tudi z zadolžitvijo.
               To seveda pomeni, da je potrebno počakati na rebalans, ki ga predstavlja Vlada
               Republike Slovenije. V rebalansu ugotoviti ali so sredstva, ki jih potrebuje izvedba
               tega zakona, na razpolago in če bo to, seveda, mogoče lahko Vlada potem zelo hitro,
               ko bodo številke znane, predložila zakon, ampak zakon, ki bo torej širši, zakon ki bo
               zagotovil skrajšanje plačilnih rokov in hkrati ohranil oziroma zagotovil nadzor nad
               možnimi davčnimi goljufijami. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Bogdan Barovič, v imenu Slovenske nacionalne stranke.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa.</p>
               <p>V Slovenski nacionalni stranki bomo podprli predlog, ki ste ga prebrali. Upam, da
               sem ga pravilno razumel, da je predlog zakona primeren za nadaljnjo obravnavo. Zakaj?
               Prvič, zaradi tega, ker poznam podjetnika, ki je nedavno ustanovil podjetje in vložil
               2 milijona evrov za nakup dragih strojev, za katere je plačal davek. Danes ga lahko
               reši samo tisti davek, ki naj bi mu ga država vrnila, pa ga ni. Drugič, zaradi tega,
               ker ne moremo prenašati besed, da bi nastala zaradi hitrejšega vračila preplačanega
               DDV proračunska luknja. To ni res, ker ta sredstva niso last države. Tretjič, zaradi
               tega, ker nas je strah, da bo, če tega država ne bo naredila, dejansko nastala
               proračunska luknja, zato ker bodo podjetja propadla in ne bodo plačevala tistih
               davkov, ki državi ostanejo; takrat pa bo proračunska luknja. In četrtič, čudi nas, da
               likvidnostna situacija, likvidnostno stanje države ni skrbelo v trenutku, ko smo
               sprejemali zakone, kako bomo hitro rešili banke, ki so se znašle v zagati, zato ker
               so kreditirale nekatere gospode za nakup delnic, ki so jih v bistvu zastavili za te
               kredite. A nenadoma to državo skrbi za likvidnost. Ko je treba vrniti tistim, ki
               pošteno delajo, ki čakajo na vračilo svojega denarja, je pa vprašljiva likvidnost.
               Mislim, da so bili razlogi zelo jasni in zelo konkretni, zakaj bomo v Slovenski
               nacionalni stranki podprli predlog zakona.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Pardon, se opravičujem. Prekinitev glasovanja.</p>
               <p>Obrazložitev glasu v svojem imenu. Prosim za prijave. Besedo ima gospod Marjan
               Bezjak.</p>
               <p>Prosim.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo. Lepo pozdravljeni, gospod predsednik, predsednik Vlade, poslanke in
               poslanci!</p>
               <p>Zakaj je ta predlog pameten in je treba glasovati za. Namreč, ravno ta predlog,
               hitrejše vračanje preplačanega DDV-ja, je lahko najhitrejša pomoč podjetjem, ki niso
               stabilna v tem času, tako bi dejansko takoj dobila denar za poslovanje. Nikakor ne
               morem razumeti, da na nasprotni strani sedijo podjetniki in tega denarja nočejo. Ne
               vem, zakaj ne. Potem imajo tako dobre zaslužke ali kakšne druge<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Bezjak, obrazložitev glasu, prosim.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Obrazlagam glas. Druga stvar, ki jo želim povedati je ta, da nikakor ne razumem
               tega, da govorijo, da bi država imela luknjo za 360 milijonov evrov. Zakaj pa? To je
               denar davkoplačevalcev. Ne vem, kje vidijo ta denar ali to luknjo. Še enkrat vas
               pozivam poslanke in poslanci, pomagajte podjetjem. S tem boste pripomogli k boljšemu
               jutri, konec koncev bodo podjetja ostala zdrava. Če pa boste glasovali proti boste pa
               vi krivi, da jih potapljate. Zato glasujte za. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Renata Brunskole.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Lepo pozdravljeni, gospod predsednik Vlade, gospod minister, gospod predsednik
               Državnega zbora, kolegice in kolegi!</p>
               <p>Kot članica Odbora za finance se resnično ponovno čutim dolžna, da obrazložim svoj
               glas. Na odboru sem se tudi sama strinjala, da se skrajša rok na 30 dni, kakor velja
               za izvozna podjetja. Gospodarska zbornica, Obrtna zbornica, vsi ostali nas opozarjajo
               naj pomagamo gospodarstvu. Na drugi strani tudi danes pozivajo poslanke in poslance
               naj pomagamo tudi v tej smeri, da se zagotovi kvalitetna prometna povezava vseh
               območij Slovenije, ki so nekoliko bolj oddaljena od Ljubljane in tako dalje. Govoriti
               o tem, o čemer sedaj govorimo, počakajmo na rebalans proračuna, zagotovimo ta
               sredstva in potem tudi po nasvetu pristojnega ministra za finance ukrepajmo. Jaz
               verjamem, da tukaj ni nikogar, ki bi želel prisluhniti gospodarstvu, niti sama Vlada
               vključno s predsednikom Vlade, ki je tukaj z nami. Kot je bilo včeraj rečeno, naj
               predsednik Vlade skupaj z Vlado išče rešitve. Mislim, da tukaj ni dileme. Sama
               obrazlagam svoj glas, v tem trenutku ne bom glasovala za potrditev tega. Po
               rebalansu, ko se najde rešitev, bom takoj prva za. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Ivan Grill.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za besedo.</p>
               <p>Seveda bom za ta predlog z veseljem glasoval. Preseneča me sprenevedanje teh, ki so
               obrazlagali glas<gap n="...."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Grill, pustite druge, povejte, kako boste vi glasovali.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Če bi resno mislili, bi seveda ta predlog podprli, kajti danes glasujemo o tem, ali
               je zakon primeren za nadaljnjo obravnavo. Pomeni, da bomo ta zakon obravnavali še
               vsaj dvakrat, če to proceduro omogočimo naprej. Ko se bo rebalans obravnaval, ko se
               bodo videli vsi tisti kazalci, lahko še vedno v zadnji obravnavi rečemo: ta zakon pa
               dejansko ne prinaša tistega, kar od njega pričakujemo. Zato je sprenevedanje iz trte
               izvito. Gospodarstveniki, Gospodarska zbornica, Obrtna zbornica, vsi od nas
               pričakujejo, da jim damo jasen signal, da gremo naproti pričakovanjem, ki bo olajšalo
               njim, mi njim nič ne podarjamo, mi jim bomo samo vrnili denar, ki je njihov bistveno
               prej kot je.</p>
               <p>Kot sem že tudi včeraj povedal, v primeru, da je 7 dnevni rok vračila kot smo ga
               predlagali v tem zakonu prekratek, dajmo vgraditi prehodne določbe, da to lahko v
               nekaj mesecih pride do 7 dni. Pokažimo voljo, da bodo lahko naši podjetniki
               načrtovali to spremembo, ki je v korist njim. Zato vse skupaj pozivam, prosim v imenu
               podjetništva, podprimo ta zakon, kajti s tem ne bomo prekoračili kakršnekoli
               proračunske likvidnostne težave, ki jih vsi napovedujete. To se ne bo zgodilo, samo
               prej bomo vračali denar, ki je njihov. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa gospod predsednik. Gospod predsednik Vlade.</p>
               <p>Mi danes pravzaprav govorimo o enem členu tega zakona. Ampak, če se malo vrnemo v
               zgodovino, smo nekoč rekli <q>"dajte cesarju, kar je cesarjevega"</q>. Pa se je to dalo in
               je ta sistem <q>"laufal in špilal"</q>. Danes pa mi pravzaprav poberemo več in potem
               vračamo. Zato bi danes lahko rekli: <q>"Prej nam vrnite tisto, kar ste nam preveč
               pobrali"</q> in ta prej se nanaša na določeno število dni. Danes 60, mi predlagamo 7. Ni
               nobenega razloga, da ta 7 tudi ostane, če imate strašne bojazni za ceste, za luknje v
               proračunu. Zadnjič sem slišal cel kup neumnosti v razpravi. Vendarle je to denar, ki
               ni denar države. To je denar, ki je last naših podjetnikov. Samo to želimo. Da ta
               denar, ki ga lahko država samo likvidnostno uporablja, ne pa fizično za svoje
               vsakodnevne potrebe, vrnemo pravočasno. Jaz sem globoko prepričan, ponavljam, globoko
               sem prepričan v to, da je situacija taka, da je to eden od tistih ukrepov, ki bo
               najprej in takoj pomagal gospodarstvu. Bolj kot vse tisto, kar šele pripravlja vladna
               koalicija in tako dalje.</p>
               <p>Jaz sem bil zelo vesel razprave mnogih poslancev, ko smo ta zakon obravnavali,
               poudarjam, tudi s koalicije, ki so že napovedali, da bodo podprli nadaljevanje. Sicer
               pa zakon po mojem mnenju sodi tudi med tiste zakone, o katerih je predsednik Vlade
               govoril, ko je v nastopnem govoru rekel: <q>"Podprli bomo vse dobro."</q> Vso priložnost
               imate, da sledite predsedniku Vlade in to tudi podprete. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Vili Rezman. Prosim.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Hvala lepa gospod predsednik.</p>
               <p>Sam bom, tako kot sem napovedal, ko sem predstavljal stališče poslanske skupine,
               glasoval za zakon in imam zato dovolj tehtne razloge in sem navedel tudi v prejšnjih
               diskusijah dovolj argumentov za to, da se da razumeti, zakaj argumenti, ki jih
               minister navajal ne vzdržijo. Zdaj jih bom na kratko ponovil.</p>
               <p>Prvič. Gre za to, da to ni predlog zakona, ki bi ga pripravila sedanja opozicija,
               ampak je to poizkus gospodarstva iz preteklega leta, ki ga je zapisal v brošurah,
               poslal na Vlado in ga Vlada, žal, pač ni posvojila. Posvojili so ga drugi. Sedanji
               opozicijski poslanci. In sicer res z zamudo, ker bi to lahko bilo res že tudi prej
               storjeno, vendarle so ta apel gospodarstva slišali. Naša priložnost je, da zavrnemo
               tisto, kar so predlagali v obliki pretirano kratkega roka in da najdemo kompromisno
               rešitev. To sem sam tudi predlagal na Odboru za finance, kjer je bilo kar nekaj
               podpore takšnemu predlogu, a se je potem ta volja spremenila. Bojim se, čeprav si je
               ta koalicija zapisala na prvo stran, da bo delala drugače kot prejšnja oblast, da se
               dogaja zdaj tako kot poprej. Da bomo nekako prisiljevani v to, da vsi glasujemo v en
               glas, tako kot se bo iz Gregorčičeve slišalo. Meni so takrat pisali, prejšnja oblast,
               ki je tako delala, rdeče pike in če sedaj ne bomo paradigme delali, naj mi kar začne
               pisati ponovno pike. Jaz si jih bom pač nekaj nabral. Bom pa podprl ta korektni
               predlog, ker argument, da se ne da nadzirati - ne vzdrži. Minister sam je javno na
               mojo zahtevo, odgovoril, da je pri 30-dnevnem roku nadzor možen, popoln nadzor. In
               kar se tiče izpada javnih financ, če ministrstvo res pripravlja ta zakon, sicer šele
               za 15. 12. leta 2009, ko bo že vse skupaj prepozno, in če ga ima pripravljenega,
               potem bi ga nam kritikom verjetno lahko pokazale, ker to pa, samo da mi pokažejo
               osnutek, javnih financ nič ne ogroža.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Franc Pukšič.</p>
               <p>Prosim.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi. Predsednik Vlade. Minister. Lep
               pozdrav.</p>
               <p>Že drugič bom podprl predlog tega zakona, torej, da gre v drugo obravnavo. Ker se
               resnično strinjam z vsemi tistimi, ki pravijo, da je to ena od konkretnih pomoči
               podjetjem. Govorite o likvidnosti države, da bi zaradi tega država postala
               nelikvidna. To enostavno ne vzdrži. Dejstvo pa je, da je marsikatero podjetje zaradi
               tega nelikvidno in ima prav zaradi tega velike težave.</p>
               <p>Pred meseci, ko je bilo možno za likvidnostne težave najemati kredite, to ni bil
               največji problem. Danes, ko pa teh kreditov ni možno najemati, banke jih ne dajo, pa
               je to resen problem. Čudi pa me, da se, ne vem, sedaj že dva meseca ukvarjamo s tem
               zakonom, že drugič v Državnem zboru, in da se poslanke in poslanci na eni strani
               srečujemo očitno samo s takšnimi podjetniki, ki imajo likvidnostne težave, drugi v
               vladni koaliciji pa s takšnimi, ki imajo presežek denarja. In potem naj tisti
               pomagajo zagotavljati likvidnost države.</p>
               <p>Skratka. Ne zdi se mi resno, če je bil včeraj nek sestanek s koalicijo in opozicijo,
               da bomo pri teh zadevah sodelovali in pomagali reševati probleme v zvezi z
               gospodarsko krizo. Mislim da je to za podpreti in ga seveda potem v drugem branju
               dodelati.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Marijan Pojbič.</p>
               <p>Prosim.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Pozdravljeni gospod predsednik. Spoštovane kolegice in kolegi.</p>
               <p>Jaz bom seveda ta predlog zakona z velikim veseljem podprl. Predvsem zato, ker sem
               prepričan, da bi s sprejetjem tega zakona preprečili propad marsikaterega podjetja,
               obrtnika in podjetnika. Hkrati sem tudi prepričan, da so prav ti tisti, ki polnijo
               državni proračun. In že iz tega razloga je v tem trenutku še kako pomembno ta zakon
               sprejeti.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ponovno prosim za prijavo za obrazložitev glasu v lastnem imenu in prosim, da se res
               prijavite tisti, ki želite to storiti.</p>
               <p>Besedo ima dr. Luka Juri.</p>
               <p>Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa predsedujoči, sodelavke in sodelavci.</p>
               <p>V tej razpravi mislim, da manjka pomemben argument, ki mene prepričuje, da temu
               predlogu ne dam zelene luči, da ni primeren za nadaljnjo razpravo. In to je dejstvo,
               da bi kateri koli takšen predlog brez usklajenega posega v državni proračun pomenil
               poslabšanje deficita v proračunu in potemtakem morebitno poslabšanje bonitetne ocene
               Slovenije na mednarodnem trgu. To pa pomeni poslabšanje kreditne sposobnosti v
               Sloveniji, pomeni podražitev kreditov prav za tiste podjetnike za katere naj bi se
               potegovali. Jaz razumem smisel zakona in zato pričakujem od Vlade, da bo izpolnila
               svojo obljubo in v to pričakovanje zaupam. Zdaj bom glasoval v smer, da ta zakon ni
               primeren za nadaljnjo obravnavo. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Miro Petek, prosim.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala za besedo gospod predsednik.</p>
               <p>Ta zakon bom seveda podprl, predvsem zato, ker opozicija želi na ta način pomagati
               vam v koaliciji. Poglejte, v medijih piše, zakoni stojijo, plače pa rastejo.
               Novinarji so tudi spoznali, kaj se v tej državi dogaja, pišejo, napovedovali so
               zakone pa jih ni od nikoder. Zato smo mi ponudili roko in predlagali tovrstno
               zakonsko ureditev, ki pa je pravična, za razliko od zakona, ki smo ga sprejeli, ki
               ste ga preglasovali pred tedni, to je Zakon o subvencioniranju delovnega časa, ki je
               precej selektiven in ni pravičen do vseh gospodov.</p>
               <p>Pahorju bi pa še enkrat in ponovno predlagal, naj v svoji politiki ne išče izgovorov
               pač pa naj išče rešitve. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Zvonko Černač. Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Ta sklep je seveda potrebno podpreti, zato ga bom jaz tudi podprl. Gre za to, da s
               tem, ko podpremo sklep, da je zakon primeren za nadaljnjo obravnavo, danes zakona še
               ne sprejemamo, čeprav bi bilo dobro, da bi ga, ampak podpremo zakonodajno proceduro.
               Kot sem jaz razumel ministra je v svoji obrazložitvi povedal, da temu ukrepu ne
               nasprotuje, je pa potrebno razmisliti, ali je optimalno skrajšanje tega roka
               šestdeset oziroma trideset na sedem dni glede vračila DDV-ja ali je z javnofinančnih
               vidikov potrebno ta rok nekoliko podaljšati. Govora je bilo, z njegove strani, o
               enaindvajsetih dneh. To je vse mogoče storiti, vendar samo v primeru, da zakonodajno
               proceduro z glasovanjem za danes sprožimo. Če tega ne bomo storili, se ponovno odmika
               čas do sprejema tega zakona. Gre za enega izmed tistih ukrepov, ki so enakopravni do
               vseh, ki učinkujejo hitro, ki ne pomenijo neposrednega odliva državnega denarja iz
               proračuna tako kot nek drug zakon, pomenijo pa bistveno bistveno likvidnostno
               razbremenitev gospodarstva. V enem mahu v rangu 150 do 200 milijonov evrov. In
               pomenijo seveda določen napor tistim, ki skrbijo za javne finance, da ta
               premostitveni del zagotovijo. Gre samo za ta trenutni moment, ko se bo to zgodilo,
               potem bodo tako in tako procedure potekale naprej v roku teh 7 oziroma kolikor pač bi
               bilo dni.</p>
               <p>Skratka, sklep bom podprl, ker mislim, da je to ena izmed odločitev, ki je dobra, ki
               je v interesu te države, predvsem pa v interesu gospodarstva in ne bo v ničemer
               ogrozila javnih financ. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Danijel Krivec.</p>
            </sp>
            <sp who="SDZ5:KrivecDanijel">

               <speaker>DANIJEL KRIVEC:</speaker>

               <p>Hvala za besedo.</p>
               <p>Tudi jaz bom zakon podprl. Zato, ker menim, da prinaša veliko dobrega za obrtnike,
               za gospodarstvo. Omogoča likvidnostni tok, ki je sedaj prekinjen. Omogoča to, da
               določeni obrtniki lahko preživijo v tem kritičnem obdobju. In glede na to, da
               ugotavljamo vsi, da je tak zakon potreben, je absolutno v tej fazi sprejemanja, ko je
               to prva obravnava in ko se lahko zakon v naslednjih fazah bistveno še dopolni,
               spremeni, tudi z vsem kar ste nekako navajali, da je potrebno preveriti, bi bilo
               potrebno ta zakon podpreti, ga eventualno dopolniti in s tem omogočiti dejansko
               gospodarstvu preživetje. Ta zakon vsekakor dopolnjuje tudi vse do sedaj sprejete
               ukrepe, ki jih je ta vlada predlagala, ki pa se v tem trenutku še ne prijemljejo, kot
               se moderno sedaj reče, in s tem bi dejansko omogočili tisti izpad, ki ga nismo uspeli
               z garancijami bank zagotoviti malim obrtnikom in gospodarstvu. Dejansko bi s tem
               ukrepom in s tem zakonom dosegli to, da dobijo podjetja določen likvidnostni denar,
               ki je njihov, ki ni v lasti te države, ampak ga je potrebno obrtnikom prej vrniti,
               gospodarstvu prej vrniti in s tem omogočiti, da lahko normalno poslujejo. In zato me
               čudi, da je večina razprav v pozitivni smeri, glasovanje pa bo očitno to proceduro
               tega zakona zavrlo. In to me zelo žalosti, kajti s strani podjetnikov in gospodarstva
               je pritisk v smeri, da se ti ukrepi hitreje sprejemajo in ta ukrep sigurno gre v tej
               smeri.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Franc Bogovič.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Tudi sam bom podprl ta predlog zakona iz kar nekaj razlogov. Prvi je ta, da je to
               prvi ukrep s katerim se približujemo tudi tistemu delu gospodarstva, ki je vitalno,
               ki plačuje DDV, se pravi tistim, ki investirajo, tistim ki izvažajo, in bo zelo dober
               signal tem podjetjem. Po drugi strani je eden izmed ukrepov, ki bodo normalizirali
               gospodarsko sliko pri nas. Se pravi, da ta izposojeni denar država prej da nazaj
               tistim, ki ga ustvarijo. Tretji razlog je tudi ta, kot sem že pri sami razpravi o
               zakonu dejal in vprašal še enkrat pristojne iz finančnega ministrstva, da vidim vir
               za ta denar v tistih ukrepih, ki jih je Vlada napovedala, da bo 800 milijonov evrov
               vložila v gospodarstvo. In še enkrat javno tudi premierja sprašujem in trdim, da je
               ta izračun<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ne morete spraševati.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Se opravičujem. Utemeljujem glasovanje za, s tem da je vir v tistih 230 milijonih, ki
               so napihnjeni, in zagotovo je za vseh 150 milijonov prostora že v samem tem ukrepu.
               Če to ne drži, si vzemimo čas, izračunajmo to do druge obravnave, takrat pa tudi
               ugotovimo, ali je možen ta skok s 60 na 7 dni ali pa postopen, ne vem, na 30 dni, ali
               pa v letošnjem letu na 45 in napovemo za naslednje leto na 30. Dajmo, za božjo voljo,
               nek pozitiven signal tudi tistim, ki so vitalni in v tej državi želijo delati.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev v svojem imenu? Torej, še enkrat prosim za prijave za obrazložitev
               glasu v svojem imenu. Mir v dvorani!</p>
               <p>Besedo ima mag. Andrej Vizjak. Prosim.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Poglejte, vsak ukrep, ki ga predlagamo ali pa predlagate, je seveda stvar
               prioritet. Če je ta ukrep po oceni Vlade takšen, ki ga velja prioritetno obravnavati,
               potem bo dobil podporo, če ne, ne. Vsakršni izgovori, češ, da še ni čas, pa da bo
               čas, so več ali manj iz trte izviti. Vendar, kaj želim dodati pri tem? Dodati želim
               to, da je Vlada tudi zaradi razmeroma ugodnih gibanj cen nafte uvedla trošarine in bo
               to v blagajno navrglo precej več denarja kot stane likvidnostno ta ukrep znotraj
               enega proračunskega leta. Vesel sem, da me tu posluša tudi predsednik Vlade, da mu še
               enkrat povem, da je to denar, ki je denar gospodarstva, ki so ga preplačali v
               blagajno,in sedaj želimo, da ga država prej temu istemu gospodarstvu vrne. To so
               izvozniki, ki plačajo vstopni davek in jim je država dolžna povrniti izstopnega. To
               so vsi, ki investirajo, ko plačajo pri nabavi vstopni davek in ga ne izračunajo
               vnaprej. Torej, to je segment gospodarstva, ki izvaža, ki investira, in ta segment
               gospodarstva zelo krvavo potrebuje likvidnostni denar v teh zaostrenih razmerah, ko
               je ohromljen finančni sistem in ko se tudi gospodarstvo sooča z upadom naročil. In
               temu gospodarstvu želimo dati denar prej iz državnega. In mora nas skrbeti likvidnost
               denarja bolj oziroma gospodarstva bolj, kot nas skrbi likvidnost javnih financ, ker
               gospodarstvo financira. Zato predsednik Vlade, pokažite tako.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Rudolf Petan. Se odpoveduje.</p>
               <p>Glasujemo. Še enkrat bom prebral predlog sklepa. Predlog zakona o spremembi Zakona o
               davku na dodano vrednost je primeren za nadaljnjo obravnavo. Glasujemo. Navzočih je
               84 poslank in poslancev, za je glasovalo 44, proti 39. <gap n="..."/><stage xml:id="Redna-02-2009-01-29.stage64">/Aplavz./</stage><gap n="..."/></p>
               <p><stage xml:id="Redna-02-2009-01-29.stage65">(Za je glasovalo 44.)</stage> <stage xml:id="Redna-02-2009-01-29.stage66">(Proti 39.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               drugo obravnavo Odbora za finance in monetarno politiko kot matičnemu delovnemu
               telesu.</p>
               <p>Nadaljujemo s <title>prekinjeno 9. točko dnevnega reda - prvo obravnavo Predloga
                  zakona o spremembah in dopolnitvah Zakona o bančništvu.</title> Prehajamo na
               odločanje o naslednjem predlogu sklepa. Predlog zakona o spremembah in dopolnitvah
               Zakona o bančništvu je primeren za nadaljnjo obravnavo. Glasujemo. Navzočih je 86
               poslank in poslancev, za je glasovalo 85, proti nihče.</p>
               <p><stage xml:id="Redna-02-2009-01-29.stage67">(Za je glasovalo 85.)</stage> <stage xml:id="Redna-02-2009-01-29.stage68">(Proti nihče.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               drugo obravnavo Odboru za finance in monetarno politiko kot matičnemu delovnemu
               telesu. S tem zaključujem to točko dnevnega reda.</p>
               <p>Nadaljujemo s <title>prekinjeno 10. točko dnevnega reda - obravnavo Predloga
                  zaključnega računa proračuna Republike Slovenije za leto 2007.</title> Prehajamo na
               odločanje o naslednjem predlogu sklepa. Državni zbor Republike Slovenije sprejme
               zaključni račun proračuna Republike Slovenije za leto 2007. Obrazložitev glasu v
               imenu poslanskih skupin. Prosim za prijavo.</p>
               <p>Besedo ima mag. Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Poslanska skupina Slovenske demokratske stranke bo podprla Predlog zaključnega
               računa, ker je zaključni račun 2007 prvi zaključni račun v kar precej dolgem obdobju,
               če ne v zgodovini Slovenije, ki izkazuje proračunski presežek, ki izkazuje zdravo
               stanje javnih financ v tistem letu in ki je pravzaprav eden izmed zaključnih računov
               oziroma proračunov, ki je bil prvikrat, bi rekel, usmerjen v pravo razmerje med
               javnofinančnimi prihodki, javnofinančnimi odhodki in zunanjim dolgom, merjeno seveda
               v procentih bruto domačega proizvoda. Javno finančni prihodki se niso zmanjševali
               kljub temu, da smo z uvedbo davčne reforme razbremenili gospodarstvo, mimogrede
               ukinjali davek na izplačane plače in ostale in zniževali splošno davčno stopnjo.
               Kljub temu smo torej ohranjali javno finančne prihodke na neki stabilni ravni,
               zmanjševali pa z, znatno, javnofinančne odhodke. In s tem se je prvič tudi pokazal
               javno finančni presežek, v višini 0,5% bruto domačega proizvoda. Javni dolg je bil
               rekordno nizek in je eden med najnižjimi v temu obdobju. Očitno je računsko sodišče
               zmotilo nekaj računovodskih, bi rekel, dvoumnosti v samem prikazovanju nekaterih
               dogodkov in je zato izrazilo mnenje s pridržkom in ni zahtevalo odzivnega poročila.
               Kar pomeni, da je ugotovilo, da so bile tu določene nepravilnosti; zanima me kateri
               zaključni račun proračuna jih doslej ni imel in kateri jih ne bo imel v prihodnje; in
               seveda je bilo zadovoljno z ukrepi Vlade, ob soočenjih s temi pomisleki.</p>
               <p>Tu, danes smo pa priča, da nekatere poslanske skupine ne bodo podprle zaključnega
               računa, ker bo presedan in me zanima, kakšna bo praksa kasneje. Torej, če pritrdimo
               stroki in mnenju Računskega sodišča, potem velja zaključni račun podpreti, če pa se
               gremo politikantstva in blatenja dosežkov prejšnje vlade, boste pa ravnali tako kot
               ste povedali v obrazložitvah poslanskih skupin.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v lastnem imenu. Prosim za prijavo. Besedo ima dr. Luka Juri.
               Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Drage sodelavke in sodelavci.</p>
               <p>Menim, da zaključni račun ni primeren predvsem zaradi dveh grafov - razlika med
               fiktivnim presežkom in realnim primanjkljajem. Torej, zaključni račun ne odraža
               realnega stanja in vsakoletnega konstantnega padca pri realizaciji črpanj Evropske
               unije. Pri takšnih rezultatih se iz načelnosti ne more podpreti takšnega računa.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Vili Rezman. Prosim.</p>
            </sp>
            <sp who="SDZ5:RezmanVili">

               <speaker>VILI REZMAN:</speaker>

               <p>Še enkrat hvala predsednik.</p>
               <p>Jaz bom zaključni račun podprl in bom povedal, zakaj ga bom podprl. Zaključni račun
               govori o poslovnih dogodkih iz leta 2007. Danes smo v letu 2009 in vsak poseg v tisti
               zaključni račun pomeni zunanji poseg iz nekega drugega časa v to, kar se je že
               zgodilo. Gre za razlikovanje med res gesta in historia rerum gestarum ali drugače
               povedano, med tem, kar se je zgodilo in med tem, kako mi to opisujemo, kako to
               ocenjujemo. Ta zaključni račun vključno z revizijo govori v glavnem, tako jaz to
               razumem, o dveh stvareh. O tem, da je bilo marsikaj dobrega, kar se kaže tudi v
               nekaterih zelo dobrih makroekonomskih rezultatih, in na drugi strani o tem, da so
               bile pri tem storjene številne napake, tudi verjetno kakšna manipulacija, da bi se
               prikazali boljši rezultati. Ampak to nič ne spremeni dejstev. Ta dejstva so takšna,
               kakršna so in tudi Računsko sodišče, vsaj jaz tega nisem našel, ni nikjer zapisalo,
               kaj mora vse zdaj ta parlament narediti za nazaj, na kakšen način, na kakšni pravni
               osnovi in tako naprej. Nasprotno. Opozorilo je kaj se sme in kaj ne v svojem pravnem
               poduku in tam nič ne piše kako moramo mi zdaj za nazaj spreminjati zgodovino. Ko jaz
               sprejemam pa ta zaključni račun, ga sprejemam v obeh polovicah. V tisti, ki govori o
               tem, da so bili nekateri dobri rezultati doseženi pa tudi v tisti, ki je kritična in
               kaže na slabosti, ki jih moramo v bodoče odpraviti. To je naša naloga zdaj. Ne
               popravljati zgodovino, ampak se pripraviti, da v naslednjih letih ne bomo ponavljali
               istih napak.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Glasujemo. Navzočih je 87 poslank in poslancev, za je glasovalo 42,
               proti 43.</p>
               <p><stage xml:id="Redna-02-2009-01-29.stage69">(Za je glasovalo 42.)</stage> <stage xml:id="Redna-02-2009-01-29.stage70">(Proti 43.)</stage></p>
               <p>Ugotavljam, da zaključni račun proračuna Republike Slovenije ni bil sprejet. S tem
               zaključujem to točko dnevnega reda.</p>
               <p>Nadaljujemo s <title>prekinjeno 11. točko dnevnega reda - obravnavo Poročila Nadzornega
                  Odbora Sklada kmetijskih zemljišč in gozdov Republike Slovenije za leto 2007.</title> Prehajamo na odločanje o naslednjem predlogu sklepa. Prvič: Državni zbor
               predlaga Vladi, da nemudoma pripravi predlog novele Zakona o javnih skladih <stage xml:id="Redna-02-2009-01-29.stage71">(Uradni
               list Republike Slovenije, št. 77/08)</stage> tako, da bo spremenila 55. člen v delu, kjer
               posega v že pridobljeno lastnino občin na nezazidanih stavbnih zemljiščih, ki so jih
               občine pridobile na podlagi 57. člena Zakona o javnih skladih <stage xml:id="Redna-02-2009-01-29.stage72">(Uradni list Republike
               Slovenije, št. 22/2000)</stage>. Drugi sklep: Državni zbor predlaga Vladi, da nemudoma
               uskladi koncesijski akt o podelitvi Koncesije o državnih gozdovih s 164. členom
               Zakona o varstvu okolja <stage xml:id="Redna-02-2009-01-29.stage73">(Uradni list Republike Slovenije, št. 41-1694/04)</stage>, ki določa,
               da če koncesijo na naravni dobrini podeli država, pripada del plačila za koncesijo
               tudi občini. Glasujemo. Navzočih je 86 poslank in poslancev, za je glasovalo 81,
               proti 5.</p>
               <p><stage xml:id="Redna-02-2009-01-29.stage74">(Za je glasovalo 81.)</stage> <stage xml:id="Redna-02-2009-01-29.stage75">(Proti 5.)</stage></p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  PROTOKOLA O PRISTOPU REPUBLIKE ALBANIJE K SEVERNOATLANTSKI POGODBI.</title> Predlog
               zakona je v obravnavo zboru predložila Vlada. Besedo dajem predstavniku Vlade za
               dopolnilno obrazložitev. Besedo ima minister Samuel Žbogar. Prosim.</p>
            </sp>
            <sp who="SDZ5:ŽbogarSamuel">

               <speaker>SAMUEL ŽBOGAR:</speaker>

               <p>Dober večer, spoštovani gospe in gospodje poslanci!</p>
               <p>Albanija je svojo pot približevanja k Severnoatlantskemu zavezništvu začela pred
               dobrim desetletjem, ko je oddala svoj prvi akcijski načrt za članstvo. Že v začetku
               svojega približevanja k Natu je vedela, da jo čakajo zahtevne priprave za izpolnitev
               vseh zahtevanih kriterijev. Slovenija je skupaj z ostalimi zaveznicami preko letnih
               nacionalnih akcijskih načrtov za članstvo budno spremljala napredek Albanije na
               političnem, ekonomskem, varnostnem, pravnem in obrambnem področju. Albanija je na
               podlagi opravljenih devetih ciklov akcijskih načrtov za članstvo pokazala, da je
               izpolnila pričakovanja zaveznic in je dobro pripravljena na članstvo. Na podlagi
               vidnega in merljivega napredka, ki ga je Albanija dosegla na vseh za Atlantsko
               zavezništvo relevantnih področij, se je na vrhu Nata v Bukarešti aprila lansko leto
               med zaveznicami izoblikovalo soglasje o povabilu Albanije v članstvo Nata. Albanija
               pri urejanju in stabilizaciji razmer v svoji neposredni soseščini nastopa
               konstruktivno in odgovorno ter sprejema in deluje na podlagi vrednot Atlantskega
               zavezništva. Verjamemo, da bomo s članstvom Albanije v Natu dobili zanesljivo in
               verodostojno članico zavezništva, zato se vam za vašo današnjo tehtno odločitev
               zahvaljujem. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za zunanjo politiko kot matično delovno telo.
               Besedo dajem predsedniku, gospodu Ivu Vajglu, za predstavitev poročila odbora.
               Prosim.</p>
            </sp>
            <sp who="SDZ5:VajglIvo">

               <speaker>IVO VAJGL:</speaker>

               <p>Spoštovani gospod predsednik, spoštovani gospod predsednik Vlade, minister.
               Spoštovani predstavniki diplomatskega zbora.</p>
               <p>Odbor za zunanjo politiko je na prvem nadaljevanju svoje 2. redne seje, 26. 1. 2009
               obravnaval Predlog zakona o ratifikaciji Protokola o pristopu Republike Albanije k
               Severnoatlantski pogodbi. Odbor je pri obravnavi upošteval mnenje zakonodajno-pravne
               službe, ki z vidika skladnosti z Ustavo in pravnim sistemom ter
               zakonodajno-tehničnega vidika ni imela pripomb. Glede potrebne večine za ratifikacijo
               predloga zakona pa je presodila, da je potrebno protokol sprejeti na podlagi prvega
               odstavka 3.a člena Ustave z dvotretjinsko večino glasov vseh poslancev.</p>
               <p>Na podlagi 10. člena Severnoatlantske pogodbe lahko njene pogodbenice s soglasnim
               dogovorom povabijo katerokoli drugo evropsko državo, ki je sposobna podpreti ta
               načela, načela te pogodbe in prispevati k varnosti severnoatlantskega območja, da
               pristopi h pogodbi. Kot je prej rekel minister za zunanje zadeve so predsedniki držav
               in Vlad, med njimi tudi Slovenije, na vrhunskem sestanku zveze Nato v Bukarešti
               aprila 2008 povabili Albanijo, da prične pristopne pogovore za članstvo v Natu.
               Stalni predstavniki držav članic Nata so 23. maja 2008 potrdili besedilo protokola,
               ki ureja postopek vključevanja Albanije v zvezo Nato.</p>
               <p>Razprava na Odboru za zunanje zadeve je poudarila pomen vključitve Albanije v zvezo
               Nato s stališča celovite stabilizacije razmer v regiji. Država je tudi v vseh fazah
               vključevanja in približevanja Natu izpolnjevala pogoje, ki so ji bili postavljeni in
               tudi pričakovanja, da se bo kot aktiven dejavnik vključila tudi v prizadevanja zveze
               Nato za širitev področja varnosti in sodelovanja v Svetu. Zaradi tega je po končani
               krajši razpravi odbor glasoval o vseh členih skupaj in z ustrezno večino, z
               osemnajstimi glasovi za in nobenim proti, sprejel vse člene predloga zakona. Ker k
               predlogu zakona na matičnem delovnem telesu ni bil sprejet noben amandma Odbor za
               zunanjo politiko Državnemu zboru predlaga, da Predlog zakona o ratifikaciji Protokola
               o pristopu Republike Albanije k Severnoatlantski pogodbi sprejme v predloženem
               besedilu. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Anton Anderlič v
               imenu Poslanskega kluba Liberalne demokracije Slovenije.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani!</p>
               <p>Poslanci Liberalne demokracije bomo podprli predlog in glasovali za ratifikacijo.
               Poslanci imamo običajno težke naloge, tudi odločitve, ki so bile sprejete prej, so
               marsikoga postavile v dvom, kako glasovati in kaj je prav. Ko pa gre za vprašanje
               ratifikacije takega protokola pa moram reči, da je to ena od bolj prijetnih
               dolžnosti. Da gre za to, da lahko pozdravimo napredek neke države, željo državljanov
               in državljank neke države, da se pridružijo mednarodni skupnosti, ko gre za
               zagotavljanje miru. Albanija je dolga leta veljala za izredno zaprto državo, tako
               rekoč nismo vedeli, kaj se za njenimi mejami dogaja. Domnevno se je dogajalo marsikaj
               kar so v tem času demokratizacije tudi v tej državi spremenili in uveljavili
               standarde, ki veljajo za demokratične države. To velja seveda tudi za vsa druga
               področja, ne samo za področje obrambe in varnosti. Na tem področju so kriteriji in
               merila zelo strogi in so tudi s strani tistih, ki smo že člani zavezništva, tudi
               kontrolirani. In vem, da je Albanija vse te stvari opravila vzorno.</p>
               <p>Žal mi je, da njena soseda, Makedonija, ni bila deležna enake obravnave, čeprav je
               prav tako izpolnila vse pogoje in se nahaja v tem nemirnem delu Evrope in sveta. Tako
               rekoč se ji je naredila na tem istem sestanku velika krivica. Gre vedno, kadar
               govorimo za prizadevanjih za včlanitev posamezne države v zvezo Nato pa tudi v EU,
               gre za to, da se to prizadevanje ne konča na mejah in ni to samo vprašanje vsake
               države posebej in samo zase, ampak je to prispevek k skupni stvari in verjamem, da bo
               v zelo kratkem času tudi Makedonija, ki je soseda na tem področju, postala članica,
               dobila vabilo. To bo zagotovo prispevalo k stabilnosti na zahodnem Balkanu.
               Prispevalo bo k boljšim odnosom tudi z državami v soseščini, kakor tudi po Evropi in
               širše.</p>
               <p>Kot rečeno poslanci Liberalne demokracije bomo glasovali za.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Darja Lavtižar Bebler v imenu Poslanske skupine Socialnih
               demokratov.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Spoštovani zbor!</p>
               <p>Marca leta 2003 smo v Sloveniji izvedli referendum o vprašanju, ali državljani in
               državljanke Slovenije podpiramo vstop Slovenije v Nato. Dve tretjini udeležencev
               referenduma je pristop Slovenije k Severnoatlantski pogodbi podprlo. Kljub dokaj
               močni kampanji proti smo se državljanke in državljani Slovenije očitno zelo dobro
               zavedali, da je naš vstop v to obrambno zvezo za nas in našo obrambno sposobnost ter
               varnost izredno pomemben. Danes se v našem parlamentu sprašujemo, ali je pomembno,
               nenazadnje tudi zaradi naših lastnih obrambnih in varnostnih interesov, da se
               obrambna zveza Nato širi tudi na prostor v naši bližnji in širši soseščini, na
               Balkan. In ali pomeni pripravljenost še drugih držav, balkanskih držav, da se
               zavežejo k spoštovanju vrednot, na katerih temelji Nato, večjo garancijo ali vsaj
               veliko večjo verjetnost, da bo varnostno prislovično nestabilen Balkan sčasoma postal
               vse bolj stabilen, kar je tudi za nas izrednega pomena.</p>
               <p>Kot sem že omenila, tudi pri nas občasno še vedno zelo močno propagando ali kampanjo
               proti našemu članstvu v Natu in proti nadaljnjim širitvam Nata, je treba spomniti, da
               med temeljne vrednote Nata poleg tistih splošnih, kot so demokracija, osebna svoboda
               in vladavina prava ter skupna dediščina in civilizacija narodov, sodijo tudi
               prizadevanje za mir in mirno reševanje sporov ter odločenost pogodbenic, da združijo
               svoja prizadevanja za kolektivno obrambo ter ohranitev miru in varnosti.</p>
               <p>Ko imamo vse to pred očmi, je seveda logično, da podpiramo širitev Nata. Ko odločamo
               konkretno o pristopu Albanije k Severnoatlantski pogodbi, imejmo pred očmi tudi
               dejstvo, da se je Albanija že leta 1992 pridružila Severnoatlantskemu svetu za
               sodelovanje. Leta 1994 se je pridružila Partnerstvu za mir. Albanija je igrala
               pomembno vlogo pri podpiranju zavezniških prizadevanj za končanje humanitarne
               tragedije na Kosovu in zagotavljanje miru po končanem letalskem posredovanju. Leta
               1999 je Albanija več mesecev nudila zatočišče in humanitarno pomoč več sto tisočem
               beguncev s Kosova in takrat preprečila še večjo humanitarno katastrofo. Dvostransko
               sodelovanje se je tako razvijalo postopoma, v luči sodelovanja v akcijskem načrtu
               zavezništva od aprila 1999. V Tirani je bil ustanovljen leta 2002 štab Nata z namenom
               prispevati k poveljevanju in nadzoru sil Kforja ter za svetovanje, pomoč in podporo
               albanski vladi pri reformah njihovih obrambnih sil. Pomembno zagotovilo, da bo
               Albanija zanesljiva in kredibilna članica Severnoatlantskega zavezništva pa pomeni
               tudi dejstvo, da politično in javno podporo za članstvo v Natu izreka kar 95%
               vprašanega prebivalstva Albanije.</p>
               <p>V Poslanski skupini Socialnih demokratov bomo zato glasovali za ratifikacijo
               Protokola o pristopu Albanije k Severnoatlantski pogodbi, kar tudi iskreno podpiramo.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Milenko Ziherl v imenu Poslanske skupine Slovenske
               demokratske stranke. Prosim.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo gospod predsednik. Spoštovani zbor!</p>
               <p>V Slovenski demokratski stranki podpiramo vključevanje držav nastalih na ozemlju
               nekdanje Jugoslavije ter Albanije oziroma tako imenovanih držav Zahodnega Balkana v
               evroatlantske povezave. Pripravljenost posamezne države, da izvede potrebne reforme
               in spremembe kaže podpreti, saj vodijo k stabilnosti in napredku. Tako ocenjujemo
               pristop Republike Albanije k Severnoatlantski pogodbi kot dober korak stabilizacije
               razmer na tem delu Balkana. Albanija lahko kot članica Nata deluje stabilizacijsko v
               smeri razreševanja problematike Kosova in zahodne Makedonije. Zato bomo predlog
               stabilizacijskega sporazuma podprli. V Slovenski demokratski stranki bomo podprli.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Franco Juri v imenu Poslanske skupine Zares.</p>
               <p>Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala predsednik. Spoštovani gostje, spoštovani kolegi poslanci in poslanke!</p>
               <p>Poslanska skupina Zares podpira ratifikacijo Protokola ob pristopu Republike
               Albanije k Severnoatlantski pogodbi in bo danes jasno glasovala za ratifikacijo.
               Menimo, da je vstop Republike Albanije v Severnoatlantsko zvezo pomembno za
               stabilnost zahodnega Balkana in je zato prej političnega kot izključno vojaškega
               pomena. Republika Albanija si je v zadnjih letih za to članstvo zelo prizadevala in v
               luči teh prizadevanj je nedvomno odigrala konstruktivno in regionalnemu sodelovanju
               prijazno naklonjeno vlogo. Sam sem bil leta 1999 trikrat v Albaniji in sem se soočil
               z njihovimi prizadevanji za humanitarno pomoč beguncem iz Kosovega. Bil sem v Bajram
               Curiju in vam zagotavljam, da je bila Albanija takrat na frontni liniji humanitarne
               pomoči, skupaj z Republiko Makedonijo. S članstvom v Natu se krepi tudi njena
               odgovornost do razvoja dobrososedskih odnosov z Makedonijo, Kosovom, Grčijo in Črno
               goro. Pri tem želimo opozarjati tudi, da bo treba Albaniji še veliko pomagati, da bi
               kot suverena država<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim za mir v dvorani. Se opravičujem. Prosim za mir v dvorani.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p><gap n="..."/>da bi vzpostavila gospodarske, socialne in politične standarde, ki naj preprečijo
               njeno zlorabo s strani nekaterih razvitih evropskih držav, ki v šibkejših balkanskih
               državah vidijo predvsem priložnosti za hitre, dobičkonosne dejavnosti, ki niso
               trajnostno naravnane in bi bile v Evropski uniji sporne. Ob podpori ratifikacije
               Protokola ob pristopu Albanije želimo vzpostaviti naše obžalovanje in razočaranje ob
               zastoju, ki bi podobno ratifikacijo omogočil Republiki Makedoniji. Vstop Albanije v
               Nato bi bil še bolj smiseln ob hkratnem vstopu Makedonije. Zato pozivamo vse člane
               zavezništva in še posebej Grčijo, da to omogočijo čim prej. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Franc Žnidaršič v imenu Poslanske skupine DeSUS.</p>
               <p>Prosim.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani predsednik Državnega zbor, spoštovani predsednik Vlade, ostali
               predstavniki Vlade, kolegice in kolegi.</p>
               <p>Poslanska skupina Demokratične stranke upokojencev bo ratifikacijo o pristopu
               Republike Albanije k Natu podprla z velikim veseljem, kajti ugotovimo lahko, da je ta
               majhna in razmeroma, v svojem času, nekaj desetletij nazaj, zelo zaprta država, v
               zadnjem desetletju doživela velik napredek na področju demokratizacije notranjih
               političnih razmer, enako tudi določen napredek na področju gospodarstva. Da ne
               govorimo, da si zelo prizadeva povečati stopnjo varnosti in zagotavljanja miru na
               Balkanu, ki je bil prizorišče številnih vojn, ki si jih ne mi ne Republika Albanija
               več ne želimo. Mislimo, da je zaradi tega podpora ratifikaciji utemeljena, potrebna
               in častno dejanje, ki bo pomagalo, da bo mir v temu delu naše Evrope zagotovljen.
               Hkrati, seveda, v poslanski skupini upamo, enako kot so napovedali že nekateri drugi,
               da v tej skupini ni tudi Republike Makedonije, ki je samo zaradi, lahko rečemo,
               nepomembnega zapleta z Grčijo okoli imena izpadla; da bo v prihodnjem času, v
               razmeroma kratkem času tudi ta problem presežen in da bomo lahko še v temu mandatu v
               Državnemu zboru podprli tudi ratifikacijo, ki bo Makedoniji omogočila vstop v Nato
               pakt in s tem zakrožila ta del držav, ki so članice in s katerimi bomo skupaj skrbeli
               za našo skupno varnost in mir. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Radovan Žerjav, v imenu Poslanske skupine Slovenske
               ljudske stranke. Prosim.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa gospod predsednik, spoštovani predsednik Vlade, predstavniki ministrstva,
               kolegice in kolegi.</p>
               <p>V Poslanski skupini Slovenske ljudske stranke bomo pristopni protokol za vstop
               Republike Albanije v Nato podprli. Tako Albanija kot Hrvaška sta bili v Bukarešti
               2008 povabljeni, da začneta pristopne pogovore za članstvo v Natu. Kot je znano
               poteka več faz v postopku vključevanja držav kandidatk v Nato. Zaključek
               ratifikacijskih postopkov ter uradna odločitev Severnoatlantskega sveta je predvidena
               do konca februarja 2008. Slovesni sprejem novih držav je predviden na vrhu Nata, ki
               je predviden v aprilu 2009. V senci problemov s sosednjo Hrvaško premalo pozornosti
               namenjamo dolgoletnemu trudu Republike Albanije, da se naveže na zahodno Evropo in
               vstopi v Nato.</p>
               <p>V svoji zgodovini je albanski narod trpel pod številnimi okupacijami in diktaturami,
               zato je ta njihov trud povsem razumljiv. Sile Nata so že koncem devetdesetih morale
               posredovati pri reševanju spopadov med jugoslovansko vojsko in albanskimi
               separatisti. Albanija je bila v preteklosti ozemlje Italije, kasneje vzhodnih sil,
               otomanskega imperija, ki se je širil v Evropo. Ob propadu Evropskih komunističnih
               sistemov leta 1989 so tudi v Albaniji uvedli družbene in gospodarske reforme. Po
               krvavih demokracijah je bila aprila 1991 sprejeta tudi začasna ustava. Od oktobra
               1999, ko je postal premier reformistični Ilir Meta, se je Albanija navezala na
               zahodno Evropo in pričela postopke za vstop v zvezo Nato ter Evropsko unijo.</p>
               <p>Po mnenju Poslanske skupine SLS bi vključevanje Republike Albanije v zvezo Nato
               doprinesla k stabilnosti in miru po burnih dogodkih po razpadu Jugoslavije na
               Zahodnem Balkanu. Zato bomo glasovali za ratifikacijo vstopa Albanije v Nato. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker matično delovno telo v
               okviru druge obravnave ni sprejelo nobenega amandmaja, prehajamo na odločanje o
               predlogu zakona.</p>
               <p>Proceduralno. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo, spoštovani predsednik Državnega zbora. Spoštovani predsednik
               Vlade s sodelavci.</p>
               <p>Predlagam pol ure pavze za posvet v poslanski skupini.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Seveda bo ta predlog sprejet, vendar bom najprej zaprosil ali obstaja predlog za
               obrazložitev glasu v imenu poslanskih skupin.</p>
               <p>Predlog za obrazložitev v lastnem imenu? Ne. Ker smo torej pred glasovanjem,
               prekinjam sejo Državnega zbora za pol ure.</p>
               <p>Nadaljujemo ob 19.50.</p>
               <p>Hvala lepa.</p>
               <stage type="time">(Seja je bila prekinjena ob 19.18 in se je nadaljevala ob 19.50.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane poslanke in poslanci, nadaljujemo s prekinjeno sejo in <title>12. točko
                  dnevnega reda - Predlog zakona o ratifikaciji protokola o pristopu Republike
                  Albanije k Severnoatlantski pogodbi</title>
               </p>
               <p>Želi gospod Tanko besedo? Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. V 10. točki dnevnega reda smo glasovali o zaključnem računu za
               leto 2007. Prvič se je zgodilo, da zaključni račun ni bil sprejet. To je precedenčni
               primer. Kot rečeno, se kaj takega še ni zgodilo. To je nerazumljivo, saj so zaključni
               račun pripravljale iste službe, ki pripravljajo vaš rebalans proračuna in tu gre po
               svoje tudi za nezaupnico tem istim službam, ki vam pripravljajo rebalans proračuna in
               tudi najbrž proračune za naslednja leta.</p>
               <p>V tem primeru gre najbrž za ideološki revanšizem, kajti ta zaključni račun je prvi,
               ki izkazuje presežek in to ne ravno majhen. Lahko vas tudi seznanim s tem, da
               Računsko sodišče v svojem izreku sklepa ni zahtevalo, da je potrebno v zaključnem
               računu karkoli popravljati. Celo več. Leta 2006 ob obravnavi zaključnega računa za
               leto 2005 je predsednik Računskega sodišča gospod Šoltes izjavil, da do sedaj
               Računsko sodišče v svoji zgodovini še nikoli ni zahtevalo popravilo zaključnih
               računov ne občin in ne države.</p>
               <p>Skratka, v poslanski skupini ocenjujemo, da je tako ravnanje dela koalicije
               poniglavo, neproduktivno in netaktno in vam predlagamo, da zaradi tega, ker ste tako
               ravnali, sejo v tej točki dnevnega reda prekinemo, da opravimo glasovanja na eni od
               prihodnjih sej. V primeru, da ta proceduralni predlog ne bo sprejet, v naši poslanski
               skupini napovedujemo, da pri vseh nadaljnjih glasovanjih ne bomo sodelovali, dokler
               ne bo sprejet zaključni račun za leto 2007 v besedilu, ki ste ga zavrnili.</p>
               <p>Predlagam, da glasujete. Mi sicer proti nobeni stvari, ki je na dnevnem redu, nimamo
               nič, vendar želimo, da se stvari, ki smo jih obravnavali na tej seji, uredijo tako
               kot je bilo običajno v tem Državnem zboru in v tej državi. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Preden bomo glasovali o tem proceduralnem predlogu, prekinjam sejo in sklicujem sejo
               Kolegija predsednika Državnega zbora. Hvala. Soba 217. Prosim. O nadaljevanju seje
               boste obveščeni.</p>
               <stage type="time">(Seja je bila prekinjena ob 19.55 in se je nadaljevala ob 20.25)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegi, kolegice, sejo bomo nadaljevali predvidoma ob 20.35, čez devet
               minut.</p>
               <stage type="time">(Seja je bila prekinjena 20.25 in se je nadaljevala ob 20.35)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegice in kolegi, sejo prekinjam ob 21.05. Sejo nadaljujemo ob 21.05.
               Hvala lepa.</p>
               <stage type="time">(Seja je bila prekinjena ob 20.35 in se je nadaljevala ob 21.05.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani kolegice in kolegi poslanci, nadaljujemo sejo.</p>
               <p>Na podlagi posvetovanj dajem v skladu s tretjim odstavkom 73. člena Poslovnika
               Državnega zbora na glasovanje predlog sklepa, da se seja prekine. Glasujemo.
               Proceduralni predlog. Navzočih je 54 poslank in poslancev, za je glasovalo 53 proti
               1.</p>
               <p><stage xml:id="Redna-02-2009-01-29.stage80">(Za je glasovalo 53.)</stage> <stage xml:id="Redna-02-2009-01-29.stage81">(Proti 1.)</stage></p>
               <p>O nadaljevanju prekinjene seje vas bomo obvestili. Hvala lepa. <stage type="time">(SEJA JE BILA
                  PREKINJENA 29. JANUARJA 2009 OB 21.06.)</stage>
               </p>
            </sp>
         </div>
      </body>
   </text>
</TEI>