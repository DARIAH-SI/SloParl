<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-13-2006-02-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9CE6DA26C30C6904C125711C00479AFD</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=9CE6DA26C30C6904C125711C00479AFD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-13-2006-02-10.DZ" n="13">
               <name>Redna</name>
               <date when="2006-02-10"/>
            </setting>
         </settingDesc>
         <particDesc>
            <listOrg>
               <org xml:id="Redna-13-2006-02-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 13. seje</stage>
            <stage type="date">(10. februar 2006)</stage>
            <stage type="chairman">Sejo je vodil mag. Vasja Klavora, podpredsednik državnega zbora.</stage>
            <stage type="time">Seja se je pričela ob 10.00 uri. </stage>


            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 13. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Matjaž Han, Ivan Jelen, Franc Kangler, dr. Marko Pavliha, Janko
               Veber in Cveta Zalokar Oražem.</p>
               <p>Prehajamo na <title>25. TOČKO DNEVNEGA REDA - TRETJA OBRAVNAVA PREDLOGA ZAKONA O
                  NEZDRUŽLJIVOSTI OPRAVLJANJA JAVNE FUNKCIJE S PRIDOBITNO DEJAVNOSTJO.</title>
               </p>
               <p>Predlog zakona je za tretjo obravnavo pripravila skupina poslancev s prvopodpisanim
               Zmagom Jelinčičem Plemenitim. Besedo dajem predstavniku predlagateljev za dopolnilno
               obrazložitev predloga zakona. Prosim, gospod Jelinčič Plemeniti.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Dober dan vsem skupaj! No, vendarle smo prišli do konca razprave o tem zakonu, ki je
               buril leve, desne, zgornje, spodnje, najbolj pa tiste, ki so bili tam zaposleni,
               kajti izgubili bodo lepo plačo - za nič dela oziroma za slabo delo so dobivali tisto,
               kar so dobivali.</p>
               <p>Dejstvo je, da ni res to, da Slovenija ne bo imela komisije, ki bi raziskovala
               korupcijo. Jo bo imela, in to boljšo kot prej. Ni res, da komisija, ki bo sestavljena
               zdaj, ne bo neodvisna. Bo neodvisna, dosti bolj neodvisna kot prej. Konec koncev, v
               državnem zboru smo zbrani predstavniki vseh političnih opcij, v prejšnji komisiji, ki
               jo je vodil gospod Kos, pa so bili izbrani posamezniki, ki jih je potrdila takratna
               vladajoča koalicija. In zagotovo niso bili zbrani vsi iz različnih opcij oziroma iz
               vsake politične opcije po eden.</p>
               <p>Dejstvo je, da če bi se dosedanja komisija hotela lotiti korupcije, v tem primeru bi
               se jo morala lotevati na drugačen način. Vzemimo primer, kako se je korupcije lotila
               oblast v Romuniji. Pa da ne bo kdo mislil, da govorim na pamet, naj si prebere članek
               v <q>"The Economistu"</q> z dne 4. februarja letošnjega leta - letošnjega leta! V Romuniji
               so v borbi proti korupciji takoj odpustili oziroma zmetali na cesto 1.200 sodnikov in
               tožilcev! To je prava pot, da se uniči korupcija. Kajti tudi v slovenskem sodstvu
               poznamo korupcije toliko, da se vam niti sanja ne. Tule sem prinesel en sam primer,
               to je en sam primer korupcije, ki govori o tem, kaj se je dogajalo v enem primeru -
               gre za mariborsko regijo - in bolj konkretno bomo o tej zadevi tako ali tako
               razpravljali na komisiji, kjer bomo obravnavali tudi delo tožilcev. Tu gre za silne
               milijone in milijone oziroma desetine milijonov slovenskih tolarjev - in kaj se je
               zgodilo? Nič se ni zgodilo! Vpletenih je cela vrsta tožilcev, sodnikov in podobnih.
               Gospod Kos, ki je pa dobil od prizadetih dopis, da naj nekaj naredi, enako je dobil
               tudi gospod Stroligo, pa po treh mesecih verjetno sploh ni odgovoril, potem ko so
               zopet spraševali, zakaj ne odgovori, se je proglasil, da ni kompetenten za reševanje
               zadeve. Ja zakaj pa je bil gospod Kos kompetenten? Zato, da je uvajal invalide. Kot
               kaže, zato je bil edino kompetenten. Žalostno. In take komisije, ki je kompetentna za
               to, da izvaja politične pritiske na tiste, ki niso bili po godu takratni oblasti,
               takih komisij ne potrebujemo.</p>
               <p>Kako je potrebna tista bivša komisija in kaj si ljudje mislijo o vsem skupaj, je
               pokazal poizkus SMS-a, to se pravi bivše ekspoziture ene od bivših vladajočih
               političnih strank, ki je hotela na vsak način izvesti referendum, kjer naj bi se
               ljudje izjasnili o zadevi, pa niso zbrali podpisov. Ni pomagalo tudi to, da se je na
               medijskem prostoru pojavil bivši predsednik republike, gospod Milan Kučan, ki je tudi
               podpiral zahtevo, da naj Kos in njegovi ostanejo, ne pa, da se jih zamenja. Tudi to
               jim ni pomagalo, da bi zbrali dovolj podpisov. Tudi bivša poslanka iz Združene liste
               socialnih demokratov, gospa Jerca Mrzelj, je poskušala prepričati slovensko javnost.
               Tudi to ni uspelo.</p>
               <p>Skratka, slovenski volivci in volivke niso bedaki. In to, da niso bedaki, bo
               pokazalo tudi današnje glasovanje, ko bomo izglasovali ta zakon. Skrajni čas je bil
               in mislim, da je potrebno to izvesti čim prej. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku vlade za predstavitev mnenja. Obenem
               pozdravljam prisotnega ministra za javno upravo, gospoda Gregorja Viranta in
               državnega sekretarja Marolta. Gospod Virant, imate besedo. Prosim.</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p>Gospod predsednik, spoštovane gospe poslanke, gospodje poslanci!</p>
               <p>Vlada zakon podpira, saj pomeni korak naprej pri zagotavljanju verodostojnosti
               javnih institucij in nosilcev javnih funkcij in pri krepitvi zaupanja vanje. Zakon
               namreč prinaša precej dodane vrednosti, o kateri je bilo doslej malo govora, ker se
               je veliko časa izgubljalo v razpravah o komisijah.</p>
               <p>Zakon uvaja javnost podatkov o vseh dohodkih in premoženjskem stanju funkcionarjev
               in dolžnost funkcionarja, da morebitno povečanje premoženja, ki bi bilo nesorazmerno
               z njegovo funkcionarsko plačo, posebej pojasni in dokaže izvor porasta tega
               premoženja. To je pogumen in pomemben korak k odprtosti in preglednosti javnega
               sektorja.</p>
               <p>Obenem se ukinja obveznost prijave premoženja za občinske svetnike. Glede te
               obveznosti obstaja visoka stopnja soglasja, da gre za nesmiselno birokratiziranje in
               obremenjevanje, ki ne prinaša nobene koristi.</p>
               <p>S predlaganim amandmajem koalicijskih poslanskih skupin bo zakon tudi usklajen z
               odločbo ustavnega sodišča, uvaja se s tem amandmajem tudi absolutna prepoved
               poslovanja podjetij, v katerih je funkcionar karorkoli udeležen z osebo javnega
               prava, pri kateri funkcionar opravlja funkcijo. Sedanja ureditev je na tem področju
               saj omogoča izjeme. Dopustno je recimo poslovanje preko naročil male vrednosti, ki se
               izvaja celo brez javnih razpisov, kar je zelo netransparentno, prav tako niso iz
               možnosti poslovanja izključene denimo koncesije, ampak samo klasična javna naročila.</p>
               <p>Zakon ohranja vse omejitve glede sprejemanja daril in obveznost evidentiranja
               protokolarnih in priložnostih daril manjše vrednosti. Seveda bodo te evidence javno
               dostopne, predstavljale bodo informacije javnega značaja. Zakon uvaja tudi strožje
               sankcije v primeru kršitev dolžnosti, denimo kršitve dolžnosti prijave premoženjskega
               stanja, predvideva prenehanje funkcije tudi v primerih, ko področna zakonodaja te
               sankcije ne pozna in strožje so tudi kazenske sankcije za odgovorne osebe. To se
               pravi, da se krepi individualna odgovornost v primeru kršitve tega zakona. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu zakona v celoti dajem besedo predstavnikom poslanskih skupin
               za predstavitev stališč. Besedo ima gospod Anton Kokalj v imenu Nove Slovenije.
               Prosim.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Zakon ureja omejitve za funkcionarje glede na opravljanje pridobitvene dejavnosti,
               sprejemanja daril v zvezi z opravljanjem funkcije, poslovanje gospodarskih družb in
               drugih subjektov v javnem sektorju in dolžnost prijave podatkov, torej javnost
               podatkov o premoženjskem stanju funkcionarjev. Zakon določa, da naročniki, ki
               poslujejo po predpisih o javnih naročilih, ne morejo poslovati s subjekti, v katerih
               je poklicni funkcionar oziroma njegov družinski član član poslovodstva, imetnik
               poslovnega deleža delnic oziroma drugih pravic, na podlagi katerih je udeležba pri
               upravljanju oziroma kapitalu v višini 10% preko javnih naročil, razen naročil male
               vrednosti, če je ocena vrednost posamičnega ali mesečnega naročila manjša od
               dvanajstine vrednosti, določene v zakonu o izvrševanju državnega proračuna. Podobno
               določilo velja za vse prej omenjene subjekte, ki so udeleženi pri upravljanju oziroma
               kapitalu v višini več kot 10%. Seveda je 10% relativno merilo glede na velikost
               absolutnega zneska posla, ki se lahko kljub temu opravlja. Zato je to merilo
               relativno slab kriterij. Prav tako so globe za prekrške v primeru večjih poslov
               zanemarljive, prav tako sankcije pri plači, če bi funkcionar imel namen zlorabiti
               položaj pri poslovanju z zunanjimi subjekti. Res je, da funkcionar sam v skladu s
               predlogom ne sme opravljati nobene pridobitvene dejavnosti v zasebne namene, če bi
               dejavnost lahko vplivala na objektivno ali od zunanjih vplivov neodvisno opravljanje
               funkcije, če bi se v primeru opravljanja dejavnosti ustvaril vtis, da funkcionar pri
               opravljanju svoje funkcije ni nepristranski ali bi opravljanje dejavnosti škodovalo
               ugledu funkcije ali organa.</p>
               <p>Nekaterim v poslanski skupini Nove Slovenije se nam zdi pretirano določilo, da mora
               funkcionar komisiji priložiti poročilo o premoženjskem stanju tudi za premoženje, ki
               ga ni pridobil v času opravljanja funkcije. Ta podatek bi morali po uradni dolžnosti
               v kočljivih primerih zaznati drugi državni organi, ki nadzorujejo finančne in druge
               tokove, ki so povezani z eventualno korupcijo. Zato menimo, da predlog zakona nima
               moči, da bi res lahko učinkovito preprečeval korupcijo, povezano z upravljanjem javne
               funkcije. Lahko pa v odvisnosti od profesionalnosti in dela komisije k temu delno
               pripomore.</p>
               <p>Izjemnega pomena bo za smiselno izvajanje tega zakona sestava komisije, njena
               nepristransko glede na politično pripadnost funkcionarja, ki ga bo nadzirala. Čas bo
               pokazal, v kolikšni meri bo izvajanje predlaganega zakona pripomoglo predvsem k
               kvalitetnejšemu, preglednejšemu in ljudem približanemu delu javnih funkcionarjev, kot
               začasnimi upravljavci izvajanja demokratičnih pravic državljanov Republike Slovenije.</p>
               <p>V poslanski skupini Nove Slovenije bomo glasovali poslanci po lastni presoji glede
               na rešitve, ki jih predlog zakona prinaša.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj, v imenu Slovenske nacionalne stranke.
           </p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Spoštovani ministri, kolegice in kolegi.</p>
               <p>Korupcija je prav gotovo beseda, ki je verjetno največkrat omenjena v državnem zboru
               takoj za njo je klientelizem pa divje lastninjenje. Za odpravo in izkoreninjenje teh
               dejavnikov pa nismo naredili nič. Skratka, naredili smo to, da smo poceni prodali
               tako imenovano družbeno lastnino in pa na cesto vrgli 100 tisoč ljudi, ki imajo
               ustavno pravico do dela. Vzeli smo jim pravico do dela, tovarne pa seveda v bistvu
               prodali ali pa takoj po prodaji tudi zaprli. Zadnji primer, evidenten v središču
               Ljubljane, je Tobačna.</p>
               <p>Zanimivo je, da za odpravo, izkoreninjanje korupcije v zgodovini samostojne
               Slovenije namenjamo vedno več sredstev, korupcija pa se bohoti in ostaja v družbi.
               Danes imamo komisijo, ki nima nikakršnih pristojnosti, ne more sodelovati pri pri
               kazenskih postopkih, ne more podajati kazenskih ovadb, lahko le zbira informacije in
               anonimna pisma, ki jih posreduje naprej, na žalost, anonimna pisma naprej tožilstvu.
               Da lahko zgolj razpravljamo o korupciji, namenjamo letno 1000 milijonov slovenskih
               tolarjev oziroma eno milijardo. Resnega namena, da se korupcija izkorenini v družbi,
               pa prejšnje vlade sploh niso imele. Zanimive so današnje izjave politike v primerjavi
               z izjavami izpred 10-ih let. Delo komisije je danes primerljivo z odločno dvorno
               zabavo, v kateri se neizmerno zabavajo lopovi in barabe, zabavajo jih pa Kosovi
               uradniki, ples brez mask torej, pa naj povem nekaj dejstev.</p>
               <p>Pod narekovaji Kosova komisija, danes je njen predsednik kar nekajkrat tožen.
               Opaženo je, da se spravlja celo nad invalide, kar je absurdno. V Slovenski nacionalni
               stranki menimo oziroma smo prepričani, da je slovenska država dolžna spremljati
               transparentnost porabe javnih financ in da na tem področju nismo naredili ničesar.
               Nenazadnje, če pogledamo 82 primerov oškodovanja družbene lastnine prek Soda in Kada,
               ni niti ene kazenske ovadbe s strani Kosove komisije. Ustanoviti smo morali novo
               komisijo - v kateri dejavniki tako imenovane edine konstruktivne opozicije ne želijo
               sodelovati -, da bomo lahko pregledali transparentnost družbenega lastninjenja. In
               zanimivo je to, da smo v Slovenski nacionalni stranki opozarjali na korupcijo in
               klientelizem in smo celo zahtevali 31.5.2004 sklic izredne seje o tej problematiki.
               In kaj se je zgodilo? Proti tej seji so bili predstavniki LDS in tedanje Združene
               liste socialnih demokratov. Celo več, takratni državni minister, gospod Rop, je
               trdil, da ustanovitev take komisije sploh ni nujna, ker tovrstnih pojavov v naši
               družbi ni.</p>
               <p>Kot že rečeno, smo trdno prepričani, da je ta komisija sama sebi namen, da je velik
               proračunski porabnik, da v bistvu nima pravih zakonskih pristojnosti in da je bila
               ustanovljena samo zato, da se pokaže, na pritiske javnosti izpred let nazaj, da je
               takratna oblast bila pripravljena nekaj narediti in govoriti o korupciji. Če bi ta
               komisija bila ustanovljena z namenom, da se izkorenini korupcijo v Sloveniji, potem
               bi imela jasne zakonske pristojnosti in bi lahko sodelovala tudi v predkazenskih in
               kazenskih postopkih, podajala kazenske ovadbe, skratka, v njej bi morali biti tudi
               tožilci, nenazadnje bi morala imeti daleč večje zakonske pristojnosti, kot jih ima
               danes.</p>
               <p>Nam se očita, da je vlada napisala ta predlog zakona, pa vendar lahko po hitrem
               pregledu ugotovimo, da je ta zakon amandmiran skoraj pri vsakem členu. Torej,
               amandmaji so prihajali tako z leve kot desne strani in danes, v tretjem branju, imamo
               zopet nov sveženj amandmajev. Najbolj zanimiv je pa tisti amandma, ki govori, da bi
               ta komisija morala delovati do konca mandata in imeti enake pristojnosti. Neumnost!
               Če resno mislimo odpraviti klientelizem in korupcijo, potem moramo narediti komisijo,
               ki bo, prvič, imela jasne pristojnosti - zato je naš predlog, po oceni Slovenske
               nacionalne stranke dober, kajti v državnozborski komisiji bodo sedeli tako levi kot
               desni in bodo lahko zelo konstruktivno, kritično in ostro ocenjevali vsakršne poskuse
               korupcij. Nenazadnje je smešno tudi to, da ima danes komisija za preprečevanje
               korupcije en sam namen - zbirati obrazce za javne funkcionarje in jih letno
               dostavljati v presojo. Izpustila pa je bistvene dejavnike v družbi, ki lahko resnično
               koruptivno vplivajo - to so direktorji vseh javnih zavodov v Sloveniji. Nenazadnje
               tisti del družbe, ki obrača velika denarja sredstva.</p>
               <p>In pa seveda, če pogledamo zadnje ocene, je še bolj smešno to, da v bistvu, ko
               ugotavljamo pri pobudnikih iz sredstev javnega obveščanja, da so se trudili po svojih
               močeh, da zberejo potrebno število glasov za razpis referenduma, ki bi državljanke in
               državljane stal 700 milijonov slovenskih tolarjev, ugotovimo v izjavi predsednika
               Stranke mladih, da niso uspeli zbrati podpisov ravno zaradi tega, ker tvorno pri tem
               ni sodelovala Združena lista oziroma Socialni demokrati in pa LDS. Zanimiva izjava v
               Financah. Preberite si jo. Gospod Rop se smeje. Seveda, ampak to je resnica. Ta
               članek imam tudi pred seboj in vam ga lahko pokažem. Skratka, to je tole. Finance, z
               dne 7.1.2006.</p>
               <p>Želim poudariti, da v bistvu je danes skrajni čas, da zaključimo s tem zakonom in
               dobimo novelo novega zakona, ki bo spremenjen, v osnovi bistveno, kajti amandmajev je
               ogromno. Danes bo razprava še o novih in na tak način omogočimo dejansko vpogled v
               preteklo obdobje, ko smo razprodajali družbeno lastnino, ko smo omogočali nekaterim,
               da postanejo izredno bogati, ko smo dejansko oškodovali državljanke in državljane,
               jih vrgli na cesto.</p>
               <p>Danes imamo, kot že rečeno 100 tisoč nezaposlenih, precej invalidov, mater
               samohranilk, da ne govorim, koliko je iskalcev prve zaposlitve med temi in koliko je
               ostalih prizadetih, ki bi želeli delati v teh podjetjih, ki so imele veliko dodano
               vrednost in so bila uspešna, pa smo jih zaprli. To je korupcija. In prav gotovo v
               naslednjem obdobju se bo še odpirala v bistvu knjiga s temi črnimi zapisi in bodo
               prihajala na dan nova in nova spoznanja, ki ne bodo prijetna za prejšnjo oblast in
               verjamem, da je to zadnji požarni zid, katerega bi nekateri želeli čuvati.</p>
               <p>Torej upam, da bomo zbrali toliko razuma in poguma, da ta zakon podpremo, kot že
               rečeno, z vsemi amandmaji, ki upam, da bodo sprejeti v ta namen, da se resnično
               odpravi velik proračunski porabnik in pa omogoči raziskava dogodkov, ki so pripeljali
               do tega kar je danes v gospodarstvu. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Franc Žnidaršič, v imenu poslanske skupine DeSUS.
           </p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani predsedujoči, spoštovani minister s sodelavci, kolegice in kolegi! V naši
               poslanski skupini ugotavljamo, da je zakon, ki je bil v začetku prav reven, po tem,
               kakršen namen je obljubljal, pomembno izboljšan v drugem branju in je vse kazalo, da
               bo postal tak, da bi se ga dalo podpreti. Zlasti sem prepričan, smo bili prepričani v
               to, ker je bilo v času zadnjih nekaj let veliko govora o korupciji, ki naj bi jo tudi
               ta zakon pomagal preprečevati in smo zato živeli v velikem pričakovanju. Ampak potem,
               ko smo se znašli v novi oblasti, se ni nič zgodilo, mislil sem, da bomo kar nekaj
               skrumpiranih pozaprli kmalu potem, ko smo začeli delati v tej koaliciji, pa se še
               vedno ni nič zgodilo, ob tem, da seveda ves čas govorimo, da komisija za boj proti
               korupciji nima potrebnih pooblastil.</p>
               <p>Težava je v tem, da tudi ta komisija, ki je predvidena s tem zakonom nima pooblastil
               zapreti kogarkoli in mu zapleniti premoženja in ga kakorkoli postaviti na zatožno
               klop zaradi korupcije. In zato moram reči, da je odločitev naše poslanske skupine, da
               ta zakon podpremo samo, če bo doživel še to zadnjo izboljšanje, ki je predvideno z
               amandmaji in seveda potem nobenih problemov ne bo več in mi bomo veselo podprli
               zakon, ki bo doživel seveda še tisto zadnjo kapljico, ki je nujno potrebna, da bi bil
               sprejemljiv tudi za nas. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Dimitrij Kovačič v imenu SDS. Prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa gospod podpredsednik, kolegice, kolegi, minister, državni sekretar.</p>
               <p>Poslanska skupina Slovenske demokratske stranka podpira predlagani zakon o
               nezdružljivosti opravljanja javne funkcije s pridobitno dejavnostjo. Ta zakon po
               našem mnenju bolj celovito in na primernejši način obravnava in rešuje področje
               ugotavljanja in ukrepanja v primeru ugotovljene nezdružljivosti opravljanja funkcije
               s pridobitno dejavnostjo. V nasprotju s sedanjim zakonom o preprečevanju korupcije
               predlagani zakon vsebuje tudi ukrepe za preprečevanje korupcije, torej vzroke in
               odpravljanje teh vzrokov, kar je po našem mnenju vsekakor korak naprej glede na
               sedanjo ureditev. Menimo tudi, da se dosedanji neučinkovitosti protikorupcijskega
               dela ne moremo učinkovito zoperstaviti s protikorupcijsko komisijo, kakršno sedanji
               zakon prepisuje. Nenazadnje je ta komisija le telo, ki brez ustreznih pristojnosti ne
               more narediti kaj zelo učinkovitega pri zatiranju korupcije. Bistveno bolj pomembno
               je ustvariti pogoje, da bodo v skladu s svojimi zakonskimi pristojnostmi začeli
               učinkovito preganjati korupcijo pristojni organi pregona, torej policija in
               tožilstvo. Ti zakonske pristojnosti za takšne pregone vsekakor imajo. Ti so tudi
               dolžni preganjati vse oblike korupcije, ker jim to nalaga veljavna zakonodaja in
               seveda kar tudi ljudje od njih pričakujejo. In to je in tudi mora biti ena od
               prioritetnih nalog naše države.</p>
               <p>Prav tako menimo, da dejansko ni potrebno imeti kar dveh komisij, tako kot je to
               urejeno sedaj, ko imamo na eni strani komisijo za preprečevanje korupcije in na drugi
               strani komisijo državnega zbora. Gre za nepotrebno podvajanje dela in pristojnosti,
               zato je po našem mnenju primerneje, da imamo le eno komisijo in sicer komisijo,
               katere sestavo določi državni zbor. Pri tem je pomembno, da predlog zakona zagotavlja
               večstrankarsko sestavo komisije, pri čemer je zagotovljena tudi prevladujoča vloga
               opozicije, ki ima v komisiji večino in poleg tega še predsednika. S tem bo delovanje
               komisije bolj transparentno kot doslej, saj bodo predstavniki parlamentarnih strank
               imeli neposredni vpogled v podatke, ki jih bo komisija pri svojem delu pridobila in
               bodo tudi neposredno sodelovali pri samem delu komisije.</p>
               <p>Po sedanji ureditvi je komisija državnega zbora sicer tudi imela nadzor nad delom
               komisije za preprečevanje korupcije, vendar pa je bila ta nadzorna funkcija le
               posredna in odvisna od tega, ali, kako in koliko bo tak posreden nadzor dopuščen in s
               tem seveda tudi učinkovit, glede na to, da ima pri tem škarje in platno v rokah sama
               komisija za preprečevanje korupcije, katere sestava pa ni zastopana tako, da bi imele
               posamezne stranke zagotovljeno možnost neposrednega imenovanja svojih strokovno
               usposobljenih predstavnikov.</p>
               <p>Zato po našem mnenju pomeni predlagani zakona, kot sem že omenil, korak naprej pri
               zagotavljanju uspešnega in uspešnejšega področja na področju delovanja javnih
               funkcionarjev, katerih javno delo mora biti nadzorovano.</p>
               <p>Določila zakona, ki ga danes obravnavamo, ne omogočajo le ugotavljanja morebitne
               nezdružljivosti javne funkcije in pridobitne dejavnosti, ampak omogočajo tudi
               ustrezno ukrepanje ob ugotovljenih nepravilnostih. Glede na številne diskusije o
               potrebi po apolitičnosti in nadstrankarski dejavnosti komisije, ki naj bi ugotavljala
               in preprečevala korupcijo, pa mi dovolite, da o tem še sam spregovorim nekaj besed.</p>
               <p>Obstoječa dejstva ne govorijo o tem, da gre v obstoječi komisiji za preprečevanje
               korupcije za neodvisen in apolitičen organ kot nekateri tako radi na veliko
               poudarjajo. Kako naj bo ta organ neodvisen in nepolitičen, če ga je pred leti
               imenovala zgolj vladajoča koalicija v izrazitem nasprotovanju opozicije? Kako se
               lahko nasprotniki tega zakona sklicujejo na konvencijo Združenih narodov, ko govorijo
               o neodvisni komisiji, ko pa je ta komisija, obstoječa, daleč od tega, da bi bila
               neodvisna? Vsi pozdravljamo to, da bi imeli neko neodvisno komisijo, ampak oprostite
               ta komisija tega ne zagotavlja, že zaradi razlogov, na kakšen način je bila
               imenovana, vsekakor ne more biti neodvisna. Torej, že zaradi samega principa in
               načina imenovanja sestave je najmanj podvržena dvomu v neodvisnosti na političnost in
               dokler bo sestava organa odvisna od vladajoče koalicije - in vladajoča koalicija v
               prejšnjem mandatu je bila tista, ki je komisijo postavila -, toliko časa se ne bo
               mogoče otresti dvomov o političnosti komisije. Zato trdim, da je resnica ravno
               obratna. Ravno sedanja komisija za preprečevanje korupcije je že po definiciji
               politična in zato podvržena večjim skušnjavam političnih pritiskov in drugim oblikam
               nedovoljenih vplivov, zaradi katerih bo težko zagotavljala deklarirano neodvisnost.
               Medtem, ko imamo na drugi strani po predlaganem zakonu parlamentarno komisijo, ki je
               sicer ravno tako politična, ne more biti drugače, ker jo imenuje najvišji državni
               organ, vendar pa je sestavljena politično uravnoteženo, pri čemer ima opozicija celo
               večino in predsednika, kar sem že omenil, kar ji pa daje bistveno večjo objektivnost,
               kot pa to lahko pripišemo sedanji komisiji za preprečevanje korupcije. Kajti ta
               komisija, ko bo zakon začel veljati, bo verjetno postavljena soglasno. Verjetno ne bo
               nasprotovanja pri imenovanju te komisije, ker ne bo razloga, kajti opozicija bo
               vsekakor aktivno sodelovala in bo lahko predlagala tudi večino.</p>
               <p>Že prej sem omenil, da je boj zoper korupcijo pomemben, toda pomembno je ustvariti
               pogoje, da bodo boj zoper korupcijo izvajali tisti organi, ki so po naši zakonodaji
               za to pristojni, policija, tožilstvo, pa tudi sodstvo, kjer je treba prioritetno
               narediti vse, da v kar največji meri zagotovimo zadostno število vrhunsko
               usposobljenih kadrov, ki bodo v ustrezni organizacijski obliki sposobni bolj
               učinkovito kot doslej korupciji stopiti na prste. To pa je po našem mnenju ključna
               naloga v prihodnosti in v realizacijo te naloge moramo vložiti vse sile, vključno z
               zagotovitvijo zadostnih proračunskih sredstev. Za uresničitev tega cilja ne
               potrebujemo takšne komisije, kot jo imamo, ki se imenuje komisija za preprečevanje
               korupcije, kajti to po svoji vsebini ni, pa ne glede na to, ali to komisijo vodi Kos
               ali kdorkoli drug. V tem primeru, ko se bo ugotavljala nezdružljivost funkcij,
               potrebujemo komisijo državnega zbora, ki bo ugotavljala in tudi ukrepala v primeru
               kršitev določil predlaganega zakona. In ta določila urejajo omejitev funkcionarjev
               glede opravljanja pridobitne dejavnosti, glede sprejemanja daril v zvezi z njihovo
               funkcijo, hkrati pa tudi zavezujejo funkcionarje, da komisiji državnega zbora
               prijavijo vse relevantne podatke. In v primerih ugotovljenih kršitev je predvideno
               ukrepanje, ki je v tem zakonu predpisano bistveno bolj konkretizirano, kot je to bilo
               doslej, in bo zato učinkovitost dela za razliko od sedanje ureditve lahko dejansko
               tudi uresničena. Zato bomo poslanci Slovenske demokratske stranke nov predlagani
               zakon podprli. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler, v imenu poslanske skupine LDS.
               Prosim.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovani zbor!</p>
               <p>Danes je za demokracijo v Sloveniji pomemben dan. Pokazalo se bo, ali so stranke
               vladne koalicije mislile resno, ko so pred zadnjimi državnozborskimi volitvami
               volivce prepričevale, da bodo, ko pridejo na oblast, storile vse, da ustavijo in
               preprečijo razmak korupcije. Korupcija naj bi se bila pod prejšnjo oblastjo razpasla
               čez vse dopustne meje. Bolj verjetno pa se bo danes pokazalo, da je oblast,
               zaslepljena z lastno močjo in gluha za argumente, tako tiste, ki temeljijo na
               postulatih demokratične ustavne ureditve doma, kot tudi onih, ki prihajajo iz
               mednarodnih ustanov, pripravljena vse te argumente arogantno preslišati in
               obravnavani zakon uveljaviti. Ugovarjala je stroka, domača in mednarodna. Predlagani
               Jelinčičev zakon, oprostite, v resnici je to vladni predlog, pa vsemu na vkljub bo s
               premočjo oblasti in ne s prepričljivostjo argumentov, nedvomno arogantno izglasovan.
               Stranka mladih Slovenije je poskušala zbrati dovolj podpisov za izvedbo predhodnega
               zakonodajnega referenduma, pa ji žal to ni uspelo. Javnomnenjske ankete so ves čas,
               ko je bil predlog zakona v zakonodajni proceduri, kazale, da javno mnenje nasprotuje
               ukinitvi državne protikorupcijske komisije. Niso zalegla opozorila, da je
               nesprejemljivo in politično nehigienično, da politika sama sebe nadzoruje glede
               korupcije, da ni smiselno znova uveljaviti sistema, torej komisije v državnem zboru,
               kakršno smo v bistvu že imeli in smo jo odpravili prav zato, ker ni bila in tudi ni
               mogla biti učinkovita. Gre namreč za telo, ki je politično, ki deluje po političnih
               principih in preferencah, ki ne more biti nepristransko, pa čeprav jo vodi poslanec
               iz opozicije. Sicer pa, iz katere opozicije že, in ki ne more biti zadostno
               strokovno, pa četudi v njegovo delo pritegnemo dodatne strokovne sodelavce, po
               možnosti politično kompatibilne.</p>
               <p>Ne zaležejo opozorila, da zakon ni v skladu s konvencijami in drugimi akti Sveta
               Evrope, ki jih je Slovenija že sprejela. Ne zaležejo opozorila, da zakon ni v skladu
               s konvencijo Združenih narodov, ki jo Slovenija bojda namerava v kratkem
               ratificirati. Ne zaležejo opozorila o standardih, ki veljajo za OECD, kamor si
               Slovenija nemara še vedno prizadeva vstopiti. Ne. Iz vladnih logov prihajajo
               obrazložitve, da konvencija Združenih narodov, ki izrecno terja ustanovitev
               posebnega, samostojnega, strokovnega, nepristranskega in zlasti od politike
               neodvisnega telesa, tega pravzaprav ne terja dobesedno, pač pa, da je mogoče z
               nekakšnimi zakonodajnimi bravurami doseči in zatrjevati, da gre še vedno za
               spoštovanje te konvencije, pa čeprav naj bi bil en ud tega telesa ustoličen v
               državnem zboru, drugi, strokoven, pri ministrstvu za pravosodje, tretji naj bi
               navidezno zagotavljal spoštovanje načela delitve oblasti, namreč v tistem delu, ki
               ima opravka z nadzorom in odkrivanjem morebitne korupcije v pravosodju.</p>
               <p>Skratka, po načelu nič nas ne more ustaviti <gap n="..."/><stage xml:id="Redna-13-2006-02-10.stage5">/nerazumljivo./</stage><gap n=".."/> Vladajoča garnitura
               se je odločila, da bo ukinila sedanjo protikurupcijsko komisijo, sedanja politična
               oblast se je odločila, da je glede korupcije ne bo nadziral nihče drug kot sama sebe,
               da torej stvari ne bo prepustila naključju, ampak bo sama trdno držala vajeti v
               svojih rokah. Zdaj so močni, zdaj so na oblasti, zdaj si to lahko privoščijo, zdaj te
               priložnosti ne smejo zamuditi. Sicer pa, saj vladna koalicija samo podpira Jelinčičev
               zakon, saj si ga ni sama izmislila, pravzaprav je samo tenkočutna, ima posluh za
               dobre in konstruktivne predloge opozicije, ni govora, da bi nemara šlo za politično
               korupcijo. Nova protikurupcijska komisija državnega zbora, predsednica bo nemara iz
               opozicije, bo zagotovo takoj dala pod ostro lupo, denimo, neumestne govorice, da
               zbiranje podpisov za referendum v zvezi z preoblikovanjem Vzajemne ni bilo zastonj.</p>
               <p>Danes je za demokracijo v Sloveniji pomemben dan, zelo pomemben, če zakon ne bo
               potrjen in še bolj pomemben, če zakon bo potrjen. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima še gospod Dušan Kumer v imenu Socialnih demokratov. Prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo, spoštovani podpredsednik. Spoštovani minister, državni sekretar,
               kolegice in kolegi! Najprej moram na začetku nekako demantirati eno dejstvo in eno
               laž, da smo korektni tudi za to govornico. Namreč, neštetokrat sem že slišal, da ta
               komisija letno porabi 1000 milijonov ali če prevedemo 1 milijardo. To je čista laž in
               je že večkrat bila demantirana in se še vedno ponavlja in je danes zopet bila
               izrečena za to govornico.</p>
               <p>In drugo je dejstvo, pet mesecev je minilo od dela te komisije in je že bil v tem
               državnem zboru predlog, da se komisija ukine. Tu gre za nek presedan v slovenskih
               politiki, v delovanju slovenske politike, ki se je zgodil v tem primeru, kakor se je
               zgodil.</p>
               <p>V poslanski skupini Socialnih demokratov menimo, da je predlog zakona z vsemi
               premnogo številnimi popravki, za katere se je predvsem potrudila vlada, kar je unicum
               v dosedanjem več kot enoletnem delu v tem državnem zboru, velik korak nazaj v boj
               zoper korupcijo v Sloveniji. Tu gre za eno večjih napak vlade in vladne koalicije, ki
               ukinja komisijo kot samostojen državni organ, ki nadzoruje premoženjsko stanje vseh
               funkcionarjev, vseh treh vej oblasti. Gre ponovno za idejo, da politične elite
               ponovno skušajo vzpostaviti sistem, ko bodo nadzorovale same sebe, zato se nam v
               poslanski skupin Socialnih demokratov zdi prav paradoksalno, ko skušajo tisti
               politični akterji, torej sedanja večina v vladi in vladni koaliciji, ki so velik del
               svoje retorike in politične energije v obdobju, ko so bili v opoziciji, uporabili za
               vsakodnevno ponavljanje vrednostnih sodb v stilu "vsi so umazani, koruptivni in
               pokvarjeni, le mi nismo takšni, ukiniti neodvisen nadzor, za katerega so se v
               preteklosti tako krčevito zavzemali. Še celo več, sam predsednik vlade je z WD 40 v
               teh prostorih skušal odvijačiti težke in zarjavele vijake korupcije in koruptivnih
               dejanj tam nekje na Dolenjskem. In na tak način so si pridobili veliko zaupanje
               ljudi, zaupanje vseh tistih ljudi, da so to tisti pravi, ki bodo enkrat za vselej
               naredili konec tem grdobijam, ki se jim reče kraja, korupcija, klientelizem in
               podobno. Toda prav ti akterji danes ukinjajo, demontirajo že izpostavljene
               inštitucije, ki bi bile lahko uspešne pri tem.</p>
               <p>Še enkrat poudarjam, niti začele še ni so delovati. Delovale so samo, ali delovala
               je 5 mesecev. Seveda se samo po sebi zastavlja vprašanje, zakaj je temu tako. Tudi
               zato, ker je klientelizem kot sredstvo koncentracije politične in oblastne moči
               najučinkovitejše sredstvo za ohranitev te iste oblasti. In na ta fenomen še zdaleč ni
               imuna tudi sedanja politična večina v tej državi. Ravno nasprotno. Cele družine s
               sorodstvenimi podaljški obvladujejo posamezna področja, tako v gospodarstvu kot na
               ostalih področjih, ki pomenijo vpliv, denar in status. Namreč ekonomska in politična
               enovitost v Sloveniji se je v zadnjem letu kar precej okrepila. Pridružili so se novi
               elitneži. Se pač kadrovski mlini hitro vrtijo. Tudi danes ste imeli možnost videti v
               sredstvih javnega obveščanja, kako hitro se kadrovski milini vrtijo tudi v največjem
               državnem podjetju, ki se lastnini pri novi upravi.</p>
               <p>Tudi zato je po mnenju slovenske javnosti korupcija še vedno zaskrbljujoč in pogost
               pojav v Sloveniji. Poglejmo zadnja dva primera, Aktiva in Vzajemna. To je to. In
               seveda v takšnem kontekstu je neka neodvisna komisija tej politični in ekonomski
               eliti lahko le ovira. Zato je seveda težko sprejeti argumente in ocene, da ne gre za
               zavesno demontažo neodvisnih nadzornih inštitucij. Argumenti s finančnimi prihranki
               so več kot le megla, so prava polarna noč. Namreč, mi smo že imeli urad, ki je v
               preteklosti opravil veliko dela, toda vseskozi je bilo javnosti in tudi pri tedanji
               opoziciji, sedanji poziciji prisotno vprašanje neodvisnosti, saj je njegovo delo
               usmerjala vlada kot politični organ, so bili argumenti takrat. In prav zaradi tega je
               bila ustanovljena sedanja komisija, kot neodvisen, strokoven in samostojen državni
               organ.</p>
               <p>Sedaj gremo ponovno na izhodiščno točko, ko bi naj te stvari strateško načrtovala in
               izvajala vlada. Parlamentarna komisija bi bila le kulisa legalizacije takšnega
               početja. Po mnenju poslanske skupine Socialnih demokratov nikakršna parlamentarna
               komisija ne more in ne zmore opravljati takšnega obsega in vsebine dela. Ob tem se
               vsaka parlamentarna komisija, ki je 100% politično sestavljena, nikakor ne more
               znebiti in otresti strankarskih in političnih pritiskov, sklepanja kravjih kupčij -
               in ta kravja kupčija je tudi predlog tega zakona, ki ga imamo danes pred seboj.</p>
               <p>Na drugi strani pa se samo z represivnimi ukrepi korupcije ne da učinkovito
               zatirati. Zato v poslanski skupini Socialnih demokratov pritrjujemo oceni, da sta
               trenutno najbolj kritični točki pri zmanjševanju korupcije zagotovo slaba kvaliteta
               odkrivanja in pregona korupcijskih dejanj ter prevladujoča odsotnost etičnih
               standardov v javnem sektorju. In eden od teh najpomembnejših etičnih standardov, ki
               ga ukinja vlada Republike Slovenije, ob pomoči večine v tem državnem zboru, je
               neodvisnost takšne protikorupcijske komisije. Zato seveda v poslanski skupini
               Socialnih demokratov tega zakona ne bomo podprli.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Končali smo s predstavitvijo stališč poslanskih skupin. Sledi razprava o
               predlogu zakona v celoti. Besedo ima gospa mag. Majda Potrata. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister, spoštovane
               poslanke in poslanci! Imam močne zadržke do tega zakona, na podlagi nekaj izkušenj v
               delovanju ali vodenju neke komisije in zaradi tega, kako je ta zakon bil posredovan v
               državni zbor, kaj se je med obravnavo z njim dogajalo in kaj se še zdaj plete okrog
               njega.</p>
               <p>Ker je predlagateljica Slovenska nacionalna stranka, dovolite, da začnem z reklom iz
               našega izročila, ljudje pravijo <q>"gliha vkup štriha"</q>. In ni naključje, da se je
               talonska opozicijska stranka našla tu kot tista, ki je utrla pot zakonu, ki je nič
               drugega kot koalicijska želja po obvladovanju položaja, za katerega je, preden so
               bile karte na volitvah leta 2004 razdeljene, trdila, da bo šla z vsemi sredstvi v boj
               zoper korupcijo. No, ampak ko gledamo, kako se v tem boju vede, je težko verjeti, da
               ima resne namene, če je predlagan 3. člen zakona, v katerem je vpeljana komisija, ki
               naj bi bdela nad izvrševanjem določb tega zakona, ki jo naj, zaradi tega, da je ne bi
               po imenu zamenjevali s kakšnim drugim organom ali telesom, imenujemo državnozborska
               komisija. No, ta pa naj bi delovala po principu, ki ga tudi poznamo po reklu <q>"vrana
               vrani ne izkljuje oči"</q>.</p>
               <p>Za kaj gre? Res, da naj bi bila komisija sedemčlanska, res, da naj bi jo vodil ali
               vodila opozicijska poslanka ali poslanec. Ampak tudi sama vodim kot opozicijska
               poslanka komisijo za peticije ter za človekove pravice in enake možnosti in ne morem
               spraviti skozi komisijo najnedolžnejših sklepov, ki bi izboljševali besedila ali vsaj
               izrekali dvom o ustreznosti nekega zakonskega besedila s stališča varovanja
               človekovih pravic. Seveda govorim o zakonu o azilu, govorim o tem, da so koalicijski
               poslanci z lahkoto sprejeli sklep, da je zakon zelo dober, celo nobenega amandmaja po
               njihovem ne bi bilo treba sprejeti za izboljšavo tega zakonskega predloga. Zato
               mislim, da državnozborska komisija, ki naj bi uresničevala določila zakona, ne more
               nadomestiti neodvisnega organa, ki bi moral skrbeti za vse tisto, kar mu je z zakonom
               pa tudi z načrtom protikorupcijskega boja naloženo. Če ima kdo pomisleke o tem, da
               komisija nima dovolj pristojnosti, potem bi bilo treba zakon spremeniti v tej smeri
               in komisiji dati več pristojnosti.</p>
               <p>Kaj pa si ta koalicija misli o neodvisnih nadzornih organih, je pa najbolje pokazal
               nedavni odlok o plačah funkcionarjev in o tem, da država misli oziroma, oprostite, ne
               država, ampak vladna koalicija misli, da so to tisti ljudje, ki si ne zaslužijo
               svojega plačila in jim je zaradi tega treba plače znižati, sebi, izvršni oblasti pa
               kaj dodati. No, za tak predlog zakona seveda ne morem glasovati. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miro Petek, SDS. Prosim.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa, gospod podpredsednik. Mislim, da je treba jasno in glasno povedati, da
               se nič ne ukinja, le ena komisija se nadomešča z drugo. Tako je pač življenje,
               spreminjajo se sistemi, spreminjajo se države, čez določen čas bomo spremenili
               ponovno tudi valuto. Življenje pač gre naprej. Tendenca je, da gre na boljše in jaz
               mislim, da tudi ta zakon pomeni spremembo na boljše, vsaj teži k temu.</p>
               <p>S korupcijo je tako kot, bi rekli zdravniki, z rakom. Raka je na začetku lahko
               pozdraviti, vendar je to bolezen težko prepoznati. Toda, če bolezen s kraja ne
               prepoznaš, je raka težko pozdraviti in tako je tudi s fenomenom korupcije. Če
               korupcijo hitro zaznamo, jo je mogoče na nek način tudi odpraviti in ozdraviti. Če pa
               korupcije ne prepoznamo ali pa je nočemo prepoznati, kar se je dogajalo v
               preteklosti, pa se ta zelo razpase in jo je za tem težko ozdraviti, ker ni več prave
               pomoči.</p>
               <p>Pred dnevi smo govorili o zakonu o tožilstvu, ki nalaga skupini tožilcev za pregon
               organiziranega kriminala eksplicitno tudi pregon koruptivnih dejanj. Za boj proti
               korupciji je potrebna prevencija, toda potrebna je tudi kurativa. Treba je
               vzpostaviti učinkovite organe pregona, učinkovito sodstvo, čemur pa doslej ni bilo
               tako. Korupcija je tesno povezana z organiziranim kriminalom in tudi s pranjem
               denarja in ravno to so področja, na katerih je bilo v Sloveniji doslej zelo malo
               pravnomočnih sodb. Malo oziroma skoraj da nič. Ko pa se že zgodi v tej državi neka
               pravnomočna obsodba s področja tranzicijskega kriminala pa predsednik države
               obsojenca pomilosti. Tudi na ta akt pomilostitve bi v končni fazi lahko gledali tudi
               v luči korupcije, o kateri danes govorimo. Namreč, ali je ta pomilostitev lahko tudi
               plačilo za minulo delo, ali gre za vezano trgovino, ki je v kazenskem zakoniku
               označeno kot koruptivno dejanje.</p>
               <p>Veliko moramo v prihodnosti staviti tudi na civilno družbo, ta je na področju boja
               proti korupciji precej šibka, vendar je tudi tu zaznati določene spremembe, če boste
               pogledali na spletno stran, dosje korupcija, boste našli zelo zanimive primere
               slovenske koruptivne prakse, avtorji teh strani sicer niso znani, verjetno dobro
               vedo, zakaj. Obstaja pa tudi lepa možnost, da bo v letošnjem letu ustanovljen
               slovenski del organizacije transpers international. V Berlinu so podelili mandat
               uglednemu slovenskemu gospodarstveniku in mislim, da bo v letošnjem letu ta pisarna
               pričela delovati tudi v Sloveniji, kar bo na področju delovanja civilne družbe v boju
               proti korupciji zagotovo imelo velik pomen. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kristijan Janc. Izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Gospod minister, sekretar, kolegice in kolegi.</p>
               <p>Predlog zakona o nezdružljivosti v upravi javne funkcije s pridobitno dejavnostjo je
               pač v zadnjem času naletel na številne odpore predvsem v opoziciji, jaz pa moram
               reči, da sem februarja meseca lanskega leta vzpostavil poslansko vprašanje ministru
               glede občinskih svetnikov. Če se spomnite nazaj, je ta funkcionar, občinski svetnik,
               sodil v kategorijo seveda funkcionarja kot je seveda predsednik vlade, države,
               poslanca, itd., in da smo doživljali v tem letu dni, ki je za nami številne odstope
               odličnih svetnikov, ki so bili zraven tudi podjetniki, nezdružljivost funkcije, ki se
               mi je zdel po mojem globokem prepričanju kot župan in kjer smo izgubili odlične
               svetnike po tej, bi rekel, nerodnosti tega zakona, se mi iz tega zornega kota zdi ta
               popravek predloga zakona, ki ga bomo z amandmajem, jaz verjamem da koalicijskem<stage xml:id="Redna-13-2006-02-10.stage6">(?)</stage>
               tudi podprli, da vendarle občinski svetnik v občini, kjer dela, ne more kandidirati,
               vendar izven te občine pa lahko, kar se mi zdi popolnoma jasno, logično in smiselno,
               da občinski svetnik v občini Sevnici za občino ne more, za občino Maribor pa <q>"komot"</q>
               lahko kandidira v malem in javnem naročanju. Zdi se mi popolnoma nesmiseln, predvsem
               zaradi tega, da vendarle nepoklicni funkcionar in zagotovo občinstvenik to je, nima
               nobenega vpliva na odločanje v občini Maribor, Ljubljana ali kjerkoli drugje.</p>
               <p>Tako da verjamem, da iz tega zornega kota se mi zdi za prihodnje lokalne volitve in
               seveda predvsem za dobre ljudi občinski svetnik po Sloveniji, ta popravek zakona iz
               tega zornega kota pozitiven, seveda ob dejstvu, da bomo ta amandma k 17. členu tudi
               popravili in ga bo tudi podprla koalicija in bomo vsi dobili tudi odprto pot za dobre
               kadre na lokalnih volitvah v jeseni. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Bogdan Barovič. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod predsedujoči. Spoštovane kolegice in kolegi.</p>
               <p>Vam, nam in vsem, ki mogoče celo spremljajo današnjo razpravo naj povem, da govorimo
               o zakonu o nezdružljivosti upravljanja javne funkcije s pridobitno dejavnostjo, ki
               ima 24 členov, v katerih so definirani funkcionarji, kdo so, kaj smejo in kaj ne
               smejo in me čudi, da nihče od 90-ih kolegov ne govori o 1., 17., 23. ali 24. členu,
               saj je vseeno, vsi so se obesili na 3. člen, ki je sestavni del, ki je ena
               štiriindvajsetina tega zakona. Prvič. In ni pošteno popularizirati in sebe dvigovati
               na ta račun. Zakaj nihče ne pove, da se v tem zakonu jasno določa kaj funkcionarji ne
               smejo, da ne smejo prejemati daril, da ne smejo združevati dejavnosti, ki niso
               primerljive s svojo dejavnostjo, da ne smejo vključevati svojih sorodnikov in drugih
               ljudi v posle in tako naprej in tako naprej. Zakaj o tem nihče nič ne spregovori? Vsi
               se spravijo ali so se spravili na en člen, to je 3. člen, ki govori o
               protikorupcijski komisiji. Se bom tudi jaz.</p>
               <p>Najbolj me žalosti veste kolegice in kolegi, jaz mislim, da smo en kolektiv, ki po
               zadnjih izkušnjah preživljamo skupaj več ur, kot jih preživljamo vsi skupaj doma z
               družinami. Mislim, da smo ljudje, ki imamo pravico izražati različna mnenja, pravico
               in dolžnost, ampak najbolj žalosten sem, ko slišim izraz in obtožbo, kako lahko glede
               na predlog, da bi bila za nadzor korupcije ena sama komisija, državnozborska
               komisija, kako vsi govorite o tem. Lahko komisija nadzira samega sebe. Veste kaj,
               tega nisem pričakoval, da imamo vsi samega sebe za lopove. Ali ustanavljamo torej
               protikorupcijsko komisijo samo in zgolj za to, da bo nadzirala delo 90 poslancev? Jaz
               dam roko v ogenj za vas kolegice in kolegi, vse po vrsti, da svoje delo opravljate
               pošteno, da ste v svojem delu in življenju pošteni. In ne dovolim, da kdorkoli od vas
               reče posredno, da je ta komisija zato, oziroma ne more biti zato, da ne more
               nadzirati samega sebe.</p>
               <p>V življenju sem naredil ogromno napak, ker veliko delam. Dveh stvari ne počnem, ne
               lažem in ne kradem. In ne kradem, nimam ne hiše, ne čolna, ne avta, ne vikenda, ne
               zemlje, ničesar nimam. Pa ne jokam, pošteno živim in sem vesel, da nimam. In ne
               dovolim si, da kdorkoli zame in za moje kolege reče, da ne more komisija sama sebe
               nadzirati. Sami sebe delamo lopove pred javnostjo, sramota, da je ni takšne.
               Predstavnik ene od poslanskih skupin je v mnenju poslanske skupine dejal, da ena sama
               komisija ne more in ne zmore opravljati tega dela. Spoštovani kolegi, sprašujem, vas
               kako pa je lahko ena sama državnozborska komisija v času od 1992 do 2003 leta zmogla.
               Kako je ena sama komisija državnozborska 10 let neke druge vladavine, ne bom imenoval
               čigave, zmogla, nenadoma pa ena sama v nadaljevanju ne zmore.</p>
               <p>Oziroma naslednje vprašanje, ki se mi zastavlja je, ali se je nenadoma od leta 2004
               pojavila v državnem zboru velika skupina ljudi, ki potrebuje posebno neodvisno
               zunanjo komisijo za nadzor svojega dela in svoje nepoštenosti? Ne pristanem na takšne
               trditve. Za nikogar med 90 ljudmi tule, vsaj v tem času in mandatu ne.</p>
               <p>Govorite, kdo in kako bo sestavljal to komisijo. Predvsem je bistvo, da je večina v
               tej komisiji opozicijska. Predsednik pa je lahko, kar se mene tiče - pa četudi je
               moja spoštovana kolegica ta trenutek predsednica ene komisije, za katero ne vem,
               kakšna pooblastila v tem trenutku, glede na stanje, ki je, sploh še ima -, kdorkoli.
               Ne očitati, ne iti tako nizko, da očitate celo moji spoštovani kolegici, češ, saj ona
               pa hoče biti, mora biti. Ni potrebno. Kdorkoli iz opozicijskih strank je lahko
               predsednik. Ampak zakaj ne bi bila? Ali obstaja kakšen sum ali dvom? Zakaj pa? Je
               dokazljiv?</p>
               <p>Čudi me - osebno sem doživel, ne jaz kot jaz, ampak videl, zato stojim za tem,
               govorim resnico -, da se neodvisna protikorupcijska komisija odzove na anonimno
               prijavo, ki jo lahko jaz ta trenutek napišem in si jo izmislim zoper kogarkoli, pa si
               ne bom tega privoščil. Ampak ne da bi jo preverila! Ne da bi jo prekontrolirala, ne
               da bi jo pregledala, ne da bi jo dala v predal in razmislila. Neposredno anonimno
               ovadbo prenese na ministrstvo za notranje zadeve, na oddelek za gospodarski kriminal
               - brez preverbe, anonimno! Anonimno, ki jo lahko napiše kdorkoli! Neuravnovešen
               človek, pijan človek, jezen človek, zloben človek, kdorkoli že. Ali je to delo
               neodvisne protikorupcijske komisije? Po drugi strani pa ima ista komisija z imeni in
               priimki dokazljivo korupcijsko dejanje pa se ga ne loti. Je to pošteno delo? Vam
               lahko vsem dokažem, javnosti, primere. Naj se razišče vsak sum kaznivega koruptivnega
               dejanja, vsak. Bom prvi, ki se mu bom izpostavil, pa se ne morem, ker nisem nič
               naredil. In mi bomo prvi, sem za - ne na tak način.</p>
               <p>Sicer pa, prepustil bom še kakšne minute tudi svojim kolegom. Vsak naj pove svoje
               mnenje in tisto, kar misli. Še enkrat pa prosim, ne žalimo sami sebe, ne imejmo sami
               sebe za lopove. In razmislite za štirinajst dni ali pa tri tedne nazaj ali pa pet
               let, kako je bilo. In ne govoriti, lepo vas prosim, da ne more in ne zmore nekaj, kar
               je prej, za čuda božja, dvanajst let zmogla. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. No, vsi bi se najbrž lahko zaklinjali na to, da je v tem zakonu tudi kaj
               dobrega in tega nihče ni doslej oporekal. Vendar bi bilo najbrž neskončno ponavljanje
               tega, da je možno najti kaj dobrega, nesmiselno. Pametneje je osredotočiti se na to,
               kar pa morebiti ne sprejemamo vsi na enak način in nekateri se nismo pripravljeni kar
               potuhniti in zamolčati to, kar nam ni povšeči.</p>
               <p>V poslanski skupini DeSUS doslej in tudi v bodoče kanimo tako ravnati, nismo
               prilivali ognja v zvezi s tem zakonom, čeprav smo vedeli, da bodo silne polemike in
               da bodo tudi v javnosti različni odzivi. Skušali smo ravnati tako, kot smo se
               zavezali tudi v koalicijski pogodbi, da bomo odpirali predvsem tiste teme, ki naj bi
               ljudi združevale, ki naj bi reševale nekatere probleme, ne tako, da bi jih najprej
               skušali, ljudi namreč, razdvojiti, postaviti na različne bregove.</p>
               <p>No, prav posebej veliko tega v tem predlogu zakona ni moč najti, namreč tistega, kar
               bi združevalo. Kaže pa tudi na to, da imamo poslanke in poslanci zelo različen odnos
               do istih pojmov in da tudi pojmov ne razumemo tako, kot bi kakšna logična analiza
               pokazala, kaj nosijo po svoji vsebini, ampak tako, kakršno politično barvo imajo.</p>
               <p>To, zaradi česar mi nismo preveč navdušeni nad tem, da bi pritegovali predlaganemu
               zakonu je vsaj dvoje. Vemo, da je koruptivne prakse tudi v Sloveniji kar precej, ne
               da samo možnosti obstojajo, tudi je in vemo, da je treba kaj storiti v zvezi s tem,
               tako da bomo dali tistim, ki se ukvarjajo s preventivno dejavnostjo, z analizo, s
               spremljanjem, z oblikovanjem pobud več moči, kot so jo imeli doslej in da bomo hkrati
               zaostrili odgovornost tudi tistih, ki se jim reče organi pregona. Nismo pa bili
               nikoli za to, da bi en del tega pola, te dvopolnosti kar opustili, da bi pozabili na
               preventivo, ki je še kako nujna za oblikovanje kulture, v kateri se bo družbena
               stvarnost tako dogajala, da bo čim manj razlogov za to, da bodo organi pregona imeli
               veliko dela. Sledimo pri tem tudi resoluciji OZN, ki nas na to opozarja, tudi če je
               nismo podpisali.</p>
               <p>Torej, en del našega oporekanja gre v smer, ki zavrača to, da bi se opustila
               neodvisnost. V amandmaju, ki ga imamo danes v obravnavi pa je celo, domnevam, da je
               to neka benevolenca predlagatelja amandmaja, ta neodvisnost nekako opuščena in
               zamenjana s pojmom samostojnost, da ne bi tako bil v oči morebiti ta pojem. Torej, mi
               zavračamo opuščanje neodvisnosti in smo veseli, da je tudi v javnosti velika večina
               takšnega mnenja.</p>
               <p>Prav tako se ne moremo strinjati z načinom, s kakršnim je prišlo do te današnje
               obravnave. Namreč z načinom, ko je bila vpoklicana rezervna klop, da je pripravila
               nekaj, kar je potem koalicija skušala bojda popravljati, na vsak člen, tako rekoč, je
               bil dan amandma, ne oziraje s katere strani, koalicijske ali opozicijske. Mi sodimo v
               poslanski skupini DeSUS, da ne moremo pristajati na to, da bi takrat, kadar mi ne
               podpiramo vladnega predloga, vskočili namesto nas drugi. Torej tudi to zavračamo. In
               pri tem, ko zavračamo, ne zavračamo zakona kar tako pri sebi, češ zakon je slab. Ne,
               zakon je še zmeraj vreden razprave, zakon se lahko še zmeraj tudi popravi in temeljni
               popravek bi bil, če bi sprejeli tisti amandma in potem bi lahko tudi ostali sledili,
               tisti amandma, ki ne bi odpravljal komisije ali pa njene neodvisnosti.</p>
               <p>Torej zaradi teh razlogov, zaradi teh pomislekov, mi tega predloga zakona ne bomo
               podprli. Ne zgolj, da ga ne bomo podprli, tudi oporekali mu bomo.</p>
               <p>Naj mimogrede vržem pogled še na misel, ki je bila izrečena, kako da <q>"gliha bojda
               skup štriha"</q>. Za vse to ne drži. Če je bilo mišljeno, da je koalicija kot celota
               podprla tisto, kar je predlagal en del opozicije, potem je treba zelo jasno povedati,
               da tisti, ki imamo rezervno klop torej ne štrihamo skupaj, tako kot je zdaj bilo
               rečeno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Potrč. Prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Tudi jaz menim, da ni dobro, da sta se v skupnih interesih združila ena,
               tako imenovana opozicijska stranka, kar v tem primeru gotovo ni, lahko v kakšnem
               drugem, in vlada in vladna koalicija in da poskušata državni zbor kot celoto pa tudi
               javnost prepričati, da delata dobro za protikorupcijsko delovanje v Sloveniji. To
               prav gotovo ni res. Za protikorupcijsko delovanje delata škodo, morda je to njun
               namen.</p>
               <p>Za kaj gre? Dajmo enkrat povsem resnično pogledati in povedati gospodje, kaj je v
               obstoječih rešitvah zakona o preprečevanju korupcije in v novih rešitvah enako in kaj
               je različno, da se bo vedelo o čem govorimo.</p>
               <p>Enako kot doslej je, da smo imeli opredeljene funkcionarje, ki morajo prijavljati
               premoženje, enako je glede prepovedi daril, enako je glede nezdružljivosti
               opravljanja funkcije, enako je glede možnosti kaznovanja, to smo imeli urejeno tudi v
               dosedanjem zakonu. Če je bilo kaj slabše urejeno, bi lahko popravili.</p>
               <p>Toda sedanji zakon je imel še nekatere naloge, o katerih vi zavestno ves čas ne
               govorite in jih izpuščate. Gre enostavno za to, da so bila v tem poglavju, v tem
               obstoječem zakonu tudi nekatera poglavja, ki so na drug način urejala delovanje in
               boj proti korupciji.</p>
               <p>Prvič. Komisija, ki jo danes ukinjamo, je imela svoj nadzor, imela je nadzor v
               parlamentarni komisiji, ki jo vi povzdigujete kot edino objektivno. Že zdaj je ta
               nadzor bil in takšna komisija je delovala, zdaj pa menite, da bo parlamentarna
               komisija sama zase brez nadzora delovala boljše. Tega enostavno ne verjamem in ni
               dobra rešitev.</p>
               <p>Sedanja komisija, ki jo ukinjate, je imela nalogo, da spremlja stanje korupcije v
               državi. Po novem te pristojnosti nima nihče. Da sodeluje z državnimi organi pri
               pripravi in usklajevanju predpisov, ki preprečujejo korupcijo. Te pristojnosti nima
               nihče. Da sodeluje s podobnimi organi drugih držav pri oceni stanja in iskanju
               najboljših rešitev za boj proti korupciji. Te pristojnosti po novem nima nihče. Da
               daje načelna mnenja in pojasnila o nezdružljivosti, darilih in drugih vprašanjih, ki
               pomenijo lahko koruptivno ravnanje. Takšnih pristojnosti nima nihče.</p>
               <p>In to povejte, mi vrsto nalog in pristojnosti enostavno ukinjamo, ker menimo, da
               niso potrebne, so pa pomenile organizirano preventivno delovanje in ustvarjanje
               družbene klime za bolj proti korupciji in jaz, spoštovani kolega Barovič, s seboj
               globoko soglašam, da nima smisla celotno delovanje proti korupciji vezati na
               funkcionarje in na predpostavko, da so vsi funkcionarji pokvarjeni, barabe, kradejo
               in so podkupljivi. Točno, samo vi z vašim predlogom zakona to delate, ker zreducirate
               celotno vsebino protikorupcijskega delovanja na neko komisijo, ki bo preverjala
               premoženje funkcionarjev, plače funkcionarjev ali imajo, kot si rekel, hišo, čoln,
               vikend in podobne stvari, ne bo pa zagotavljala preventivnega protikorupcijskega
               delovanja in to je tisto, kar je slabo in to je treba poudariti.</p>
               <p>In naj ob tem rečem še naslednje, kar se neobjektivno in lažno govori v javnosti, da
               doslej ta komisija, ki jo ukinjamo, nič ni storila. Gospodje, 1. januarja 2004 je
               začel veljati zakon, pet mesecev je komisija delovala, dobro ali slabo, ampak pet
               mesecev in po petih mesecih, ko se je konstituirala in začela delovati, ste vi
               predlagali njeno ukinitev. Prav gotovo s ciljem, da ne sme več delati, ne pa s
               ciljem, da je delala v preteklosti slabo. Trdite, da je bila neodvisna, ker je bila
               postavljena pod vplivom prejšnje politike. Vsaj to povejte. Res je člane imenoval
               državni zbor, vendar enega je predlagal predsednik republike, enega sodni svet, enega
               mandatno-volilna komisija državnega zbora in enega vlada Republike Slovenije in vsem
               tem organom vi mirne duše pripišete, da pomenijo samo enostransko politično
               delovanje, in da je bila sestava komisije podvržena prejšnji koaliciji v novem
               mandatu pa tega ne bo.</p>
               <p>Kot naslednje. Ne želite priznati, da je ukinitev neodvisne, samostojne preiskovalne
               oziroma protikorupcijske komisije v nasprotju s stališči mednarodnih organizacij. Ne
               bom vam jih našteval, ker vem, da jih poznate, vendar ne želite tega povedati.
               Predvsem tega ne zamerim vam, zamerim vladi. Vladi zamerim, ki nima korajže, da pove,
               da vse mednarodne institucije, ki se ukvarjajo s protikorupcijo, nasprotujejo in
               opozarjajo in povedo, da bodo zahtevale podrobna poročila in da bo taka odločitev
               danes, če jo bo večina sprejela, slaba za protikorupcijsko delovanje v Sloveniji.</p>
               <p>In da končam, vse to so razlogi, o katerih ne želimo iskreno govoriti in ki kažejo
               na to, da je odločitev, ki bo danes sprejeta - jaz pa verjamem, da združeni Slovenska
               nacionalna stranka in vladna koalicija, ki imata tokrat skupne interese, da se ne
               odkriva protikorupcijsko delovanje, da se ne organizira preventiva, da boste imeli
               večino, bojim se pa, da v škodo Slovenije, ne pa njeno korist. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Srečko Hvauc. Prosim.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala lepa, gospod podpredsednik. V času tranzicije je nekaterim uspelo, da so
               pridobili ogromno bogastvo, ki nam, navadnim državljanom, verjetno ne bo dostopno,
               tudi če bi živeli več življenj skupaj. Nekaj od tega bogastva je prav gotovo bilo
               pridobljenega tudi celo na legalen način, ker so pač bili zakoni takšni, da je bilo
               to mogoče. Prav gotovo pa so nekateri do velikega premoženja prihajali tudi s pomočjo
               korupcije. In tisti, ki so tako stanje omogočali, to je bivša vladajoča koalicija, na
               čelu z LDS, so, da bi zakrili sledi, da bi se posuli s pepelom, ustanovili tako
               imenovano neodvisno Kosovo komisijo, ki bo preganjala domnevno korupcijo in vse tiste
               nepridiprave, ki so na račun slovenskih davkoplačevalk in davkoplačevalcev bogateli
               in si utrjevali svoj položaj. Poudarek je na neodvisni komisiji - komisiji, ki je
               bila imenovana na željo, po meri takratne vladajoče koalicije. In to je neodvisna
               komisija, ki bi naj preganjala domnevne, potencialne in tudi dejanske osebe, ki so se
               okoriščale s pomočjo korupcije. Kakršnakoli asociacija na že prej izrečen rek <q>"vrana
               vrani ne izkljuje oči"</q> je mogoče zgolj naključna.</p>
               <p>Če še enkrat pogledamo, kdo je koga imenoval v to komisijo in v kakšnem interesu,
               koga, kdo je sploh lahko sodeloval pri delu te komisije. Kakšni interesi so vodili
               tiste, ki so ustanovili to komisijo in jo imenovali, o tem lahko še enkrat uporabim
               že dvakrat izrečen rek, da <q>"gliha vkup štriha"</q>.</p>
               <p>Nova komisija, ki je po mnenju nekaterih odvisna, ne neodvisna, tako kot prejšnja,
               ampak odvisna, pa ni dobra, ni dobra zato, ker bodo v njej sodelovali predstavniki
               vseh strank, ki so zastopani v tem parlamentu, kjer bo moč slišati glas kogarkoli,
               tudi opozicije, in kjer bo možno tudi javno preverjati delo te komisije. In ravno to
               prisotnost opozicije, javnost dela, to je najboljši nadzor, to, ne pa v nekem ozkem
               krogu izbrana komisija, ki deluje v interesu ne vem koga.</p>
               <p>Prej smo poslušali, da ni točno, da ta obstoječa, tako imenovana neodvisna Kosova
               komisija, porabi 1 milijardo letno, da to ni prava številka. Jaz mislim, da res ni
               prava, ampak tudi če je ta številka dosti manjša, se je potrebno vedno vprašati ali
               je denar, ki je bil uporabljen, upravičeno porabljen, ali je bil dosežen namen, za
               katerega se je financirala ta komisija, kakšni so bili rezultati, to je vprašanje. In
               tudi če bi neučinkovito, brez kakršnihkoli rezultatov porabili samo 1 tolar
               davkoplačevalskega denarja, je še to preveč. In v primeru te, tako imenovane
               neodvisne komisije, praktičnih rezultatov ni bilo in mislim, da vse, kar je bilo
               porabljeno, je bilo metanje denarja proč. Gospa Širca, prosim lepo, jaz imam besedo,
               če se ne motim in bom tudi vas pustil pri miru, ko boste vi imeli besedo.</p>
               <p>Zaradi tega jaz nimam nobenih pomislekov in nasprotovanj, kar se tiče tega zakona.
               Jaz mislim, da bomo dobili eno učinkovito, poceni institucijo, ki bo uspešno
               opravljala nalogo, za katero je bila ustanovljena. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Srečko Prijatelj.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, predsedujoči. Spoštovane kolegice in kolegi!</p>
               <p>Na nekatera dejstva je treba odgovoriti. Seveda pozdrav tudi našim obiskovalcem.
               Poglejte, šest zaposlenih funkcionarjev in šest administrativnih delavcev pa še
               verjetno nekaj več ob koncu lanskega leta se jih je zaposlilo v tako imenovani Kosovi
               komisiji, zato, če na hitro preračunamo stroške, zelo drage pošte, pa plače, gospod
               Kumer, niso zlagani podatki. Vrednostne sodbe dajati o tem, kdo je v bistvu bil
               pošten in kdo ni, malo si poglejmo nazaj pa bomo videli, ne želim pogrevati starih
               <q>"minešter"</q>, ampak vendarle največja afere pa tudi danes aktualne, recimo mestna
               županja, Rdeči Križ, pa da ne bom omenjal preveč izplačanih plač nekaterih vaših,
               sedanjih tudi aktivnih politikov. Vse to so koruptivna dejanja, ki jih je v bistvu
               sistem dokazal in potrdil.</p>
               <p>Omejil sem se na vaše moralne predsodke in na vaše izjave <q>"da gliha skup štriha"</q>. In
               rad bi povedal, da ravno to je namen tega, da se razišče tudi nekatere zadeve okoli
               posledičnih stanj, ki jih imamo danes, da je 100 tisoč nezaposlenih, Rdeči Križ, vemo
               da je to vaš funkcionar celo, kandidiral na vaši listi, Združene liste, takratne
               social demokratske, pa Elan, pa v bistvu SIB Banka, pa da ne govorim o Zbiljskem
               Gaju, pa o Zavarovalnici Triglav. Poslušajte, direktorica kupi delnice v bistvu, in
               jih da kot garancijo nekupljene delnice banki. Danes ima največji tržni delež v tej
               ustanovi. To je nezaslišano. Tako so tudi drugi kupovali in prišli do enormnega
               bogastva. Pa o tem, da v bistvu lahko govorimo tudi o Falconu pa o, dejansko Elanu,
               ki je tako rekoč naše glavno podjetje, ki je nosilo slovensko ime. Kdo je
               tukaj<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Prijatelj!</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Ne, to je korupcija<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/>, vendar mi govorimo in razpravljamo o predlogu zakona. Prosim, da ostane v teh
               okvirih.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Ravno to hočem govoriti. To so neraziskani primeri in o tem ni nihče
               dejansko ničesar rekel. Ti ljudje se prosto sprehajajo po ulicah, pa vendar so
               ukradli slovensko družbo<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Prijatelj, še enkrat. Mi nismo komisija, ki raziskuje to. Mi razpravljamo
               sedaj o predlogu zakona.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p><gap n="..."/>govorimo o komisiji, ki ni nič naredila na tem področju, spoštovani predsednik,
               trenutno predsedujoči. Seveda, nihče tudi ne razmišlja o tem, kakšne so posledice
               zaradi tega, ker se korupcija v Sloveniji ni odpravila. 100 tisoč nezaposlenih je v
               Sloveniji. Ali smo imeli prej tako številko? Nismo. Tam zunaj je parkirni prostor pa
               pojdite pogledati, koliko klošarjev je danes tam, ki prosijo za denar. Nikoli se ni
               to dogajalo. Prej govorim. Vi, ki tako zagovarjate poštenost. Danes so ljudje v
               uspešnih firmah, ki so danes zaklenjene, na cesti. In to je to. Take protikorupcijske
               komisije mi ne potrebujemo. Ja koliko uspešnih primerov pa je ta komisija pripeljala
               na sodišče, da bi bili te primeri pravnomočno obsojeni. O tem se prosim dajmo
               pogovarjati. Ali je smiselno dajati tak denar, proračunski, za tako komisijo, ki ni
               naredila nič? Po mojem globokem prepričanju, oprostite, je to dejanje metanje denarja
               skozi odprto okno.</p>
               <p>In res je, če pogledamo, poglejte dvoličnost. Prebral bom, nisem hotel prebrati, v
               Financah piše, kot glavni razlog za neuspeh pri zbiranju podpisov so navedli, v
               Stranki mladih, nenaklonjenost opozicijskih strank LDS in SD do njihove akcije. Obe
               stranki sta bili v parlamentu glasni nasprotnici ukinitve omenjene komisije, vendar
               pa Stranki mladih pri zbiranju podpisov nista dali podpore. To piše v Financah. In
               danes se širokoustite, kako bi vi želeli imeti to komisijo, ki ste jo ustanovili
               komaj konec leta 2004, še naprej.</p>
               <p>Do takrat pa samo še en izsek iz tega, kar je povedal takratni državni sekretar
               gospod Rop, ki je lepo rekel, da v bistvu korupcije v Sloveniji ni toliko, da bi
               potrebovali zakon o preprečevanju korupcije. To je izjavil takratni sekretar za
               privatizacijo gospod Tone Rop. To je bilo že večkrat povedano in še nekaj. Imamo tudi
               glasovalno listo, naše pobude izpred let nazaj, ko smo 31.5. 2004 sklicali izredno
               sejo, da bi v bistvu spregovorili o korupciji in klientalizmu. In kdo je nasprotoval?
               Združena lista in LDS. Na tej seji lepo, danes ste vsi moralni. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Kumer, prej sem vas spregledal, oprostite. Kaj ste želel? Prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Zdaj imam tako podvojeno repliko, ker sem, ne, saj sem bil tudi zdaj imenovan, prej
               sem bil posredno, zdaj pa direktno s priimkom, tako da lahko repliciram.</p>
               <p>Za začetek bom tako povedal. Verjamem tukaj ministru Virantu in ta vsota, o kateri
               govorite, je seveda po mnenju in podatkih ministra Viranta štirikrat manjša, ko
               govorimo o letni vsoti. Zato preprosto ne drži ta številka.</p>
               <p>In drugo. Enkrat za vselej bom zdaj jaz navedel številke, kdo od teh v zadnjih
               petnajstih letih je koliko časa bil na oblasti, da se ne bo govorilo samo o eni
               stranki ali o eni koaliciji. LDS in SLS 11 in pol let, DeSUS 9 let, SKD, NSi, ZLSD,
               SD 7 in pol let in SD 5 let in SNS nič let. Tako, da vsi tisti, ki govorite vedno za
               nazaj o teh koalicijah, si zapomnite, da ste tako ali drugače razen SNS-ja bili več
               ali manj v koalicijah oziroma vladah oziroma na oblasti. In danes, ko govorite o
               korupciji, o obdobju preteklih 12 let, si najdite svoje obdobje v tem obdobju, kdaj
               ste bili na oblasti in kdaj je te korupcije tranzicijske bilo največ, od leta 1991 je
               to problem, s katerim se intenzivno soočamo. Pa si naj vsak najde ta svoj prostor in
               mesto.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Potrč, prosim. Želite?</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Tudi jaz repliciram gospodu Prijatelju. Prvo kar bi rad rekel, trditev, da komisija
               ni storila nič, gospod Prijatelj, izhaja iz predpostavke, da ne poznate zakona,
               zaradi tega, ker komisija ni imela, morda bo celo to gospod Virant potrdil, čeprav
               potrjuje v glavnem tisto, kar mu odgovarja kot političen koncept, ni imela naloge, da
               vlaga v ovadbe. Imela je druge naloge gospod Virant, ne pa da vlaga ovadbe. In zato
               govoriti, koliko malo ovadb je vložila, je neumnost, ravno tako, kot če bi jaz vas
               vprašal, koliko ovadb je vložila parlamentarna komisija, ki je 12 let delala. Nobene.
               Ampak tudi to njena naloga ni bila, zato ne mešati megle tam, kjer se je ne da. In
               drugo. Očitali ste nam, moji stranki, da nismo dali podpise za referendum. Res je,
               posamezniki smo jih dali, kot stranka jih nismo organizirano zbirali. Zakaj ne?
               Zaradi tega, ker ne želimo, da bi imeli ponovno priložnost, da tako kot danes v
               parlamentu v javnosti širimo 2 meseca neresnice, laži, medsebojna obtoževanja,
               zavajamo ljudi in na tej podlagi poskušamo prevaliti odgovornost za ukinitev te
               komisije na državljanke in državljane, ki so že javno povedali, da je to za njih
               slaba odločitev. Delati referendum na tej temi, ki ne bo drugega kot sama neresnica
               in laž, nima nobenega smisla. Vlada se je pa skupaj z vašo stranko že odločila, da
               protikorupcijske komisije in preventivnega delovanja ne potrebuje, ker tožilstvo,
               policija in drugi vemo, da delajo nekaj drugega. Tudi če bi bil referendum uspešen,
               bo našla neko drugo pot, da bo to komisijo ukinila ali pa onemogočila delo, zato je
               za nas ta referendum nesmiseln.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Rudi Veršnik, SDS.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim. Slovenija je imela, protikorupcijsko
               komisijo in jo tudi od danes naprej bo imela, vendar v drugačni sestavi in drugače
               sestavljeno.</p>
               <p>Trdim, da bo politična, o tem ni govora, tako kot je tudi dosedanja bila. Tudi
               dosedanja je bila politična, čeprav so jo imenovali oziroma volili drugi organi in
               predstavniki oblasti. Vendar trditi, da ni bila politična, je po moje smešno. Ta
               komisija, ki bo državnozborska, bo sestavljena veliko bolj demokratično. Tu bodo
               predstavniki različnih strank in bodo drug drugemu jasno gledali pod prste.</p>
               <p>Obstoječa komisija je bila <q>"papirnati tiger"</q>, o tem smo že govorili, če se prav
               spomnim tudi v tem državnem zboru, ki je prelagala papirje od svoje mize do miz
               občinskih županov, občinskih svetov. In ti so odgovarjali nazaj. Skratka, ti papirji
               so krožili sem ter tja brez kakršnihkoli efektov, ki bi pomenili zmanjšanje ali pa
               odkrivanje korupcije. Velik anahronizem, ki je bil storjen, je bil ta, da so občinski
               svetniki morali prijavljati svoje premoženje, tako kot, bom rekel, največji, najvišji
               organi ali ljudje ali mi, ki smo v parlamentu. Ker so prišli enkrat na mesec na
               občinsko sejo, pa mogoče še v kakšnem občinskem organu so sodelovali, pa so se
               tretirali enako kot vsi, ki bistveno več dobimo od sej, od zasedanja, in smo bistveno
               bolj vpleteni v sam sistem. Ta anahronizem je v nekaterih občinskih svetih povzročil
               celo velike probleme. Običajno so tisti, ki so bili najbolj sposobni in najbolj
               delavni in najbolj kompetentni svetniki, enostavni rekli: <q>"Dovolj vas imamo."</q> In so
               izstopili in povzročili probleme županov in občinskih svetov. To se je zgodilo v več
               občinah. Govorice so bile tudi danes tu v parlamentu, da javno mnenje ne podpira
               ukinitve tako imenovane Kosove komisije. Poglejte, če bi bilo to res, mislim in sem
               prepričan, da bi enostavno dobili dovolj podpisov in bi danes imeli razpis za
               referendum. Tako pa tega ni bilo in trdim, da ni bilo javno mnenje takšno, kot je
               bilo rečeno, da javno mnenje v celoti podpira. Ni podpiralo, ni res to. Javno mnenje,
               ki podpira neko stvar, povzroči to, da je enostavno pridobiti 40.000 glasov in
               zahtevati referendum. To mislim, da lahko vsi javno priznate. Državnozborska komisija
               bo opravljala tiste administrativne posle, trdim, da enako odgovorno in enako
               pravilno kot ta komisija. Tožilci in sodstvo pa naj opravijo svojo funkcijo.
               Prepustimo jim delo pri odkrivanju kriminala in mislim, da bo efekt bistveno boljši,
               kot pa je bil sedaj. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Aurelio Juri. Prosim.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, gospod podpredsednik. Bom nadaljeval, kjer je končal kolega Veršnik. Danes
               imamo dve komisiji, ena je parlamentarna, s svojimi pristojnostmi, ena je neodvisna,
               ki ima toliko povezave z nami, kolikor jo takrat imenujemo in nam sproti poroča. Nič
               več. Komisija, ki jo imamo v parlamentu, je od nas sestavljena, parlamentarne stranke
               jo oblikujejo in ima svoje naloge, ki jih poznamo že 12 let. In ko govorite, da je
               ena komisija preprosto dovolj, čemu bi imeli dve, sem slišal kolega Kovačiča, ko je
               to tezo navrgel. Naj mu sporočim, da bi z veseljem in lažje podprl spremembo
               poslovnika, po katerem bi ukinili našo komisijo, ki je ena od tistih komisij, ki kot
               mnoge druge, ki imajo nalogo preiskovati, nadzorovati in tako naprej, kaj veliko
               uspešne niso v tem, da bi razkrivali več koliko se tu v hiši kaj dogaja. Če bi šli po
               drugi poti, bi verjetno laže dosegli tudi mojo osebno podporo. Glejte, kljub naporom
               v pojasnjevanju, utemeljevanju, opravičevanju s strani predlagatelja te zakonske
               novele se ne da prikriti vonja po močnem političnem <q>"dealu"</q> med samim predlagateljem
               in koalicijo. In ta <q>"deal"</q>, vsaj v politiki, se drugje imenuje, v gospodarstvu in
               sicer, tudi lahko korupcija. Gre za dogovor, dogovorili ste se, da ukinete neko
               komisijo, ki vam ni všeč, ki vam je nadležna, ki je tej oblasti že dala nekaj
               signalov o svoji moči odkrivanja in zaznavanja primerov korupcije.</p>
               <p>Ko poslušam enega od predlagateljev obtoževati komisijo, da bi naj bila kriva za to,
               da imamo 100.000 nezaposlenih, da so brezdomci tu zunaj, da so neke afere neodkrite,
               se sprašujem, ali bo parlamentarna komisija z novimi pooblastili našla delovna mesta
               za 100.000 ljudi, odkrivala neodkrite afere. Polagam jim na dušo in odgovornost, da
               bodo to počeli, kajti odločili ste se, da boste tako imenovano Kosovo komisijo
               ukinili.</p>
               <p>Danes nas je obiskal evropski komisar za širitev, gospod Ollie Rehn. Kot veste, je
               evropska komisija kar nekaj pozornosti posvetila v procesu širitve Evropske unije in
               kandidaturam na območju zahodnega Balkana prav boju proti korupciji. In gospod Rehn
               je jasno sporočil, da pričakujejo od kandidatk ustanovitev od vlade, politike,
               gospodarskih moči neodvisne komisije, kakršno imamo formalno še danes. To izrecno
               pričakujejo od vseh kandidatk, ki začenjajo pristopna pogajanja z Evropsko unijo. In
               se sprašujem, ali s tem, ko smo vstopili v Evropsko unijo, ne potrebujemo več te
               komisije. Skoraj bi ga o tem vprašal, ampak mi je bilo nerodno.</p>
               <p>Kot sem dejal, imate večino, odločili se boste ukiniti to komisijo, kljub
               nasprotnemu javnemu mnenju. Jaz sem takrat, ko so se zbirali podpisi za razpis
               predhodnega zakonodajnega referenduma, dal tudi svoj podpis. Ne vem, ali ga bom še
               enkrat pri morebitni pobudi za zakonodajni referendum, kajti prej ko slej bomo to
               komisijo morali ustanoviti. Če jo bomo danes ukinili, bomo potem, ko bomo podpisali
               konvencijo, na pritisk drugih mednarodnih institucij bomo tako neodvisno, ponavljam,
               od vlade, od političnih, gospodarskih in drugih centrov moči neodvisno komisijo
               morali znova ustanoviti. Če je ne bo ta mandat, če je ne bo ta večina, seveda
               javnosti lahko sporočimo, da v če bo naša stranka naslednjič na oblasti in vodila
               vlado, bo tako komisijo ponovno oživela. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Prijatelj, želite? <stage xml:id="Redna-13-2006-02-10.stage7">(Ne.)</stage> Besedo ima gospod Boštjan Zagorac.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani prisotni! Svojemu predgovorniku samo en
               stavek. Ne sodite ljudi po sebi. Če govorite o <q>"političnih dilih"</q>, imate z njimi
               izkušnje in pa prakso. To je vse. Ne nazadnje o korupciji se je največ govorilo v
               času, ko ste sedeli na enakem mestu, ampak v drugem položaju, položaju vladnega
               poslanca. Pa vam bom omenil samo dva, ki letita direktno na vašo stranko, Rdeči Križ
               in pa 100 tisoč delovnih mest. Dokazana korupcija. Vsaj medijsko. Težko boste ljudi
               prepričali, da v teh primerih ni šlo za korupcijo. V Slovenski nacionalni stranki
               nikakor nismo pristaši ustanavljanja komisij na komisijo. To je bila praksa
               prejšnjega mandata, ker ste z eno komisijo hoteli prekriti neke špekulacije, ki so se
               dogajale in si niste želeli, da se razkrije.</p>
               <p>Kar se tiče nepolitične dejavnosti sedanje Kosove komisije, o kateri je bilo toliko
               govora, moram povedati, da je bilo zelo zaskrbljujoče, ko je gospod Kos dirkal po
               parlamentu gor, dol, seveda samo do enih strank, ne do vseh, in se takrat na vse
               pretege trudil, da ta zakon sploh ne bi prišel v proceduro. In je celo skliceval
               tiskovne konference. Vprašanje, ali se je takrat bal za dobrobit države in za obstoj
               komisije, ki bi naj preprečevala korupcijo, ali se je bal za dobro plačano svoje
               predsedovanje tej komisiji.</p>
               <p>Kot sem že dejal, praksa in izkušnje prinesejo možnost govorjenja o korupciji. To
               sem slišal danes v nekaterih razpravah. Sam jih nimam in o korupciji bom zelo težko
               govoril. Nekdo je tudi omenil, da je komisija imela nalogo spremljati korupcijo v tej
               državi. Se strinjamo, korupcijo, bom rekel, po dolžnosti poslanca moramo spremljati
               tudi mi, mora spremljati vlada. Lahko se zmenimo, zaradi mene trije poslanci, pa bomo
               to delali, pa ne rabimo dobiti kakšnih takšnih nadomestil, kot jih je dobila ta
               komisija za svoje spremljanje korupcije v tej državi. Je pa res, roko na srce, začela
               je delovati leta 2004, ko je prišel čas, ko je bilo že bore malo stvari za
               spremljati, kajti glavne stvari so se dogajale do leta 2004. In takrat veste, da te
               komisije ni bilo in od leta 2004 ta komisija v bistvu ni imela kaj dosti spremljati,
               razen nekaj zelo veščih anonimk, ki so prihajale na to komisijo. To je pa več ali
               manj vse.</p>
               <p>Kar se tiče poskusa referenduma, kar je tudi nekdo že omenjal. Veste, po mojem
               prepričanju je bil to bolj lajež v meglo nekoč parlamentarne stranke ali pa satelita,
               da se malo pokaže v javnosti in mogoče skuša prodreti na politično prizorišče, ki pa
               se je izjalovil. Mislim, da ste vsi nasprotniki tega zakona takrat ugotovili, da
               javno mnenje ni na vaši strani, ampak na strani tistih, ki zakon predlagamo. Kajti
               zbrati 40 tisoč podpisov ob takšni stopnji javnomnenjske naklonjenosti, kot ste jo
               prikazovali, bi ja moral biti mačji kašelj, ne pa mučenje enega meseca in poskusa
               enega satelita, da se pojavi v dveh medijih, pa še takrat zaradi vaše nepodpore so
               vas ti sateliti bolj očrnili kot pohvalili. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Jožef Jerovšek. Prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, spoštovani predsedujoči. Kolegice in kolegi! Korupcija in gospodarski
               kriminal, če ga malo širše gledamo, zagotovo je eden najhujših problemov, ki se
               zajeda v slovensko družbo. Korupcija se je tudi v Sloveniji zelo razpasla v času
               tranzicije, kajti proti njej se ni borilo. Prejšnja oblast ni vzpostavila mehanizma
               boja zoper korupcijo, oddelek kriminalistične komisije za boj zoper gospodarski
               kriminal in korupcijo je bil praktično razformiran in v državi ni bilo politične
               volje. In boj zoper korupcijo je predvsem odvisen od politične volje v politiki, pa
               tudi v sami komisiji, ki je bila sedaj ustanovljena ob koncu mandata zgolj kot <q>"blef"</q>
               za ljudstvo, kot dimna zavesa, za katero so lahko tranzicijski veljaki delali naprej.
               In ker te politične volje ni bilo, se jaz globoko strinjam z enim predgovornikom, ki
               je govoril o skupnih interesih in moram ugotoviti, da res med tako imenovano Kosovo
               neodvisno komisijo in recimo vašo stranko obstaja izreden skupni interes po
               selektivnem preganjanju korupcije oziroma po navideznem preganjanju korupcije. In
               zaradi tega tak izrazit interes za ohranitev takšne komisije. Jaz sem trdno
               prepričan, da komisija, glede na to, kar smo poznali, je lahko v bodoče, ko bo v
               parlamentu bistveno bolj neodvisna. Vsaj to, vsakokratne volitve, ob vsakokratni
               sestavi demokratičnega parlamenta zagotavljamo bistveno bolj neodvisno komisijo. In
               glejte, ko govorite o neodvisnosti dosedanje komisije, moram reči, da je moje osebno
               mnenje, da je bila bolj ustanovljena v sinergiji s prejšnjo oblastjo kot komisija za
               pospeševanje korupcije in prikrivanje korupcije kot pa preganjanje korupcije. Tudi
               zaradi tega, zaradi preteklosti in funkcij nekaterih članov, ne rečem vseh, ampak
               nekaterih članov, v njihovih dejavnostih in siceršnjih možnostih za preganjanje
               korupcije na drugih funkcijah predhodno. Ampak ne, nekateri so se rajši ukvarjali s
               kršitvami človekovih pravic. In zopet govorjenje o neodvisnosti. Če to soočimo s
               sporočili prejšnjega tedna, ko je bila storjena razvpita pomilostitev, kar je strašen
               udarec boju zoper korupcijo in gospodarski kriminal, nezaslišan udarec temu. In
               govoriti tudi v tej povezavi, glejte, kakor je meni poznano, imam informacijo, med
               tistim dobro finančno podprtim odborom za zbiranje podpore za pomilostitev, gospod
               Ferrari, mislim, in članico te tako imenovane neodvisne komisije, ki je soproga. Vsaj
               toliko se bi naj potrudili, da bi se taki izločili in ne bili najbolj aktivni v teh
               prizadevanjih. Pa to niso bila slučajna kadrovanja. Tudi glede na povezave in lovke
               nekaterih ljudi iz predsednikove okolice, moram reči, da mi je jasno, da nekateri
               centri moči, ki so strašno močni v tej državi, ki so se tudi v preteklosti zelo
               trudili, da se korupcija in gospodarski kriminal ne bi preganjala, so tu odigrali
               izredno vlogo. Tudi glede na to, da smo se ta teden lahko na televiziji prepričali,
               da predsednik države ne ve, kaj podpiše, katero pomilostitev. To se je tudi izkazalo.
               Za eno pomilostitev se je jasno izkazalo, da ne ve. In da tako imenovani neodvisni
               ljudje, ki imajo bogate povezave tudi s preteklostjo, lahko pripravijo marsikakšne
               odločbe, marsikaj. Še enkrat pravim, to sporočilo preteklega tedna je pošastno za boj
               proti korupciji. In mislim, da sporočilo tega tedna, če bo ta zakon sprejet, je
               bistveno boljše. Zavedam se, da ne bo ne vem kakšnih briljantnih rezultatov čez noč
               možno doseči, ampak dobili bomo bolj neodvisno komisijo. Tudi ta dosedanja Kosova
               komisija, povejte mi, ko so že drugi druge primere navajali, kaj je pa glede
               funkcionarjev poizvedela za ta primer Lipa. Vsi se zavedamo, da 60 milijonov
               neplačanih kazni ni možno imeti, brez da to nekateri izdatno mažejo, da inšpektorji
               mižijo in vse to. Ali je ta Kosova komisija kaj ugotovila, zakaj je bilo to možno,
               zakaj so posledično odšla tri življenja mladih ljudi? Ni bila učinkovita, selektivno
               je delala, zelo politično je delovala in obstaja seveda skupen interes med tistimi,
               ki so jo ustanovili, ali pa širše politično, in njenim delovanjem. In strinjam se
               tudi z mnenjem gospe Potrate v zvezi s Kosovo komisijo, da vrana vrani ne izkljuje
               oči. S tem se strinjam, pa ne mislim osebno na te poslance, ampak na politično
               zaledje in centre politične moči, ki za tem stojijo. Tu je izrekla pravi izrek,
               pravzaprav sem ji hvaležen za to.</p>
               <p>Torej, še enkrat. S sprejemom tega zakona z ustanovitvijo parlamentarne bistveno
               bolj neodvisne komisije mislim, da lahko storimo bistveno več proti korupciji in
               tudi, da bo korupcija o parlamentarnih debatah vsakodnevno navzoča. S tem je možen
               najboljši boj zoper korupcijo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Žnidaršič. Prosim.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Hvala lepa. Jaz bi prosil diskutante, ki govorijo o korupciji oziroma o koruptivnosti
               bivše oblasti, da prenehajo s pavšalnimi obtožbami in nakladanjem o tem, ker se kot
               stranka, ki je participirala na prejšnji oblasti, počutimo povsem neprizadete v tem
               smislu. To velja najbrž še za kakšno stranko, ampak ne bi načenjal interesov drugih.
               V načelu pa soglašam s tem, da naša stranka globoko podpira sleherni poizkus borbe
               proti korupciji. Ampak v enem letu se ni zgodilo še nič. Če pri tem mislimo na
               protikorupcijsko komisijo, ki naj bi bila povsem neučinkovita, potem je treba
               ugotoviti, da je ob tem, da nekatere razpolagajo z ocenami o korupciji in očitno s
               podatki o tem in dokazi o tem, da bi lahko ocenili kot povsem neučinkovito tudi
               policijo in jo kot tako ukinili, kajti to bi bilo v skladu s koalicijsko pogodbo,
               kjer smo zapisali, da bomo neučinkovite institucije na področju boja proti korupciji
               ukinili. To je na zgornji polovici neke strani v koalicijski pogodbi zapisano. Zato
               mislim da se ta razprava v smislu neučinkoviti kogarkoli preveč lahkotno odvija in me
               po svoje zabava, če ne bi šlo za resno zadevo.</p>
               <p>Kar se same komisije tiče, ki naj bi jo sedaj oblikovali po tem zakonu v parlamentu,
               pa imamo prav v naši poslanski skupini še eno težavo. Mi smo že sedaj obremenjeni s
               5, 6 komisijami in odbori, zmanjkuje nam časa za resno branje zakonodaje in
               pripravljanje na razpravo v zvezi z njo. Glede na to, da naj bi ta komisija bolj
               resno delala, mislim, da bi morali poslanci, ki bodo tam člani, opustiti vso drugo
               delo, in še takrat najbrž ne bi mogli učinkovito opravljati svoje funkcije pri delu
               te komisije, kar seveda pomeni, da skozi to prizmo ne vidim možnosti za učinkovito
               delo te komisije, ki bo znotraj parlamenta prevzela funkcijo obstoječe komisije. Pri
               tem se ne želim spuščati v področje vzrokov za ukinitev obstoječe komisije, kjer
               mislim, da je šlo bolj za to, da je bil v želodu predsednik marsikomu, ne pa komisija
               kot institucija. Težava naša je tudi v tem, da nikakor ne bi želeli in podpirali
               ukinitve institucije samo zaradi tega, ker ima za nekoga nesprejemljivo vodstvo. Tako
               mislim, da je v tem napaka. Seveda to se da popraviti s temi amandmaji.</p>
               <p>Če bodo sprejeti, bomo mi to stvar podprli, drugače žal ne bomo mogli. Hvala lepa.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Samo Bevk. Prosim.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa, gospod podpredsednik, spoštovani zbor. Bom zelo kratek. Ne vem, kaj ima
               100 tisoč delovnih mest, ki je bilo eno izmed gesel v eni izmed predvolilnih kampanj,
               opraviti s korupcijo. To je skregano z zdravo pametjo. Demontaža neke ustanove, ki jo
               priporočajo mednarodne organizacije kot eno izmed oblik boja zoper korupcijo, je po
               mojem mnenju v nasprotju s temelji pravne države. Poleg tega sem bil včeraj priča
               posmehovanju nekaterih občinskih svetnikov na seji občinskega sveta, ko je bilo
               gradivu priloženo tudi pismo občinske uprave, da naj svetniki dajo svoje podatke, da
               bo lahko komisija, ki sicer še obstaja, imela vpogled v dohodninsko napoved. Prav
               posmehovali so se. S to demontažo neke zakonsko sicer do zdaj še priznane komisije
               ste v javnosti tudi med funkcionarji na lokalnem nivoju naredili prav obratni učinek.
               Mogoče se bodo posmehovali tudi, ko bo državnozborska komisija zahtevala od občinskih
               svetnikov, naj dajo svoje podatke, da bo lahko imela vpogled v dohodninsko napoved za
               preteklo leto. Očitno je, da je Slovenska nacionalna stranka napisala zakon po
               diktatu vladajoče koalicije, da si le ta ne bi umazala svojih rok. Vsekakor bo na
               njenih rokah ostal kar madež, ki ga bo težko izbrisati. To, kar je gospod Jerovšek
               povedal, ko nam je očital, Socialnim demokratom, da kršimo človekove pravice, pa je
               ob tem, ko je vladna koalicija sprejela takšno besedilo zakona o azilu, navadno
               sprenevedanje. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim, gospod Bajc ima repliko.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Kolega Samo <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Repliko na kaj?</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p>Na netočne navedbe kolega Bevka. Ni treba da je kogarkoli omenjal, ampak če preberemo
               14. člen obravnavanega zakona in 20. člen, ne bo držalo to, kolega Samo, da se bodo
               občinski svetniki posmehovali, ko bodo dobili poziv s strani državnozborovske
               komisije, ki jo ustanavljamo, ampak bodo lahko kaznovani z globo od 50 tisoč do 300
               tisoč. Ne vem, če se bodo smejali, ko bodo to videli in prebrali.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dimitrij Kovačič. Prosim. <gap n="..."/><stage xml:id="Redna-13-2006-02-10.stage8">/Vmesno govorjenje./</stage><gap n="..."/> Prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Imam besedo ali<gap n="..."/>?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ne, ker nisem vedel, kaj hoče, ker je hodil okrog. Prosim, gospod Kovačič, imate
               besedo.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa. Spoštovana kolegica, opozicijska poslanka, je v uvodni predstavitvi mnenj
               poslanskih skupin vzneseno, kot nekakšna slovenska La Passionaria vzkliknila <q>"Non
               pasaran!"</q> S tem je verjetno želela izpričati skupno idejno pripadnost pravi La
               Passionariji Dolores Ibaruri, kar je na nek način tudi indikativno za njeno stališče.
               Dejstvo je, da je s tem želela povedati - oziroma njena poslanska skupina -, da bo z
               vsemi močmi poskušala zaustaviti prodor oziroma prehod tega zakona skozi
               parlamentarno proceduro in njegovo uveljavitev. Glavni motiv je verjetno komisija
               oziroma glavni motiv je verjetno ohranitev obstoječe komisije za boj proti korupciji.
               Zakaj je ta komisija tako potrebna z njenega oziroma s stališča poslanske skupine
               LDS? Jaz si to predstavljam lahko samo tako, ker je pač komisija, na katero je imela
               ta stranka, ki je bila v prejšnjem mandatu vladajoča stranka, nek političen vpliv.
               Kajti komisija je bila tudi s strani večine v prejšnjem mandatu imenovana, medtem ko
               je druga slaba polovica, torej manjšina, pa tej sestavi nasprotovala. Kar pomeni, da
               je ta komisija, o kateri se tako na široko govori, da je neodvisna, seveda bila še
               kako neodvisna, ampak vprašati se moramo, od koga je bila neodvisna. Prav gotovo je
               bila neodvisna do takratne opozicije. Takratna opozicija prav gotovo ni imela
               nobenega političnega vpliva. Ampak očitno zaradi načina imenovanja je imela takratna
               vladajoča koalicija še kako velik vpliv. In zato je treba z vsemi sredstvi, z vsemi
               močmi to komisijo poskušati ohraniti. Zato obstaja tudi tak strah pred parlamentarno
               komisijo, ki je prav gotovo politična in vsak posameznik bo na nek način tudi
               politično odvisen od določene politike, ampak komisija kot celota pa prav gotovo bo
               neodvisna do posamezne politike. In verjetno je v tem ta bojazen - torej, ohraniti
               komisijo, ki bo na nek način transmisija določene politike v tem parlamentu, ki je
               bila prej vladajoča politika. In seveda se želi tudi v tem mandatu ta vpliv ohraniti,
               da bo še vedno ta komisija transmisija določene politike, ki je pač sedaj v
               opoziciji, hkrati pa preprečiti parlamentarno komisijo, ki bi bila sestavljena tako,
               da bi vse politične stranke participirale v to komisijo in seveda ob tem, ko bi imela
               opozicija večino v tej komisiji in celo predsednika, bi se prav gotovo zagotavljala
               kar precejšnja mera neodvisnosti, vsekakor bistveno bolj kot do sedaj. To pove po
               mojem mnenju dovolj o tem, kaj je pravi namen tega odpora zoper predlagani zakon.
               Ravno to: ohranitev dosedanjega vpliva na obstoječo komisijo še naprej. Hvala lepa.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim, gospod Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Prepričan sem, da se s kolegom Bevkom tako dobro 10 let že poznava, da ni
               možno, da ne bi razumel, kaj sem želel povedati, ampak da je bila ta njegova izjava,
               da sem jaz njihovo stranko oziroma te poslance obsodil, da so kršili človekove
               pravice, manipulacija. Seveda je bila manipulacija. Jaz sem govoril o tem, da je
               slabo sporočilo bilo prejšnje komisije in prejšnjih oblasti, da so na čelo komisije
               postavili človeka, ki je s sodnimi sklepi dokazano kršil človekove pravice v slučaju
               novinarja Ranca. In to je tudi slabo sporočilo bilo za boj proti korupciji, kajti
               tudi korupcija je napad na človekove pravice. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zvonko Černač. Prosim.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Spoštovani kolegici, spoštovani kolegi. Neverjetno je, kar vse smo
               slišali ob obravnavi tega zakona v tem državnem zboru, še bolj neverjetno je, kaj vse
               smo v tej povezavi brali v medijih. Gotovo je to tudi odraz naše realnosti in našega
               unikuma, kajti ravno mediji so tisti, ki bi lahko ob tej točki predvsem preko
               drugačnega rumenega tiska odkrili bistveno več kot tako imenovana komisija, ki je
               bila za to pooblaščena in z zakonom zadolžena. Ampak mi v Sloveniji imamo pač
               specifično ureditev tudi na tem področju in verjetno bomo še nekaj časa priča temu
               unikumu, ko se bodo nekateri zgražali nad tem, da spreminjamo slabo ureditev. Kajti,
               spoštovani, pojdite malo iz te dvorane, predvsem tisti, ki ste mogoče že malo več
               časa v njej oziroma bi rekel predolgo, pa poslušajte, kaj pravijo ljudje. In če boste
               ugotovili, da so z bojem proti korupciji v naši državi zadovoljni, potem mislim, da
               imate prav. Ampak bojim se, da boste slišali v 99.9% nasprotno. Ljudje vam bodo
               povedali, da je bil ta poizkus, ki ga je prejšnja oblast naredila, samo zavajanje
               evropske in ostale javnosti. Bilo je pač treba pokazati pred Evropo, da se tudi v
               Sloveniji borimo proti korupciji in zaradi tega je bi bilo treba narediti neko
               komisiji, za katero se je že v štartu vedelo, da bo narejena tako, da ne bo mogla
               narediti popolnoma ničesar. In to je problem sistema, ki ga je treba rešiti.</p>
               <p>Zelo neprijetno je v tej povezavi govoriti <q>"ad personam"</q>. In tudi ni prav, ker
               mislim, da ta tematika ni debata <q>"ad personam"</q>, ampak <q>"ad rem"</q>. In če govorimo o
               stvari, potem se bomo vsi strinjali, in trdno sem prepričan, da popolnoma vsi v tem
               državnem zboru, da ta ureditev ni dobra, ta ureditev, ki jo imamo sedaj, ni dobra. In
               vse to zganjanje pompa okrog referenduma in vseh teh stvari, ki so bile povezane, je
               navadna manipulacija na eni strani z javnim mnenjem, na drugi strani pa mogoče celo
               poskus ohranitve nekega slabega, izkrivljenega stanja. To je dejstvo. In če pogledamo
               globoko vase, bomo temu dejstvu tudi pritrdili. Jaz ne trdim, da bo rešitev za tisto,
               kar naj bi se s to spremembo rešilo, dana že s samim zakonom. Tega ne trdim. Ampak
               vse, kar bo boljše od tega, kar imamo sedaj, je korak k temu, da se bodo začeli
               procesi odvijati drugače. Bilo je že omenjeno vse sorte neumnosti, ki so se dogajale
               v povezavi s tem tako imenovanim antikorupcijskim zakonom. In vas vprašam, ali je
               normalno, da mora ne na desetine, ne na stotine, na tisoče občinskih svetnikov, ki so
               vsi nepoklicni, zbirati neke papirčke, neke obrazce, kar vse je neka listina, s
               katero uradni državni organi že razpolagajo in ki je vsakemu na vpogled, na drugi
               strani je izpuščen en cel segment tistih subjektov, ki dejansko imajo vpliv in
               možnost in ki so dejansko zaradi narave stvari in svojega delovanja lahko podvrženi
               takim ali drugačnim skušnjavam. Teh pa enostavno kot da jih ni oziroma jih ne želimo
               videti. Mislim, da je bilo tudi samo delovanje, tako kot je bilo postavljeno,
               postavljeno narobe. Mi ne potrebujemo organa, ki bo iskal podporo za svoje delovanje
               v javnosti in vsake toliko vrgel en primer, za katerega se bo ocenilo, da je mogoče
               medijsko malo bolj popularen. Potem se pa ugotovi, da vse skupaj nič ni, kot je bil
               ta primer v Radovljici, gospoda, mislim, da je bil Kapus, ki je bil 21% lastnik
               nekega podjetja, ki je poslovalo z občino na podlagi neke pogodbe že pred
               antikorupcijskim zakonom. To je narobe. Mislim, da potrebujemo organ, ki bo svojo
               potrditev iskal v realnem delu, da bo odkrival tiste stvari, ki so dejansko
               problematične in ne bo iskal neke cenene popularizacije, medijske podpore in tako
               naprej. Že zaradi tega mislim, da je treba sistem spremeniti. Jaz sem trdno
               prepričan, da karkoli bomo naredili, bo boljše od tega, kar imamo sedaj. Hvala lepa.
           </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Rezman, replika.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Ko nekateri omenjajo odnos javnosti do te komisije, naj samo povem empirični podatek.
               Ena izmed razprav <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Replika prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p><gap n="..."/> je pokazala, da ima komisija 65% naklonjenost, torej 65% ljudi pri nas misli, da je
               koristna.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Ivan Grill, SDS.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala za besedo, gospod predsedujoči. Gospod minister, kolegice in kolegi! Če kje
               velja pregovor, da v primeru, če ne želiš, da se karkoli razišče ali ugotovi, potem
               to zagotovo velja tudi za to tako imenovano Kosovo komisijo. Pripisovati tej komisiji
               tako imenovane preventivne učinke in tudi neke rezultate, kot jih je prej navajal
               kolega Potrč, je smešno, saj ravno nasprotno kažejo številni primeri iz prakse. V
               svojo poslansko pisarno sem sprejel že kar nekaj strank, ki so me skušale s
               papirnatimi dokazi prepričati, da gre za številne koruptivne primere. Smešno pri tem
               je to, da so vsi ti praktično te dokaze posredovali tudi komisiji za preprečevanje
               korupcije, pa se ni zgodilo ničesar. Pa me boste zdaj vprašali, kaj sem pa lahko tu
               jaz storil. Ravno tako nič drugega kot to, da sem stranki svetoval, naj se sama obrne
               na tožilstvo, kajti tožilstvo mora po svoji uradni funkciji ravno tako proučevati
               primere, brez da pri tem karkoli posreduje sama komisija.</p>
               <p>Sedaj se bom dotaknil še nekaj izkušenj, ki jih imam sam kot funkcionar s to
               komisijo. Te izkušnje zagotovo niso bile neprijetne, prijetne pa tudi ne. Imel sem,
               če ne drugega, kar nekaj izgubljenega in po nepotrebnem porabljenega časa v lanskem
               letu, ko sem moral izpolnjevati kar obsežne obrazce. In absurd vsega tega je v tem,
               da vsi tisti podatki, ki sem jih moral pridobiti in navesti, so praktično dostopni
               vsaki instituciji, ki je za to pristojna. Tako da je bilo tako zame kot tudi za
               številne občinske svetnike oziroma na tisoče takih je, ki so morali po nepotrebnem
               zbirati takšne podatke, sama komisija bi pa s temi podatki lahko operirala, brez da
               bi jim morali sami te podatke posredovati. Tudi v letošnjem letu moramo zopet
               posredovati komisiji spremembe, a jaz kot funkcionar oziroma poslanec in občinski
               svetnik drugih prihodkov kot plačo in sejnine nimam. To pomeni, da bo zopet na tisoče
               nepotrebnih izpolnjevanj in pošiljanj komisiji. Komisija te podatke potem zbira, jih
               obdeluje in vse to je jalovo delo.</p>
               <p>Sem pa trdno prepričan, da vsak, ki se kakorkoli ukvarja s korupcijo ali pa je v to
               vpleten, poišče načine, ki jih komisija po svojih pristojnostih zagotovo v nobenem
               primeru ne bo odkrila. Verjetno ima še celo policija oziroma tožilstvo kar veliko
               truda in raznih aktivnosti, da takšen primer lahko razišče. Nobena izmed tistih
               koruptivnih oseb ne bo prihodkov, ki jih je dobila s pomočjo korupcije, nakazala na
               svoj transakcijski račun ali s tem kupila neko premoženje v premični ali nepremični
               obliki.</p>
               <p>Tudi kar se tiče preventivnega delovanja te komisije, sem trdno prepričan, da tega
               preventivnega delovanja zagotovo ni. Verjamem, da najbolj preventivno lahko delujejo
               samo v javnosti objavljeni raziskani primeri, ki jih mora raziskati policija,
               tožilstvo in da dobijo na koncu sodni epilog. Pa ne takšnega, kot smo ga bili deležni
               s primerom Kovačiča, ki ga je gospod predsednik države pomilostil.</p>
               <p>Vemo, da je s korupcijo zagotovo povezana tudi politična korupcija, ki je bila
               prisotna in verjamem, da je danes še vedno, predvsem v strankah LDS in Socialnih
               demokratov. Ko bomo enkrat tudi to presegli, bo tako policija kot tožilstvo ter
               sodstvo lahko svoje delo opravljalo tako, kot si ga državljanke in državljani
               Slovenije zaslužijo. Trdno verjamem, da je neučinkovitost teh institucij bila
               povezana predvsem zaradi prisotnosti politične korupcije. Ta vlada si je po moji
               oceni in prepričanju zastavila pot, ki bo sledila k ukrepom, ki bodo preprečili ali
               pa omejili politično korupcijo na minimum, in s tem povečala učinkovitost tistih
               institucij, ki bodo praktično zagotavljale pravno državo in tudi nekoruptivnost.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dušan Kumer. Prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala lepa. O problemih, o katerih govorite, je dvanajst let funkcionirala
               parlamentarna komisija, katere rezultati in učinki so bili nič. Zato tudi sedaj ne
               verjamem, da bo nova parlamentarna komisija naenkrat začela drugače gledati na temo
               sodobnega klientelizma: oče fakulteto <stage xml:id="Redna-13-2006-02-10.stage9">/opozorilni znak za konec/</stage>, sin kinoteko, mama
               del državne uprave, hči pa televizijo. Ali: ata veliko državno podjetje, mama pa
               lastnini državno premoženje. Ne verjamem, da bo ta komisija<gap n="..."/> <stage xml:id="Redna-13-2006-02-10.stage10">/Izklop
               mikrofona./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Seznam prijavljenih poslank in poslancev za razpravo je izčrpan. 5 minut ima na voljo
               še predlagatelj ali predstavnik vlade. Če ni prijav, zaključujem razpravo o
               predlogu<gap n="..."/> <stage xml:id="Redna-13-2006-02-10.stage11">/Oglašanje iz ozadja./</stage> Prosim? Nisem vedel, oprostite, gospod Prijatelj,
               ali si oblačite suknjič ali dvigujete roko. Prosim, da prihodnjič dvignete roko, in
               dobili boste besedo. Ponoviva. Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Škoda, da niste zahtevali, da se še slečem ponovno in ponovno oblečem.</p>
               <p>Spoštovani! Zanimivo je poslušati te diskusije v tej dvorani, ko nekateri
               odgovarjajo samo na neka obrobna dejstva, ne odgovorijo pa na obremenilna.</p>
               <p>Zakaj v Socialni demokraciji še zdaj podpirate korupcijo, je bilo moje vprašanje.
               Glejte, županja je označena kot notorična lažnivka, marsikaj je narobe naredila, pa
               jo še vedno podpirate in je županja glavnega mesta Republike Slovenije.</p>
               <p>Nadalje, ena komisija ni dovolj, rabimo dve, je bilo rečeno z vaše strani. Kdaj pa
               ste ustanovili drugo komisijo? Leta 2004, ko je bilo že vse privatizirano oziroma
               Balkanci bi rekli <q>"prihvatizirano"</q>, ko že nič več ni mogel nihče odtujiti. In takrat
               so bila vsa dobra podjetja v privatni lastni in nekateri pred desetletjem in pol
               povprečneži enormno bogati danes. Pa vendarle je evropska norma tudi ta, da v bistvu
               se v denarnice pogleda tistim, ki so v bistvu nezakonito obogateli na lep, preprost
               način, da dokažejo izvor svojega premoženja. Koliko Slovencev je bilo pred tem
               dejstvom, da je moralo dokazovati danes, včeraj, predvčerajšnjim izvor svojega
               premoženja. Jaz ne poznam niti enega. Pa vendar so, ne nekateri, kar nekaj jih je,
               postali v bistvu v tem obdobju tranzicije zelo bogati državljani Republike Slovenije
               na račun državljank in državljanov, ki so danes brezposelni. To je dejstvo. 100 tisoč
               delovnih mest je posledica, v bistvu 100 tisoč nezaposlenih ali 100 tisoč delovnih
               mest, ki ste jih obljubljali in nikoli v bistvu dali Slovenkam in Slovencem, 100
               tisoč delovnih mest danes nezaposlenih na zavodu, je pa posledica korupcije. To je pa
               dejstvo. In če bomo imeli še naprej tako komisijo, ki se ukvarja zgolj z obrobnimi
               zadevami, z zbiranjem podatkov, kako je nekdo iz Zgornje Kungote v bistvu oddal ali
               ne oddal poročila o premoženju in če ga ni oddal seveda bomo zganjali vik in krik,
               kot znamo, ali pa Spodnji Leskovec, bo ta komisija seveda sama sebi v namen. Jaz ne
               poznam nobene pravnomočne obsodbe tistega, ki se je okoristil z družbenim premoženjem
               do sedaj. Se opravičujem, če se motim, dajte me popraviti. Zato mislim, da ta
               komisija resnično ne dela drugega kot to, da reagira na anonimne prijave in preganja
               invalide. To se je dokazalo. In zato tudi tožbe romajo s strani v bistvu prizadetih
               na predsednika komisije in sam se bo verjetno moral zagovarjati še potem, ko bo ta
               komisija že razrešena, za neresnična dejstva, ki jih je v javnosti navajal.</p>
               <p>Želel bi poudariti tudi to, da v bistvu od leta 2004 do danes vi ocenjujete, da je
               ta komisija naredila nekaj strašno dobrega. Nihče v tej dvorani ni povedal, katera so
               ta dejstva, katere so ti dogodki, ki bi lahko zabeležili tako uspešno delo te
               komisije. Razen tistih, ki smo prebrali poročilo, ki smo ga imeli letos v sprejemu,
               razen tistih, ki ga niste seveda, lahko mirne duše razberemo iz tega poročila, da se
               je komisija ukvarjala bolj ali manj sama s sabo: z zagotavljanjem
               administrativno-tehničnih pogojev, o tem, kako imajo premalo zaposlenih, o tem, kako
               imajo premalo denarja za svoje delo, o tem, kako v bistvu nimajo zadostnih
               pooblastil, da bi lahko kvalitetno ukrepali. In ne nazadnje, to je bistveno, ustavno
               sodišče je ugotovilo, da komisija ne deluje skladno z ustavnim zakonom. To je tisto
               bistvo, na katerega niti eden danes tukaj ni opozoril in na njega ni podal v bistvu
               kvalitetne pripombe. Zakaj pa potem imamo ustavno sodišče, če so pa odločbe ustavnega
               sodišča za vas, gospe in gospodje, nične? Ustavno sodišče je opozorilo, da ta Kosova
               komisija ne deluje skladno z ustavo in ustavnim zakonom. To so dejstva, ki
               narekujejo, da je potrebno spremeniti oziroma ukiniti to komisijo in dati
               pristojnosti tako imenovani državnozborski komisiji.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Opozarjam vas, da ste porabili čas kot predlagatelji in da tudi v naprej
               nimate več možnosti. Zaključujem razpravo o predlogu zakona v celoti. Prehajamo na
               razpravo o členih in vloženih amandmajih, ki jo bomo vodili na podlagi pregleda
               amandmajev z dne 9.2.2006. Prehajamo naprej k 3. členu. V razpravo dajem 3. člen ter
               amandma poslanske skupine LDS ter povezani amandma iste poslanske skupine k 21.
               členu. Kdo želi besedo? Zaključujem razpravo.</p>
               <p>V razpravo dajem 17. člen in amandma poslanske skupine LDS ter amandma poslanskih
               skupin SDS, NSi, SLS in DeSUS. Kdo želi besedo? Zaključujem razpravo.</p>
               <p>V razpravo dajem 21. člen ter amandma poslanskih skupin SDS, NSi, SLS in DeSUS. O
               amandmaju poslanske skupine LDS k temu členu smo opravili razpravo v okviru
               povezanega amandmaja k 3. členu oziroma je bilo to omenjeno. Kdo želi besedo?
               <stage xml:id="Redna-13-2006-02-10.stage12">(Nihče.)</stage> Zaključujem razpravo. Želite besedo, gospod minister? Izvolite.</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p>Hvala lepa, gospod podpredsednik. Sedaj moram vprašati čisto proceduralno, jaz sem se
               prijavil za razpravo o amandmaju k 3. členu?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prav, izvolite.</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p>Hvala lepa. Torej, gre za amandma, ki<gap n=".."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Samo trenutek, gospod minister. Prosim. Res je, mi smo zaključili razpravo o 3.
               členu. Res ste se prijavili?</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p>Absolutno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite.</p>
            </sp>
            <sp who="SDZ4:VirantGregor">

               <speaker>DR. GREGOR VIRANT:</speaker>

               <p>Hvala lepa. Dobro, v redu.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Res se je prijavil in če imate pripombe, res se je prijavil, vendar smo rekli, da
               bomo na željo, da bo lahko na koncu, vendar gospod minister, da bo vse v redu, vas
               prosim, da odstopite od vaše razprave. Hvala lepa. S tem zaključujem razpravo.</p>
               <p>Glasovanje o amandmajih bomo v skladu s časovnim potekom seje zbora opravili danes v
               okviru glasovanj pol ure po končani 27. točki dnevnega reda oziroma najkasneje ob
               15.55 uri. S tem prekinjam to točko dnevnega reda.</p>
               <p>Prehajamo na <title>27. TOČKO DNEVNEGA REDA - OBRAVNAVA PREDLOGA ZA SPREJEM AVTENTIČNE
                  RAZLAGE DRUGEGA ODSTAVKA 187. ČLENA IN DRUGEGA ODSTAVKA 188. ČLENA ZAKONA O
                  VARSTVU OKOLJA.</title> Predlog za sprejem avtentične razlage v obravnavo zboru
               predložila Vlada Republike Slovenije. Besedo dajem predstavniku vlade za dodatno
               obrazložitev predloga. Ugotavljam, da ministra oziroma predstavnikov vlade ni, vendar
               sem obveščen, da je minister na poti. Glede na to, da je pravilno, da bi predstavnik
               vlade obrazložil svoj predlog, predlagam 5 minut pavze in počakamo ministra. Hvala.</p>
               <stage type="time">(Seja je bila prekinjena ob 12.29 uri in se je nadaljevala ob 12.42 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci!</p>
               <p>Nadaljujem s prekinjeno sejo <title>27. točke dnevnega reda.</title> Besedo dajem
               predstavniku vlade za dodatno obrazložitev predloga za sprejem avtentične razlage
               drugega odstavka 187. in drugega odstavka 188. člena zakona o varstvu okolja.
               Pozdravljeni, gospod minister. Prosim, imate besedo.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Dober dan, spoštovani gospod podpredsednik, poslanke in poslanci. Nekoliko ste me
               presenetili in ker je zunaj tudi prometni problem, se vam opravičujem za to zamudo.
               Dovolite, da na kratko predstavnim razloge vlade, da predlaga predlagano obvezno
               razlago.</p>
               <p>Zakon o varstvu okolja, ki je začel veljati dne 7. maja 2004, je določil, da se
               dimnikarska javna služba ne izvaja več kot lokalna javna služba, pač pa je postala z
               uveljavitvijo tega zakona obvezna državna javna služba. Zakon o varstvu okolja je v
               dveh členih, to sta člena 187 in 188, uredil način prehoda koncesijskih in drugih
               pogodbenih razmerij občin z izvajalci te javne službe na državo. Po tej ureditvi se
               prva koncesija podeli brez javnega razpisa osebi, ki ima na dan uveljavitve uredbe o
               načinu izvajanja dimnikarske javne službe, to je 18. december 2004, z občino
               sklenjeno veljavno koncesijsko pogodbo ali drugo pogodbo za izvrševanje dimnikarske
               službe, če ta oseba izkaže interes. Na podlagi teh predpisov je ministrstvo za okolje
               in prostor decembra 2004, poudarjam, decembra 2004 objavilo javni poziv za vložitev
               vlog o zainteresiranosti za izvajanje dimnikarske javne službe. Po proučitvi vlog je
               v mesecu juniju 2005 ministrstvo za okolje in prostor pripravilo predlog za podelitev
               prvih koncesij za izvajanje dimnikarske javne službe za tista dimnikarska območja, za
               katera so posamezni vlagatelji vlog o zainteresiranosti podali pravočasne in popolne
               vloge. Vlada Republike Slovenije je to gradivo obravnavala 23. junija 2005 in je
               sprejela predlog odločb za 94 dimnikarskih območij, s tem da je naložila ministrstvu
               za okolje in prostor, da odločbe ustrezno popravi tako, da skrajša obdobje, za katero
               se podeljujejo prve koncesije.</p>
               <p>O tej temi pa je Vlada Republike Slovenije kasneje sprejela še dva sklepa, s
               katerima je najprej določila obdobje, za katero naj bi se podeljevale prve koncesije
               za izvajanje dimnikarske javne službe. Kasneje je sprejela tudi sklep, s katerim pa
               je zadržala izvajanje citiranih sklepov z dne 23. junija 2005 do sprejetja sprememb
               in dopolnitev zakona o varstvu okolja, ki bi celovito uredil način izvajanja
               dimnikarske javne službe. To je bila sedaj kratka kronologija.</p>
               <p>Ker se je v tem relativno kompliciranem postopku pokazalo, da je treba natančneje
               določiti pomen pojma veljavne pogodbe, zato vlada predlaga sprejetje avtentične
               razlage tako, da je v smislu drugega odstavka 187. člena in drugega odstavka 188.
               člena zakona o varstvu okolja veljavna le tista pogodba, ki je bila sklenjena v
               skladu s 36. členom zakona o gospodarskih javnih službah. In ta člen določa, da mora
               občina koncesionarje izbirati na javnem razpisu, razen če odlok občine iz 3. in 7.
               člena tega zakona določa, da se koncesija podeli brez javnega razpisa. To naj velja
               tako za tiste pogodbe, ki so izrecno imenovane koncesijska pogodba in jih zakon o
               varstvu okolja obravnava v 187. členu, kot za kakršnekoli druge pogodbe, katerih
               predmet je izvajanje javne službe. Tudi take pogodbe so, ne glede na svoje
               poimenovanje, namreč med občino in izvajalcem dimnikarske službe vzpostavile po
               vsebini koncesijsko razmerje, zato je treba tudi za njihovo sklenitev upoštevati
               pravila omenjenega člena zakona o gospodarskih javnih službah. To pa seveda ne
               pomeni, da te pogodbe ne veljajo v obligacijskem smislu, torej med občino in drugo
               pogodbeno stranko, zlasti če gre za pogodbeno odškodninsko odgovornost.</p>
               <p>Spoštovane poslanke in poslanci, na podlagi tega, torej tudi kratke kronologije in
               same relativno zapletene zgodbe, vlada predlaga, da državni zbor po razpravi danes
               predlagano avtentično razlago zakona tudi sprejme. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog za sprejem avtentične razlage je obravnaval odbor za okolje in
               prostor kot matično delovno telo. Besedo dajem predsedniku odbora, gospodu Rudolfu
               Petanu, za predstavitev poročila odbora. Prosim.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister, predstavnice vlade, kolegice
               in kolegi! Odbor za okolje in prostor je obravnaval predlog za sprejem avtentične
               razlage drugega odstavka 187. in drugega odstavka 188. člena zakona o varstvu okolja,
               ki ga je državnemu zboru podala vlada Republike Slovenije.</p>
               <p>Na seji odbora so sodelovali predstavniki predlagatelja predloga, predsednik
               komisije za lokalno samoupravo in regionalni razvoj državnega sveta, zastopnica
               sekcije dimnikarjev v okviru združenja za varstvo okolja pri gospodarski zbornici
               Slovenije in predstavnica zakonodajno-pravne službe državnega zbora.</p>
               <p>Predstavnik predlagatelja, minister za okolje in prostor, gospod Janez Podobnik, je
               v uvodni obrazložitvi predloga za sprejem avtentične razlage razložil, da je namen
               sprejetja avtentične razlage opredeliti pomen izraza <q>"veljavna koncesijska pogodba"</q> v
               drugem odstavku 187. člena in izraza <q>"veljavna pogodba"</q> v drugem odstavku 188. člena
               zakona o varstvu okolja pri odločanju o prvi podelitvi koncesije za izvajanje
               gospodarske javne službe iz 5. točke 148. člena zakona. To je tista pogodba, ki je
               bila ne glede na njeno poimenovanje sklenjena v skladu s 36. členom zakona o
               gospodarski javni službi, kar pomeni, da je bila sklenjena na podlagi predhodnega
               javnega razpisa in na podlagi odloka občine o načinu izvajanja gospodarskih javnih
               služb.</p>
               <p>Nato je predstavnica zakonodajno-pravne službe razložila, da je iz pisnega mnenja
               službe razbrati, da avtentična razlaga 187. in 188. člena zakona ni potrebna oziroma
               celo pomeni določitev dodatnih kriterijev, ki pa bi jih bilo mogoče v zakon vgraditi
               le z novelo zakona. Pri tem pa služba opozarja, da so na podlagi veljavnih določb
               zainteresirane osebe že pridobile določene pravice, zato bi lahko sprememba v smeri
               avtentične razlage pomenila poseg v že pridobljene pravice in kršitev ustavnega
               načela zaupanja v pravo. Pojasnila je, da je iz določb 187. in 188. člena dejansko
               izhaja, da sta se tako predlagatelj zakona, ki je tudi predlagatelj obravnave
               avtentične razlage kot tudi zakonodajalec zavedala, da so se dimnikarske dejavnosti,
               ki so bile do uveljavitve zakona obvezne lokalne gospodarske javne službe, opravljale
               na podlagi pogodb, ki so bile sklenjene na različne načine, zato so ta različna
               razmerja tudi ustrezno zakonsko urejena. Takšen namen predlagatelja zakona in
               zakonodajalca izhajata tudi iz obrazložitve, podane k obema členoma.</p>
               <p>V razpravi je bilo postavljeno vprašanje, kaj pomeni spremembe razlage obravnavanih
               členov zakona o varstvu okolja za občine, ki so sklenile pogodbe za opravljanje
               dimnikarske službe na njihovem območju šele pred kratkim z osebo, ki je to dejavnost
               opravljala že več let. S temi pogodbami se je uredilo zatečeno stanje in so veljavne.</p>
               <p>Predstavnica ministrstva za okolje in prostor je pojasnila, da so na ministrstvo
               naslovljene številne pritožbe zaradi nekonkurenčnosti in nelojalnosti in slabo
               opravljene dimnikarske službe, tako s strani občanov kot s strani dimnikarjev.
               Strinjala se je, da je izvajanje lokalnih javnih služb varstva okolja na podlagi
               zakona o varstvu okolja in zakona o gospodarskih javnih službah z reformo lokalne
               samouprave ni bilo ustrezno kontrolirano s strani države. Zato so se na ministrstvu
               zavzeli za stališče, da je potrebno poleg uredbe o načinu predmetu in pogojih
               izvajanja obvezne državne gospodarske javne službe urediti tudi tarifni pravilnik, ki
               bo določal zgornjo mejo cene storitev, sprejem avtentični razlage pa omogočil tudi,
               da se bo s pogodbo preverilo, ali so sklenjene v skladu s statutom občine, z zakonom
               o gospodarskih javnih službah in z zakonom o varstvu okolja ter ne nazadnje z zakonom
               o dimnikarski dejavnosti, ki je veljal še do leta 2004, torej do sprejetja novega
               zakona o varstvu okolja.</p>
               <p>Po zaključeni razpravi je odbor sprejel naslednji sklep: <q>"Odbor državnega zbora
               Republike Slovenije za okolje in prostor predlaga državnemu zboru Republike
               Slovenije, da predlog za sprejem avtentične razlage drugega odstavka 187. in drugega
               odstavka 188. člena zakona o varstvu okolja sprejme skupaj s predlaganim amandmajem
               odbora."</q> Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod - ga ni -
               gospod Bogdan Barovič, Slovenska nacionalna stranka. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. Predsedujoči, kolegice, kolegi, minister, predstavniki vlade. Predlog za
               sprejem avtentične razlage drugega odstavka 187. in drugega odstavka 188. člena
               zakona o varstvu okolja je pomembna vsebina današnjega zasedanja. To ugotavljam tudi
               zaradi tega, ker sem na pobudo občank in občanov in državljank in državljanov
               Republike Slovenije, za katere sem dolžan posredovati vprašanja, ki so name naslovili
               kar nekaj vprašanj, ki sem jih seveda preko instituta pisnega poslanskega vprašanja
               posredoval tudi pristojnemu ministrstvu in ministru, ki je danes z nami, in nanje
               tudi dobil odgovor.</p>
               <p>Vsekakor je verjetno že avtentična razlaga najkrajša in najhitrejša rešitev
               trenutnih zagat, glede na vse pripombe, ki smo jih slišali tudi s stani gospoda
               Petana, ki so bile dane na matičnem delovne telesu. Pa vendarle se v Slovenski
               nacionalni stranki že spet in ponovno sprašujemo, nedolgo tega smo bili ravno tam, ko
               smo govorili o avtentični razlagi in je bil pojem avtentične razlage dvorezen meč, in
               malce smo zaskrbljeni in upam, da bom dobil odgovor, okrog mnenja zakonodajno-pravne
               službe, da v tem primeru ne gre za avtentično razlago, temveč da gre, govorim
               posredno, za novelo zakona. Seveda je to pomembno, če zaradi drugega ne, zato ker
               avtentična razlaga, če je sprejeta, velja za nazaj, dočim novela zakona - glede na
               to, kako to določa poslovnik - pa velja od tistega dne, ko je ta zakon sprejet,
               naprej. Tako, gospod minister, malo kasneje pričakujem odgovor, ali je to usklajeno z
               zakonodajno-pravno službo, ali je to avtentična razlaga, ali je pravzaprav govor že o
               noveli zakona.</p>
               <p>Kar pa se vsebine tiče, moram priznati, da je zapletena in številne pripombe na
               odboru za okolje in prostor so bile upravičene. Eno od vprašanj, ki so mi ga
               zastavili Slovenke in Slovenci, ki sem ga vprašal, je to, da so bile koncesije
               obljubljene oziroma tudi že podeljene za 15 let, nenadoma pa so vsi tisti, ki
               opravljajo to dejavnost, prejeli odločbe, da je koncesija - to se je zgodilo po seji
               vlade Republike Slovenije, in sicer julijski - da se jim podeli koncesija zgolj za
               šest mescev. Odgovor, ki sem ga prejel od vlade, je sicer zelo obširen, na nekaj
               straneh, moram pa priznati, da mi ni natančno odgovoril, kaj in kako. Po eni strani
               naj bi bile koncesije upravičene za dobo 15 let, po drugi stani pa je upravičenost za
               šest mesecev, kolikor sem razumel, utemeljena s tem, da je ministrstvo ugotovilo, da
               je potrebno dodobra prevetriti vsebino in pripraviti novo ustrezno zakonodajo.</p>
               <p>Glede na to, da je od današnje odločitve o sprejemu avtentične razlage, o katerih
               govorimo, verjetno že odvisna dobra in slaba volja in veliko število ljudi, ki
               opravljajo dimnikarsko dejavnost, smo v Slovenski nacionalni stranki sklenili, da
               bomo poslušali mnenja stroke, poslušali bomo mnenja tudi ostalih in da avtentični
               razlagi v primeru, da ne gre za kršitev, torej da ne gre za to, da to ni avtentična
               razlaga, ampak novela zakona, da bomo tudi to avtentično razlago podprli z enim samim
               ciljem, da z njo, kolikor sem sam uspel razumeti, dejansko omogočimo vsem oziroma
               skoraj da vsem prizadetim, da opravljajo to dejavnost, seveda ob pričakovanju, da bo
               glede na prenos z lokalne skupnosti na državo ta koncesija zakonsko v najkrajšem
               možnem času urejena in zelo natančna.</p>
               <p>Še enkrat pa prosim, če se bo dalo izvedeti tudi odgovor na vprašanje, kakšen naj bi
               bil odgovor zakonodajno-pravne službe, ki ocenjuje v svojem mnenju, da gre v bistvu
               za novelo zakona, ne pa za avtentično razlago. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman, poslanska skupina DeSUS. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa za besedo. V poslanski skupini DeSUS smo odločeni dati podporo predlogu,
               ki ga je vlada predlagala za sprejem avtentične razlage zakona o varstvu okolja
               oziroma posamičnih členov. Prej je bila ta dimnikarska služba obvezna služba in sedaj
               bo obvezna služba. Poprej je bila to gospodarska javna služba in tudi sedaj bo to
               gospodarska javna služba in tista bistvena razlika je, da je prej bila to lokalna,
               sedaj je pa državna služba. Domnevamo, da ne bo velikih pomislekov s strani občin,
               županj in županov, ki so na ta način odložili en del problemov s svojih ramen,
               prevzela jih je država in ti problemi so bili zelo pogosto tudi takšni, da so vodili
               v spore, v oponiranje in prav je, da to država prevzame in po vsej Sloveniji enotno
               to uredi. Da se to enotno ureja, je najbrž zadosten razlog tudi v tem, da so te
               službe zelo pomembne, tudi kar zadeva varovanja našega okolja, in vplivi, ki jih mi
               kot individuumi povzročamo s svojimi kurilnimi napravami, seveda niso omejeni ne samo
               na naše lastno kurišče, ne samo na našo vas, na naše mesto ali občino, ampak so to
               globalni vplivi, potem ko se kumulirajo, zato je tudi prav, da se celotno to ureja.</p>
               <p>Doslej je bilo to področje dokaj neenotno urejeno, po tistih podatkih, ki so bili
               meni dostopni, izvirajo pa iz poročila, ki so jih dajale posamične službe, ki so
               kandidirale za prvo koncesijo, je bilo tako, da so na primer tam, kjer so bile te
               službe s koncesijo oddane - gre pretežno za Štajersko in za Pomursko - kjer je menda
               to bistveno bolje kot drugod urejeno, pokritost tega varovanja je dosegla že kar 80%
               ozemelj. Tam, kjer so te službe bile na kakšen način oddane s posamičnimi pogodbami,
               pa je menda pokritost dosegla komaj polovico. To se pravi, da je velik del teh
               izpustov, kurišč in tako naprej nekontroliran. In takšnega stanja, torej tako
               neenotnega, tudi slabega bi lahko rekli, si najbrž ne moremo privoščiti na dolgi rok.
               Zato mi podpiramo, da zlasti tisti, ki so doslej s koncesijskimi pogodbami opravljali
               te službe, imajo to možnost, da jih opravljajo tudi v bodoče, mnogim sploh še niso
               potekle koncesijske pogodbe, če bi pa svoje delo opravljali slabo, bi pa koncedent,
               občina itak imela možnost, da te koncesijske pogodbe tudi razdre. Hkrati bodo pa
               imeli tisti, ki bodo na novo kandidirali možnost, da kandidirajo pod enakimi pogoji;
               torej ne bo več cena tista, ki bi bila prvi predpogoj za podpis neke koncesije, ampak
               bodo, tako vsaj mi upamo, ob enotnih cenah sedaj imeli prednost tisti, ki bodo boljše
               kadrovsko opremljeni, tisti, ki bodo imeli boljšo tehnologijo, tisti, ki bodo imeli
               boljšo opremo. To bi posledično lahko pomenilo, da bomo imeli torej tudi boljše ali
               pa manjše negativne vplive na okolje. Tudi vplivi na področju energetske izrabe bi se
               naj na ta način izboljšali.</p>
               <p>Torej, če si lahko obetamo te izboljšave, to poenotenost po državi in to relativno
               dobro pokritost našega ozemlja s temi službami, potem je najbrž upravičena tudi
               podpora vladnemu predlogu za avtentično razloga tega 187. člena in 188. člena. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Franc Jazbec, ki bo govoril v imenu Slovenske demokratske
               stranke. Prosim.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa, gospod predsednik. Spoštovani gospod minister, kolegice in kolegi.</p>
               <p>Zakon o varstvu okolja je v 148. členu določil, da je gospodarska javna služba
               izvajanje meritev, pregledovanje in čiščenje kurilnih naprav, dimnih vodov in
               zračnikov zaradi varstva okolja in učinkovite rabe energije, varstva človekovega
               zdravja in ne nazadnje varstva pred požarom, ta, tako imenovana dimnikarska služba,
               obvezna državna gospodarska javna služba, ki pa je bila do uveljavitve te odločbe,
               torej do 18.12.2004, o tem govori 185. člen zakona o varstvu okolja, lokalna
               gospodarska javna služba.</p>
               <p>Zakon o varstvu okolja je v svojem 187. členu in 188. členu uredil način prehoda
               koncesijskih in drugih pogodbenih razmerij občin z izvajalci te javne službe na
               državo. Po tem uredbi se prva koncesija podeli brez javnega razpisa osebi, ki ima na
               dan uveljavitve, to je 18.12.2004, uredbe o načinu, predmetu in pogojih izvajanja
               obvezne državne gospodarske in javne službe, izvajanja meritev, pregledovanje in
               čiščenje kurilnih naprav, dimnih vodov in zračnikov, zaradi varstva okolja in
               učinkovite rabe energije, varstva zdravja in varstva pred požarom z občino sklenjeno
               veljavno koncesijsko pogodbo ali drugo veljavno pogodbo za izvrševanje dimnikarske
               službe, seveda če ta oseba izkazuje interes.</p>
               <p>Bistvo te uredbe in oddaje koncesije brez javnega razpisa je v tem, da ima
               vlagatelj, ki je zainteresiran za koncesijo, na dan uveljavitve pogodbe z občino
               sklenjeno veljavno koncesijo pogodbo ali drugo pogodbo, katere predmet je opravljanje
               dimnikarske službe. Za ta pogoj brez javnega razpisa pa mora biti podpisana in
               veljavna pogodba med občino in izvajalcem dimnikarske javne službe pred datumom
               18.12.2004.</p>
               <p>V poslanski skupini Slovenske demokratske stranke podpiramo predlog avtentične
               razlage drugega odstavka 187. in drugega odstavka 188. člena zakona o varstvu okolja.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Jazbecu. Gospa Breda Pečan bo predstavila stališče poslanske skupine
               Socialnih demokratov. Prosim.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Dober dan in hvala za besedo, gospod predsednik. Poslanska skupina Socialnih
               demokratov avtentične razlage drugega odstavka 187. in drugega odstavka 188. člena
               zakona o varstvu okolja ne bo podprla. Ne zaradi vsebinskih razlogov, ampak zaradi
               čisto formalnih razlogov, ker ta avtentična razlaga presega tisto, kar naj bi
               avtentična razlaga predstavljala, namreč, samo razlago tega, kar je državni zbor in
               predlagatelj zakona ob sprejemanju zakona menil, mislil, kakšen je imel namen, temveč
               spreminja vsebino zakona. Mislimo, da je posebej opozorilo zakonodajno-pravne službe
               državnega zbora dovolj resno in tehtno, da bi moral tako razmišljati cel državni zbor
               in avtentične razlage sploh ne bi uvrstil na dnevni red te seje, temveč bi jo že na
               odboru zavrnil.</p>
               <p>Menimo, da je še posebej nenavadno to, da na isti seji sprejemamo spremembe in
               dopolnitve zakona o varstvu okolja, ki so bile že sprejete, in da na tej seji,
               namesto da bi tisto, kar ta avtentična razlaga pravzaprav počne, spreminja zakon o
               varstvu okolja, da bi to opravili v istih spremembah in dopolnitvah, ki jih je
               državni zbor že sprejel. Še posebej zato, ker del teh sprememb posebej govori tudi o
               tematiki emisij v ozračje, se pravi, to, kar je pravzaprav ena glavnih nalog
               dimnikarskih služb, namreč, da z rednim nadzorom, meritvami in preverjanjem delovanja
               kurilnih naprav tudi skrbijo za to, da so emisije v ozračje vedno manjše in manjše.
               Torej, drugi namen dimnikarske službe pa vemo, da je tudi preprečevanje požarov,
               dimniških požarov, seveda.</p>
               <p>Zaradi vsega tega, ker je tudi v sami obrazložitvi posameznih prisotnih na odboru za
               okolje in prostor, kjer je bilo posebej povedano, da ministrstvo za okolje in prostor
               kot pristojen organ za nadzor nad izvajanjem zakonodaje, se pravi, pripravo odlokov o
               koncesiji za dimnikarsko službo, ki bi morali biti sprejeti v vseh 193 občinah, potem
               ko je zakon o varstvu okolja uvedel dimnikarsko službo kot obvezno gospodarsko javno
               službo na lokalni ravni, pa je rezultat tega bil neopravljanje nadzora nad delom
               samih občin kot tudi nad delom dimnikarskih služb in se je zgodilo to, da so v
               Sloveniji od 193 občin koncesijske souprave, pravilne koncesijske pogodbe v bistveno
               manjšem številu sklenjene kot pa kakršnekoli druge ali pa sploh nobene. 60 občin ima
               vsega skupaj pravo koncesijsko pogodbo, ki je osnovana na sprejetem koncesijskem aktu
               in na izvedenem javnem razpisu. Se pravi, da kaže na to, da je vlada Republike
               Slovenije, ministrstvo za okolje in prostor, zlasti pa uradniki na ministrstvu za
               okolje in prostor - tisti, ki so bili na ministrstvu zaposleni takrat, ko je bila ta
               gospodarska služba prenesena na lokalno raven oziroma uvedena kot obvezna gospodarska
               javna služba v občinah, in ta ista uradniška struktura, ki je delala na ministrstvu
               za okolje in prostor, ko je bil zakon leta 2004 spremenjen, in ta ista uradniška
               struktura, ki ni poskrbela za to, da bi bil odnos oziroma koncesijsko razmerje z
               izvajalci dimnikarske službe v Sloveniji - glede na to, da je bila obvezna
               gospodarska javna služba prenesena na državno raven - urejen tako, kot se spodobi.</p>
               <p>Se pravi, če občine niso izvedle in naredile tistega, kar bi morale v preteklih
               letih, potem je bilo leto dni časa za državo, za državni nivo, z vsem aparatom, ki ga
               ministrstvo za okolje in prostor ima, bi lahko bila stvar urejena, kot je potrebno.
               Ne pa, da delamo ovinke in neke obvode namesto spremembe zakona, če vidimo, da zakon,
               takšen kot je, ne odgovarja dejanskemu stanju oziroma ne ureja stanja tako, da bi
               bilo zadovoljivo za vse ravni, zlasti pa seveda za uporabnike na lokalnem nivoju,
               potem seveda je treba povedati jasno in glasno, da se z obvezno razlago ne ureja
               takih reči, ampak da je treba s spremembo zakona popraviti napake, ki so bile
               storjene ob sprejemanju zakona, popraviti napake, ki so bile, kot slišim od mnogih
               lobistov, tako z ene kot z druge strani, da je 187. člen prišel v zakon na osnovi
               zelo močnega povezovanja dela izvajalcev dimnikarske službe na lokalni ravni leta
               2004 in da so drugi, ki imajo <q>"baje"</q> bistveno bolje urejene pogoje za opravljanje te
               dejavnosti, s tem nezadovoljni in iščejo pot za rešitev problema skozi obvezno
               razlago. Tukaj je dejansko potreba izreči vso kritiko odgovornim, ki niso
               pripravljeni priznati dejstva, da v preteklosti niso znali pripraviti zakona takega,
               kot je potrebno, ampak so popustili pred različnimi pritiski, in sedaj, ko je
               situacija prišla do vrelišča, ko se vrstijo grožnje s tožbami ne samo na ustavnem,
               ampak tudi na upravnem in na civilnih sodiščih tako z ene in druge strani, popustiti
               in iti z nezakonitim postopkom v državni zbor ter s tem seveda prenesti vso
               odgovornost na poslance. Mi bomo prevzeli odgovornost za to, da bomo sprejeli
               nezakonit akt, ki sem mu reče avtentična razlaga, zaradi tega, da bomo zadostili
               pritisku nekaterih skupin v tej državi. Menim, da je nesmiselno, kolegice in kolegi,
               da prevzemamo mi odgovornost namesto tistih, ki so stvar, če bi rekla bolj po domače,
               <q>"zamočili"</q>.</p>
               <p>Zato naša poslanska skupina, kot že rečeno, ne bo podprla te avtentične razlage,
               istočasno pa pozivamo ministrstvo za okolje in prostor in vlado Republike Slovenije,
               da čim prej - ker dejstvo je, da ta avtentična razlaga po presoji mnogih pravnih
               strokovnjakov ne bo prenesla presoje oziroma preverjanja pred ustavnim sodiščem -, da
               takoj pripravi spremembe zakona, ki bodo omogočile, da bo že enkrat izvedeno tisto,
               kar je bilo s samim sprejetjem zakona o varstvu okolja zamišljeno, namreč, da bodo
               koncesije za izvajanje dimnikarske službe podeljene z ravni države. Če sta državni
               zbor in vlada Republike Slovenije menila, da se dimnikarsko službo lahko opravlja
               bistveno boljše, če je centralizirana, potem lepo prosim, naj to tudi dokaže.</p>
               <p>Samo še en majhen komentar k obrazložitvi, ki je bila na odboru. Je že res, drži, da
               je dimnikarska služba bistveno bolje urejena v severovzhodni Sloveniji kot drugod po
               Sloveniji, predvsem zaradi tega, ker je edina dimnikarska šola v Mariboru, in še ta
               je slabo obiskana oziroma je v njej slab vpis, medtem ko piše izrecno, da je na
               Primorskem katastrofalno. Torej, na Primorskem smo občine izvedle, sprejele
               koncesijske odloke, smo podelile koncesije, smo sklenile koncesijske pogodbe in tudi
               lahko rečem, da je, odkar so te koncesijske pogodbe bile sklenjene, ob vseh težavah,
               ki smo jih imeli in ki zdaj jih imamo še mnogo več kot prej, je število dimniških
               požarov, kar je sicer morda stranski učinek, pa vendarle zelo pomemben, začel
               bistveno upadati, odkar smo znova prišli v to kaotično stanje zadnje leto dni, je
               število dimniških požarov v letu 2004 in 2005 začelo znova rasti. To lahko samo to
               pove, da neurejena dimnikarska služba nima samo posledic na onesnaževanju zraka,
               ampak tudi v splošni varnosti premoženja in življenja ljudi. In zato mislim, da bi
               moralo ministrstvo za okolje in prostor in vlada, ki ga vodi, resno vzeti stvar v
               roke in se lotiti zakona, kot je treba. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Gospod Drago Koren bo predstavil stališče poslanske skupine
               Nove Slovenije. Prosim.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Hvala, gospod predsednik, lep pozdrav kolegicam poslankam in poslancem in gospodu
               ministru s sodelavkama. V poslanski skupini Nove Slovenije - Krščanske ljudske
               stranke smo prepričani, da je dimnikarsko javno službo potrebno urediti, in to
               urediti enotno v celi državi. To nam omogoča zakon o varstvu okolja, ki je to službo
               prenesel na državno raven. Očitno pa je, da je bila ta služba, dokler je bila to
               lokalna gospodarsko javna služba, zelo različno urejena po območju Slovenije. In tudi
               zaradi te različne ureditve, lahko bi rekli, tudi verjetno slabe ureditve v
               marsikateri občini je sedaj ministrstvo v eni zagati, kako izpeljati ta prehod
               oziroma kako podeliti to prvo koncesijo tem dimnikarskim javnim službam.</p>
               <p>Predlagana avtentična razlaga samo jasno določa pomen izraza veljavna koncesijska
               pogodba oziroma veljavna pogodba, tako da je v smislu navedenih določb zakona o
               varstvu okolja veljavna le tista pogodba, ki je bila sklenjena v skladu s 37. členom
               zakona o gospodarskih javnih službah, kar pomeni, da je bila sklenjena na podlagi
               predhodno objavljenega javnega razpisa ali na podlagi določb v odloku občine.</p>
               <p>V poslanski skupini Nove Slovenije - Krščanske ljudske stranke smo najprej menili,
               da avtentična razlagala ni potrebna. Po ugotovitvi, da je pravna stroka glede tega
               razdvojena, tako rekoč na dveh nasprotnih bregovih, pa ugotavljamo, da je avtentična
               razlaga zelo potrebna, zato bomo poslanci Nove Slovenije - Krščanske ljudske stranke
               to avtentično razlago tudi podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Korenu. Končali smo s predstavitvijo stališč poslanskih skupin.
               Prehajamo na razpravo poslank in poslancev k predlogu za sprejem avtentične razlage k
               amandmaju odbora za okolje in prostor ter besedilo avtentične razlage. Najprej pa se
               je k besedi javil minister za okolje in prostor, gospod Podobnik. Izvolite.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa, gospod predsednik. Spoštovane poslanske in poslanci. Dovolite mi, da bi
               že po nastopu poslanskih skupin na kratko odgovoril na nekatera vprašanja, ki so bila
               v vaši razpravi izpostavljena.</p>
               <p>Bom zelo odkrit. To, kar je na koncu povedal gospod Koren, drži. Vlada se je znašla
               tukaj v zagati, znašli smo se v zagati. Jaz sem bil tudi v svojem uvodu, v svoji
               kronologiji povsem, bi rekel, odprt. Povedal sem vse, katere postopke je v lanskem
               letu vlada na to temo sprejela. Jaz sem šel trikrat na vlado lansko leto na to temo,
               trikrat. Redkokdaj da za eno temo greš ponovno na vlado.</p>
               <p>Moram tudi povedati, da je bila tudi dilema, ali je instrument obvezne razlage pravi
               ali ne - in smo se posvetovali s pravnimi strokovnjaki in priznati moram tukaj, da
               mnenja niso bila enotna, ampak povedati moram, da sem potem sam po večih posvetih
               sprejel rešitev, ki se mi zdi vendarle korektna. Kot minister menim, da sta današnja,
               bi rekel, pot in akt zakonita ob dejstvu, da izkoriščamo institut in preciziramo
               posamezne določbe zakona zaradi premalo jasnega zapisana zakonodajalca. Tu je naš
               argument. Po našem mnenju je to prava pot, da preko instrumenta obvezne razlage
               določimo pomen pojma veljavne pogodbe.</p>
               <p>Moram povedati še nekaj, tukaj tudi odgovarjam gospodu Baroviču na njegovo
               vprašanje. Tudi vladna služba za zakonodajo je tehtala in na koncu nam je nekako
               podprla to pot.</p>
               <p>Sedaj je še eno vprašanje: zakaj nismo šli po poti, ki je bila na tej seji, zakon o
               varstvu okolja. Stvar je res komplicirana. Namreč, če bi šli po tej poti, bi se nam
               zgodil pa drug paradoks - da bi pa s to spremembo zakona postavili v različen položaj
               stranke, ki so se na ta javni razpis prijavile. In zato so nam pravniki to pot
               odsvetovali. In smo se res znašli v težki situaciji: na isti seji državnega zbora
               imamo zakon, ki ureja to področje, in obvezno razlago.</p>
               <p>Moram pa povedati, da sem se zelo resno angažiral na tem področju in imamo še eno
               obveznost, ki bo po mojem mnenju vendarle tudi pravni okvir, da bomo to zapleteno
               situacijo korektno rešili. Imamo obveznost prenosa direktive o energetski
               učinkovitosti v slovenski pravni red in se odločamo, da bi celovito uredili to
               vprašanje - ne nazadnje je to tudi tema, o kateri je govoril gospod Rezman -, da bi
               to področje poskušali urediti v enem samem predpisu, vse, kar je vezano na to
               vprašanje, in bi to temo izvzeli iz zakona o varstvu okolja ter nekaterih drugih
               zakonov in bi kmalu prišli v državni zbor s samostojnim zakonskim tekstom. Morda bo
               to na koncu še najbolj korektna in čista evropska pot.</p>
               <p>Sedaj mi pa dovolite še nekaj odgovorov na vaša vprašanja oziroma vaše pomisleke.</p>
               <p>Najprej bi vam rad povedal, da je stanje na terenu zelo različno; ne bi rad uporabil
               besede kaotično, je pa zaskrbljujoče na tem področju. Vsaka občina ima svoja merila
               in kriterije. In ta merila in kriteriji so včasih v opreki ali pa nimajo več formalne
               podlage v vsebinskem smislu v predpisih, ki urejajo javno dimnikarsko službo. Imamo
               tudi veliko pritožb naših državljanov. Govorijo o nekvalitetno opravljenem delu,
               včasih govorijo o neprofesionalnem izvajanju meritev dimnih plinov, govorijo tudi o
               izsiljevanju s prepogostim izvajanjem javne službe. Veliko pritožb je na visoke cene.
               Govorijo tudi o arogantnem odnosu do uporabnikov storitev, pa tudi druge pritožbe so.
               Toda, da ne bo nesporazuma, obstajajo pa tudi nekateri dimnikarski sistemi, praviloma
               so to manjši, lahko pa tudi večji, ki zelo korektno, v okviru veljavnih pogojev
               opravljajo svoje delo. Dejstvo pa je, da morajo trenutni izvajalci javne službe
               izvajati delo skladno s pogodbami, ki so jih sklenili v preteklosti, in to z
               občinami, in po programu in ceniku, ki ga je potrdila občina, podpisnica pogodbe. V
               času postopka, ko smo podeljevali prve koncesije, pa se je izkazalo, da so bila
               pogodbena razmerja z občinami in izvajalci zelo različna, v večini primerov
               pomanjkljivo definirana. In tu vidimo torej v avtentični razlagi pravzaprav v dani
               situaciji najbolj korektno pravno podlago za podelitev prvih koncesij, res samo
               tistim izvajalcem javne službe, ki so pred uveljavitvijo zakona o varstvu okolja
               imeli sklenjeno koncesijsko pogodbo skladno z zakonom o gospodarskih javnih službah
               oziroma na način, da je bila podeljena, kot je določal zakon.</p>
               <p>Moram pa povedati še nekaj. Pripravljamo, tudi na podlagi te obvezne razlage
               <stage xml:id="Redna-13-2006-02-10.stage14">(pričakujemo, da bo kljub pomislekom vendarle sprejeta)</stage>, spremembo uredbe in tarifni
               pravilnik za izvajanje obvezne javne službe. Še posebej je pa pomembna vsebina novega
               pravilnika o izvajanju javne službe, kajti sedanji pravilnik ni več skladen z
               veljavno uredbo, še posebej ne z direktivo o energetski učinkovitosti stavb.</p>
               <p>Jaz sem se kot minister srečal tudi z nekaterimi kolegi v drugih državah, še posebej
               smo proučili izkušnje Avstrije in Nemčije na tem področju. Na podlagi izračunov iz
               osnutka tarifnega pravilnika in ob upoštevanju noveliranih prepisov bo po naši oceni,
               kajti vprašanje stroška je pomembno za občanke in občane, državljanke in državljane,
               za gospodinjstva, po naši tej prvi oceni bo letni strošek za povprečno
               enostanovanjsko hišo, ki za ogrevanje še vedno, recimo, rečemo uporablja kurilno olje
               v kombinaciji s trdimi gorivi, če je to povprečno slovensko gospodinjstvo, naj bi
               bilo to okoli 10 tisoč slovenskih tolarjev. To je naša ta prva ocena. V Sloveniji so
               trenutno razmere zelo različno na področju vprašanja cen.</p>
               <p>Moram seveda povedati še eno zadevo, o tem smo se veliko pogovarjali za okolje in
               prostor. Ko bomo šli v javni razpis, torej govorimo za tiste, ki bodo potem
               kandidirali na novem javnem razpisu bi rad poudaril naslednje: upoštevali bomo take
               kriterije in merila za podelitev teh tako imenovanih novih koncesij, ki bodo
               uravnoteženo upoštevali tudi kriteriji dosedanjega opravljanja dejavnosti z ostalimi
               kriteriji. Torej tudi to bo eden od kriterijev. To se mi zdi življenjski, korekten
               pristop in preko te poti se ne bo zgodilo, da bi kogarkoli nekako izvzeli.</p>
               <p>In še nekaj bi rad povedal. Ko smo šli v instrument obvezne razlage in ko smo
               poskušali temeljiti pojem veljavne pogodbe, smo izhajali tudi iz načela
               konkurenčnosti, to je evropsko načelo. Danes je bilo omenjeno tudi eventualno
               vprašanje odškodnin zaradi protipravnega ravnanja. Seveda, najprej mora nekdo tako
               protipravno ravnanje v postopku dokazati in sedaj lahko povem dve potencialni
               situaciji. Ena je situacija pred sprejemom, recimo, da bo danes sprejeta obvezna
               razlaga, ali po sprejetju avtentične razlage. Če bi šli v ta postopek v zvezi s
               plačevanjem odškodnin pred sprejetjem avtentične razlage, potem veljavno načelo
               konkurence in pravo Evropske unije terjata, da se ne upoštevajo rešitve iz zakona, ki
               ne dopuščajo konkurence. In bodimo odkriti, veljavni zakon je tukaj zelo
               problematičen. Če gremo sedaj v pot, da bo danes državni zbor kljub vsemu podprl ob
               vsej zapletenosti obvezno razlago, pa velja, da imajo na njeni podlagi pravico do
               koncesije samo tisti izvajalci, ki imajo sklenjene veljavne pogodbe po postopku, ki
               ustreza načelu konkurence. Vsi ostali bodo kandidirali na novem javnem razpisu.
               Poudaril sem tudi pomemben element, ki ga bomo upoštevali pri novem javnem razpisu. V
               tem primeru po našem mnenju tudi ne bo škode in ne bo argumentacije za vlaganje vlog
               za izplačevanje odškodnin. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Besedo ima gospod Kristijan Janc, pripravi naj se gospod
               Ziherl.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa gospod predsednik, spoštovani minister s sodelavkama, kolegice in kolegi.
               Končno, bi rekel, da bo ta zgodba tudi na tem mestu danes, verjamem, da s to obvezno
               razlago, tudi presekana, kajti traja že kar predolgo. Vzrok je zagotovo različen.
               Mnoge lokalne skupnosti smo imele to zgodbo kar lepo urejeno, na lokalnem nivoju s
               koncesijsko pogodbo, ko je koncendent, koncesionar dobil ta posel in zadeva je
               uspešno tekla in ni bilo nobenih težav. Vem pa, da so mnoge lokalne skupnosti imele
               to področje neurejeno, prepuščeno, bolj kot ne prosto in mislim, da posledica
               verjetno tudi tega je bila odločitev, da se ta zgodba prenese z lokalnega nivoja na
               državo. Država se je s tem soočila, zagotovo naletela na številne probleme, tako
               dimnikarjev kot izvajalcev te službe, verjetno pa še kaj drugega zraven, in ta čas,
               ki ga je sam minister razlagal: veliko težav, dilem na vladi, resničnih mnenj,
               pravniških, dimnikarskih, če hočete itn. In verjamem, da bomo s to zgodbo na enem
               mestu poskušali poenotiti za celo Slovenijo in da bo vendarle ta služba, ki je po
               moji oceni zelo pomembna v okviru varstva okolja, dobila eno transparentnost, dobila
               eno preglednost dela, da bo lahko vsaka lokalna skupnost in ne nazadnje vsako
               gospodinjstvo, ki mora to službo imeti, tudi lahko izvrševala. Seveda vsaka centralna
               zgodba tudi ni vedno najboljša. Mi, lokalci smo od tega imeli tudi nekaj koncesnine,
               kot se reče, za občinski proračun. Tega danes ne bo več in smo na račun tistih slabih
               neorganiziranih lokalnih skupnosti tudi to izgubili. Dobro, takšna odločitev je.
               Sedaj tukaj je ta stvar, vem, da o tem je bilo veliko razprave vodenih na različnih
               nivojih, tako z dimnikarji te službe kot z ministrstvom in z ostalimi. Tako upam, da
               je ta razlaga s tem pravniškim mnenjem potrjena in da bo vendarle to presekalo eno
               stanje, letno in več, in da bo končno omogočila, da se bo to poenotilo na nivoju vseh
               lokalnih skupnosti v Sloveniji in da bomo vendarle imeli vsi to službo urejeno tako,
               kot si želimo, da bo tudi v vsaki lokalni skupnosti delovala. S tem tiste občine, ki
               so bile urejene že prej in je to delovalo, bomo nekaj izgubile, ampak dobro, tudi to
               zavoljo drugih občin bomo nekako lahko <q>"pojedli"</q>. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Ziherl, pripravi naj se gospod Petan.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo, gospod predsednik. Lep pozdrav gospodu ministru s sodelavkama! Sam
               bom avtentično razlago drugega odstavka 187. in drugega odstavka 180. člena zakona o
               varstvu okolja, podprl. Predvsem me na to navajajo vsa ta dogajanja, ki so pripeljala
               do tega, predvsem pa tudi to, da na terenu so do sedaj v velikih primerih na celih
               področjih vladale neurejene razmere. Na našem področju sam poznam, recimo, drage
               storitve merjenja dimnih plinov. Na to bi lahko odreagiral, kajti tudi sam sem se v
               tovarni, v Termu ukvarjal z merjenjem dimnih plinov in vem, kako zadeva lahko
               strokovno poteče, kako pa lahko na hitro nekaj skupaj zmečemo in postavimo velik
               račun. Na to je treba vsekakor odreagirati, kajti nepravilnosti, slabe nastavitve
               dimnikov so nevarne, lahko povzročajo požare in s stališča varnosti je vsekakor treba
               na to področje vnesti večji red, disciplino. Konkurenčnost, da bodo storitve vedno
               bolj kakovostne, da se ne bo dogajalo to, kar se je v preteklosti, ko so na nekaterih
               področjih, kot je bilo že rečeno, slabe storitve bile drago zaračunane, nič pa ni
               bilo narejenega v smislu varnosti, v smislu boljših nastavitev kurišč, dimnikov in v
               glavnem na velikih področjih Slovenije je bilo tudi pri ljudeh opaziti veliko
               nezadovoljstvo, ker so za veliko denarja dobili v bistvu nič. Zato bom seveda, kot
               sem že rekel, zadevo podprl. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Petan se je odpovedal. Besedo ima gospod Rugelj.</p>
            </sp>
            <sp who="SDZ4:RugeljBojan">

               <speaker>BOJAN RUGELJ:</speaker>

               <p>Hvala lepa. Bom kratek, čeprav bi lahko razlagal kar dolgo pa govoril tudi, pa
               mislim, da ni potrebno, da večina v tem državnem zboru ve, kako je to. Na kratko bom
               pa vseeno povedal svoje misli, ki sem jih strnil, bi rekel, kar po enem letu
               raznoraznih pripetij.</p>
               <p>Precej je bilo že danes povedanega tukaj v zvezi z urejenostjo in z urejanjem
               dimnikarske službe, kateri uslužbenci naj bi prinašali tudi srečo ne samo kakšne
               visoke račune za svoje storitve. Lahko rečem, da po enem letu že kar dobro poznam
               razmere v tej službi tako, da imam v pisarni polni predal dokumentacije, ki se je v
               tem času nabrala, danes pa smo tukaj pred enim samim stavkom: kaj je veljavna
               pogodba. In tako se začne, zakon o varstvu okolja, zakon o gospodarskih javnih
               službah, obligacijski zakonik, razlaga ministrstva, razlaga fakultete za podiplomske
               študije, razlaga dr. Pirnata, mnenje vladnih zakonodajnih služb, mnenje zakonodajne
               službe državnega zbora in nazadnje še mnenje nas, posameznikov, ki tudi odločamo in
               prav je tako. Spoštovani, včasih se resnično sprašujem, ali ima pravo kaj skupnega s
               pravico. Veste, če bi na primer jaz podpisal pogodbo tukaj z gospodom Lovrom
               Lončarjem, da kupim ta državni zbor, mislim, da brez nas tu notri ne bi šlo.</p>
               <p>Tako je nastal en kup podobnih pogodb, ki jih je nekdo podpisoval brez upoštevanja
               zakonov, občinskih odlokov, zakona in drugih predpisov. Danes bomo zato tukaj
               odločili, ali bodo take pogodbe še podlaga za dodelitev koncesij za 15 let naprej.
               Seveda, če bo kdo prikrajšan, kar se tudi lahko zgodi, bo še vedno lahko iskal
               pravico na sodišču, vendar pa mislim, da takšnih ne bo veliko. Veliko več pa jih bo,
               če danes te razlage tukaj ne bomo sprejeli, verjemite mi.</p>
               <p>Jasno je, da ne sme in ne more biti nobenih drugih veljavnih pogodb za opravljanje
               dimnikarske službe, kot so le pogodbe, ki so narejene v skladu z zakonom, občinskimi
               odloki in drugimi predpisi. Jaz mislim, da je to jasno, to so prisilni predpisi, ki
               določajo zadeve, ne more nekdo po svoje delati, v tej državi ne, če hočemo biti
               resnično pravna država.</p>
               <p>Primer. Če je občinski odlok za podelitev te dimnikarske službe zahteval javni
               razpis, mora javni razpis biti tudi izveden, ne pa, da se pogodbe podpišejo s
               posamezniki, medtem ko so drugi, ki so tudi želeli opravljati to službo in se javiti
               na razpis, ostali z dolgim nosom. Mislim, da to ni prav in takšne pogodbe ne morejo
               na ministrstvo <q>"požegniti"</q>. Žal ne, ker so slaba popotnica za naprej.</p>
               <p>Tako da mislim, da bo v Sloveniji dosti prostora za vse dimnikarje na razpisu, še
               premalo jih imamo, še se bodo morali izobraziti, ker je premalo kvalificiranih
               dimnikarjev, in ni nobenega strahu, da bi kdo od teh dimnikarjev ostal v Sloveniji
               brez dela. Prav pa je, da gredo zadeve na javni razpis; tam pač dobijo najugodnejši
               delo in to je dobro tudi za vse nas. Če želimo, da se res enkrat uredi stanje na tem
               področju, vas res prosim, da ta predlog, ki ga je ministrstvo za okolje in prostor po
               resnično dolgotrajnih pripravah in dobri proučitvi poslalo sem v državni zbor, danes
               tudi potrdimo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Pečanova.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Moram reči, da je nenavadno to, da se pri tej avtentični razlagi - moram reči, da je
               meni dosti bolj všeč slovenski izraz obvezna razlaga, ne glede na to, kaj pravzaprav
               eno ali drugo pomeni -, da se pri tej obvezni razlagi spuščamo vsi skupaj predvsem v
               vsebino, pozabljamo pa na to, da je vendarle treba paziti, da kadar se državni zbor o
               nečem odloča, da se odloča v skladu z ustavo in zakonodajo; v tem primeru gre pač za
               zakon, ki je nadrejen tej obvezni razlagi. Ampak ker že o tem govorimo, bi spomnila
               samo še na to, da je med mnogimi različnimi mnenji, pobudami, zlasti pa lobističnimi
               posegi <stage xml:id="Redna-13-2006-02-10.stage15">(zelo nežen izraz)</stage> bilo tudi mnenje dr. Jambreka - pardon, Jerovška -, ki vodi
               evropsko pravno fakulteto. In kot vse kaže, evropska pravna fakulteta razlaga stvari
               tako, da v Evropi pač ni dopustno sprejemati nezakonitih odločitev, kar sprejem te
               obvezne razlage danes bo. Ne dvomim v to, da bo sprejeta, laže mi bo pa pri srcu, ker
               bom vedela, da sama pri takih nezakonitih odločitvah ne bom sodelovala.</p>
               <p>Pa še nekaj bi rada povedala. Če je bilo vladi in ministrstvu težko izpeljati zakon
               - torej tisti, ki vemo, kaj se je dogajalo proč od javnosti, izven soja žarometov
               javnosti, vemo, da je bilo, odkar je že prejšnja vlada oziroma ministrstvo za okolje
               in prostor - zato tako poudarjam vlogo uradnikov v tem ministrstvu. Uradniki v tem
               ministrstvu so pripravili uredbo, uradniki v tem ministrstvu so pripravili pravilnik,
               uradniki v tem ministrstvu so pripravili razpis oziroma poziv, naj se javijo tisti,
               ki izvajajo z veljavnimi pogodbami, pa naj bodo to koncesijske ali druge, da naj se
               javijo za izvajanje dimnikarske službe v posameznih območjih v Sloveniji. Že takoj na
               začetku je bil pritisk s strani dimnikarjev, tako iz gospodarske zbornice kot iz
               obrtne zbornice, pa tudi tistih dimnikarjev, ki niso prek teh dveh institucij
               sodelovali, ampak so želeli sodelovati pri oblikovanju uredbe, ki je tako ali tako
               osnovni izvedbeni akt zakona, da bi lahko dosegli ali eno ali drugo smer. Dejstvo je,
               da v Sloveniji dimnikarjev strahovito manjka, ne da jih je malo premalo, ne da jih bo
               še treba izobraziti. Mi nimamo izobraženih, kvalificiranih dimnikarjev, ki bi lahko
               normalno pokrili celotno Slovenijo, nimamo jih. In tukaj, recimo, je sodelovanje med
               ministrstvom za okolje in prostor, ministrstvom za gospodarstvo in ministrstvom za
               šolstvo zatajilo. Mi neprestano slišimo o tem, kako tehničnih poklicev ne
               izobražujemo, da se ne prijavljajo, da otroci se ne vpisujejo v poklicne šole, imamo
               pa poklic, ki bistveno vpliva na varnost ljudi in premoženja v naši državi, ki je
               popolnoma zanemarjen, kar se tiče promocije za vpis in za usposabljanje za ta poklic.
               Dejstvo je, da na terenu v Sloveniji opravljajo dimnikarsko službo ljudje, ki so
               opravili neke <q>"šnelzider"</q> tečaje in ki delajo kot delajo. Ministrstvo, ki je prevzelo
               odgovornost za to področje, mislim, da bi moralo se tudi z ministrstvom za obrambo
               pri tem povezati zaradi požarne varnosti, ni naredilo svojih nalog in sedaj obeša nam
               obvezno razlago, ki je nezakonita.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima še predstavnik vlade. Gospod minister, želite? Izvolite.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala lepa. Najprej glede zadnjega bi rad povedal, da sem kot minister imel kar
               nekaj formalnih in neformalnih srečanj na temo obveznega izobraževanja dimnikarjev.
               Rad bi povedal, da sem stopil v stik s srednjo gradbeno šolo v Mariboru, ki ima eno
               posebno smer, je pa res, da je zelo majhno zanimanje za vpis. Istočasno, ko sem
               predlagal uredbo o spremembah in dopolnitvah uredbe o načinih, predmetu in pogojih
               izvajanja obvezne državne gospodarske javne službe za izvajanje meritev - dolg naslov
               je -, pregledovanja in čiščenja kurilnih naprav, dimnih vodov in zračnikov zaradi
               varstva okolja in učinkovite rabe energije, varstva človekovega zdravja in varstva
               pred požarom. Vse teme sem pokril, ki ste jih prej v razpravi omenili, bi rad
               povedal, da sem dobil zelo pozitiven odziv s strani dr. Jureta Zupana prav z vidika
               izobraževanja in strokovnega pristopa na to temo. Jaz sem se zavedal vprašanja, ki je
               vezano na strokovni vidik, in ob dejstvu, da v slovenski populaciji je bistveno
               premajhno zanimanje za to dejavnost.</p>
               <p>Sedaj bi pa na drugi izziv spoštovane gospe Pečanove vendarle odgovoril. Gre za
               vprašanje interegnuma. Jaz sem v svojem nastopu, če ste bili pozorni, poudaril, kdaj
               je bil dan javni poziv, decembra 2004. Kdaj je ta vlada prisegla? V prvih dneh
               decembra 2004. Kdaj je bil torej dan javni poziv? Mislim, da en dan, preden je vlada
               tukaj prisegla pred državnim zborom. Pa tudi nekatere druge poteze so bile narejene v
               tistem času, ko po mojem mnenju že iz nekega načela korektne, politične in sicerjšnje
               postopkovne prakse to ni čas, ko vlada, ki se poslavlja tako občutljive zadeve daje v
               postopke. In tudi zato smo se znašli v zagati, ker smo dediči teh rešitev, ki so bile
               premalo domišljene. Tukaj sedimo trije, ki nismo imeli s tem postopkom nič. Tudi na
               simbolni ravni sem povabil tiste, ki smo tukaj, nov list papirja obrnili na tem
               področju. In jaz hočem tukaj narediti več reda. In zato mislim, da je - tukaj imam pa
               drugačno mnenje kot gospa Pečanova - ta obvezna razlaga, izraz <q>"avtentičen"</q>, v
               prevodu sicer ni <q>"obvezen"</q>, ampak v tem primeru pravniki rečete <q>"obvezna razlaga"</q>, je
               zakonit akt državnega zbora in bo meni kot ministru omogočil, da bom nekatere
               postopke izpeljal na tak način, da boste lahko v bližnji prihodnosti morda ob
               odgovoru na kakšno poslansko vprašanje rekli, da je minister izpolnil vse naloge, ki
               jih ima na tem področju. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. S tem zaključujem razpravo. O predlogu za sprejem avtentične
               razlage, o amandmaju ter o avtentični razlagi v celoti bomo v skladu s časovnim
               potekom seje zbora odločali danes v okviru glasovanj čez pol ure, to je ob 14.15 uri.
               S tem prekinjam to točko dnevnega reda, prekinjam sejo zbora, ki jo bomo nadaljevali
               ob 14.15 uri.</p>
               <stage type="time">(Seja je bila prekinjena ob 13.44 uri in se je nadaljevala ob 14.16 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Prosim, da zasedete svoja mesta!</p>
               <p>Prehajamo na glasovanje zbora o predlogih odločitev. Preden preidemo na glasovanje,
               prosim poslanke in poslance, da preverijo delovanje glasovalne naprave, in sicer mora
               na desni strani vložene kartice goreti oranžna lučka. Ugotavljam, da glasovalne
               naprave delujejo.</p>
               <p>Nadaljujemo s <title>prekinjeno 25. točko dnevnega reda. To je s tretjo obravnavo
                  predloga zakona o nezdružljivosti opravlja javne funkcije s pridobitne
                  dejavnostjo.</title> Prehajamo na odločanje o vloženih amandmajih.</p>
               <p>Prehajamo na odločanje o amandmaju poslanske skupine LDS k 3. členu zakona. Najprej
               obrazložitev glasu v imenu poslanske skupine. Gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, poslanke in poslanci! Predlagamo, da podprete amandma k 3.
               členu, ker ta amandma zagotavlja to, kar je v okviru držav Evropske unije normalna in
               običajna praksa. Nekaj poslancev je bilo danes zjutraj na sestanku z gospodom Ollijem
               Rehnom, evropskim komisarjem za širitev, ki je povedal, da za sosednjo Hrvaško, Bosno
               in Hercegovino, Srbijo, Črno goro, Albanijo, Makedonijo, Romunijo in Bolgarijo velja,
               da je neodvisnost samostojne protikorupcijske komisije kritičen pogoj za njihovo
               članstvo. To je bil tudi pogoj za članstvo Slovenije v Evropski uniji. Z amandmajem k
               3. členu zagotavljamo, da bo Slovenija še vedno spadala med tiste evropske države, v
               katerih s samostojno, neodvisno protikorupcijsko komisijo zagotavljamo izpolnjevanje
               evropskih norm. Vse drugo, kar se skuša narediti danes, ni skladno z evropsko prakso.
               Mi seveda obžalujemo, da predlagatelji zakona niso znali v pripravi zakona napisati
               <q>"skladno z evropskimi direktivami"</q>, zato predlagamo ta amandma, ki bi zagotovil, da
               bi v Sloveniji zagotavljali nezdružljivost opravljanja javne funkcije s pridobitno
               dejavnostjo in da bi zato seveda imeli neodvisno in samostojno protikorupcijsko
               komisijo. V imenu poslanske skupine vas zato naprošam, da podprete predlagani
               amandma.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Še kdo v imenu poslanske? <stage xml:id="Redna-13-2006-02-10.stage17">(Ne.)</stage> Kdo v imenu, v sojem osebnem imenu?
               <stage xml:id="Redna-13-2006-02-10.stage18">(Ne.)</stage> Prehajamo na odločanje. In sicer, v kolikor amandma ne bo sprejet, postane
               amandma k 21. členu istega predlagatelja, brezpredmeten. Glasujemo. Glasovanje o
               amandmaju teče. Navzočih je 75 poslank in poslancev, za jih je glasovalo 25, proti
               49.</p>
               <p><stage xml:id="Redna-13-2006-02-10.stage19">(Za je glasovalo 25.)</stage> <stage xml:id="Redna-13-2006-02-10.stage20">(Proti 49.)</stage></p>
               <p>Ugotavljam, da predlagani amandma ni sprejet.</p>
               <p>S tem tudi ugotavljam, da amandma k 21. členu iste poslanske skupine je
               brezpredmeten.</p>
               <p>Prehajamo na odločanje o amandmaju poslanske skupine LDS k 17. členu. Želi kdo
               obrazložiti glas? Ne. Glasujemo. Glasovanje o amandmaju teče. Navzočih je 67 poslank
               in poslancev, za jih je glasovalo 26, proti 49.</p>
               <p><stage xml:id="Redna-13-2006-02-10.stage21">(Za je glasovalo 26.)</stage> <stage xml:id="Redna-13-2006-02-10.stage22">(Proti 49.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju k istemu členu, ki ga predlagajo poslanske
               skupine SDS, NSi, SLS in DeSUS. Želi kdo obrazložiti glas? Ne. Glasujemo. Glasovanje
               o amandmaju teče. Navzočih je 73 poslank in poslancev, za jih je glasovalo 51, proti
               13.</p>
               <p><stage xml:id="Redna-13-2006-02-10.stage23">(Za je glasovalo 51.)</stage> <stage xml:id="Redna-13-2006-02-10.stage24">(Proti 13.)</stage></p>
               <p>Ugotavljam, da je amandma sprejet. Končali smo <gap n="..."/><stage xml:id="Redna-13-2006-02-10.stage25">/Vmesno govorjenje./</stage><gap n="..."/></p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 21.
               členu. Želi kdo obrazložiti glas? Gospod Tanko, izvolite. Ne. Glasujemo. Glasovanje o
               amandmaju teče. Navzočih je 73 poslank in poslancev, za jih je glasovalo 53, proti
               10.</p>
               <p><stage xml:id="Redna-13-2006-02-10.stage26">(Za je glasovalo 53.)</stage> <stage xml:id="Redna-13-2006-02-10.stage27">(Proti 10.)</stage></p>
               <p>Ugotavljam, da je predlagani amandma sprejet.</p>
               <p>Končali smo z odločanjem o amandmajih. Na podlagi petega odstavka 140. člena
               poslovnika zbora vas obveščam, da me zakonodajno pravna služba in vlada nista
               obvestili, da bi bil zakon zaradi sprejetih amandmajev neusklajen.</p>
               <p>Prehajamo torej na odločanje o predlogu zakona v celoti. Najprej obrazložitve v
               imenu poslanskih skupin. Gospod Portč, izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Poslanke in poslanci Socialnih demokratov bomo glasovali proti zakonu.
               Prepričani smo, da bi sprejem zakona, kakor je predlagan, pomenil pomemben korak
               nazaj v prizadevanjih Slovenije za boj proti korupciji.</p>
               <p>Pomenil bi ne samo ukinitev samostojne in neodvisne protikorupcijske komisije,
               ukinil bi tudi vrsto dejavnosti, ki so v preventivnem smislu nujne in potrebne za to,
               da se v sleherni državi ustvarja protikorupcijsko razpoloženje, ki je pogoj, da se
               oblikuje manj koruptivnih dejanj in da se tista, do katerih pride, potem tudi
               uspešneje preganjajo pred pravosodnimi organi in organi pregona.</p>
               <p>Nikoli ni bil smisel zakona o preprečevanju korupcije, da bi morala komisija za
               preprečevanje korupcije biti odgovorna za pisanje kazenskih ovadb ali morda celo za
               neposreden pregon in odkrivanje tovrstnih kaznivih dejanj. Za to so pooblaščeni in
               zadolženi drugi organi, policija, tožilstva in pravosodje. Toda protikorupcijska
               komisija s svojim delovanjem, z vplivanjem in opozarjanjem na vsebino zakonov, z
               dejstvom, da bi naj v slehernem državnem organu bili pripravljeni ukrepi, ki bi
               preprečevali možnost nastajanja korupcije, s tem da sodeluje z mednarodnimi
               organizacijami in organi, ki so podobne narave, ustvarja potrebno protikorupcijsko
               razpoloženje.</p>
               <p>Vlada se je ob sodelovanju z nacionalno stranko odločila, da naša država takšne
               samostojne in neodvisne protikorupcijske komisije in preventivnega protikorupcijskega
               delovanja ne potrebuje. To je neodgovorna odločitev in zoper njo se bomo zavzemali z
               našim glasovanjem. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Lavtižar Bebler.</p>
            </sp>
            <sp who="SDZ4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. V imenu poslanskega kluba LDS želim
               sporočiti naslednje.</p>
               <p>Iz tega, kar smo povedali že dopoldne v uvodni predstavitvi stališč poslanskega
               kluba LDS, tudi iz tega, kar je ravnokar predgovornik povedal, napovedujem, da
               poslanski klub LDS, poslanci LDS ne bomo in ne moremo glasovati za tak zakon. Zato,
               ker smo prepričani, da je sramota za našo državo. Zato, ker smo prepričani, da je
               neprimeren, nesprejemljiv in škodljiv, za Slovenijo, za demokracijo v Sloveniji in za
               ugled Slovenije v mednarodni javnosti. Torej, ne in ne, kar se tiče poslanskega kluba
               LDS. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo v imenu poslanske skupine? <stage xml:id="Redna-13-2006-02-10.stage28">(Ne.)</stage> V svojem osebnem imenu? Gospod
               Juri, izvolite.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, predsednik. Samo dve stvari v utemeljitev mojega odločnega ne temu zakonu.</p>
               <p>Kot prvo, dajmo javnosti jasno povedati, da ukinjamo edino komisijo, ki je kolikor
               toliko kos nalogi, ki jo ima. To, kar smo s tem zakonom prenesli na našo
               parlamentarno komisijo, kljub najboljši volji in najboljšim namenom seveda ta
               komisija odkrivanja in preganjanja korupcije ne bo sposobna. Vemo, kaj zmorejo naše
               komisije in kaj zmoremo mi poslanci, nekaj amandmajev, nekaj pobud, nekaj razprav,
               nekaj vprašanj, nimamo pa toliko znanja, da bi se spopadli s tem fenomenom, tako da
               javnosti naj bo jasno, kaj bo zmogla parlamentarna komisija ob obremenitvah, ki jih
               imamo tudi pri drugih organih.</p>
               <p>Drugo pa. Prej je kolega Cvikl omenil gospoda Ollia Rehna, komisarja za širitev, on
               odhaja danes, izrazil je na našem odboru zunanje politike željo, da bi Slovenija
               seveda pomagala s svojim vzorom k procesu širitve. Jaz mislim, da sporočilo, ki ga
               danes pošiljamo kandidatkam, katerim je pa naloženo, da ustanovijo neodvisne,
               ponavljam od vlade in političnih ter gospodarskih centrov moči neodvisne komisije, je
               slabo. Mi prav tako komisijo, ki jo danes še imamo, v tem trenutku je še v funkciji,
               ukinjamo. Ne vem, ali bo to sporočilo lahko komisarju za širitev in evropski komisiji
               pomagala. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rupar.</p>
            </sp>
            <sp who="SDZ4:RuparPavel">

               <speaker>PAVEL RUPAR:</speaker>

               <p>Hvala, gospod predsednik. Posebno sem zadovoljen, da bom s potrditvijo tega zakona
               končno pripomogel, da se na področju korupcije v tej državi nekaj zgodi. Sedeti v
               nekem gnezdu in čakati, da se kaj pripeti na tem, je pravzaprav res preseglo vse
               meje. Kos bo svojo komisijo in z gnezdom odletel v druge kraje. Sam pa samo
               toliko.</p>
               <p>Če kdo misli, da je Slovenija postala enakopravna članica EU zaradi tega, se moti.
               Nisem slišal, da bi danes bila panika v Bruslju, da bi sklicevali parlament in
               Slovenijo vrgli iz EU, ven, zato ker od tega dne nima več komisije. Torej strah, ki
               ga želite sedaj drugim narodom preko te seje vpeljati je pravzaprav nesmiseln. Z
               zagovarjanjem takšnega vedenja in ob takšni komisiji, kot smo jo sedaj imeli, pa
               pričakujte, da bo gospod Drnovšek morda na svojo stran iz LDS še koga povabil oziroma
               bo dobil veliko več prostovoljcev, kot pa jih je v prvi rundi, zato mi je vsak tak
               nastop kot sem ga slišal prej pravzaprav dobrodošel, ker tisti, ki se mu pridružuje
               pravzaprav v tej državi končno nekaj želijo premakniti na bolje. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani in cenjeni. Spoštovani gospod predsedujoči! Glasoval bom proti temu
               zakonu, zaradi tega, ker se je tudi v današnji razpravi seveda pokazalo, da je
               pomešano vse, od tistega, čemur rečemo kraja do podkupovanja do običajnega plačila,
               se pravi, vse je bilo očitno narobe.</p>
               <p>Ta komisija je bila onemogočena, to je jasno. Po mesecu dni delovanja se je morala
               začeti pravzaprav boriti s tem in dokazovati smiselnost svojega obstoja tako, da je
               vse, kar je naredila, da so vsi rezultati pravzaprav presežek, ker je večina časa šla
               pravzaprav samo za to, da bi povedala, da je.</p>
               <p>Da bi organi pregona lahko nadomeščali preventivo, je nesmisel. Celo v prometu imamo
               komisijo za preventivo in vemo, da veliko bolje deluje, kot vsa tista kurativa tam po
               cestah. Pa še kje drugje je preventivna dejavnost veliko bolj učinkovita in pomembna.
               Samo povsod se je dalo več kot mesec, dva časa.</p>
               <p>Verjamem, da bo ta zakon izglasovan, tako kot je v navadi, da se bo dvignil prst, pa
               ne zato, da bi se obrazlagal glas, ampak zato, da se bo vedelo, kako je treba
               glasovati. Je pa tudi nekaj drugega res. Izglasovanje tega zakona bo velik korak
               naprej, naprej v korupcijo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Pukšič.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi! Žal v tej državi do sedaj
               pravzaprav nismo imeli instituta, ki bi resnično bdel nad korupcijo. Imeli smo od
               osamosvojitve naprej klientalizem in krajo družbenega premoženja.</p>
               <p>Kolegice in kolegi! Do danes zaradi vsega tega ne sedi niti eden človek. So pa
               tisti, ki so bili obsojeni, so oproščeni, so pa obsojeni takšni, ki so na to
               opozarjali. Ivo Hvalica recimo. Obsojen zato, ker je opozarjal na klientalizem in
               korupcijo.</p>
               <p>Spomnite se leta 1994, ko ste v tem parlamentu - mene še ni bilo zraven -
               spreminjali kazenski zakonik in zakon o kazenskem postopku. Takrat ste nekatera
               kazniva dejanja, ki so bila hujše narave in za katera so bile zagrožene 10-letne
               kazni itd., so potem zastarale kar naslednji dan, leta 1995. S tem so se pogrobniki
               Elana lepo izmazali. Predsednik preiskovalne komisije, ki jo je vodil, je bil obsojen
               in plačal milijon in pol kazni zato, ker je opozarjal na nepravilnosti. Spomnite se,
               kolegice in kolegi, ko je ta preiskovalna komisija vložila obtožbo proti sodniku
               Šubicu in je tožilec Bicl iz Novega mesta napisal, da tega ne bo obravnaval, ker bi
               prišel na tanek led.</p>
               <p>Torej, kurje tatove občinski svetniki bi lovili, seveda nič drugega pa se ni
               zgodilo. Zato bom ta zakon podprl in upam, da bo ta parlamentarna komisija nekaj na
               tem področju naredila.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grims.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Poglejte, glasoval bom za, kajti to je edini način, da se konča ena
               največjih in najdlje obstoječih fars v tem državnem zboru. Prav v istem obdobju, ko
               smo s strani nekaterih poslancev poslušali zelo velike besede o novinarski
               neodvisnosti, o pomenu varovanja človekovih pravic, zlasti takrat, ko gre za
               novinarstvo, so točno ti isti poslanci do konca zagovarjali obstoj neke komisije, ki
               je brez dejanskih pristojnosti, zato pa so prav spet ti isti poslanci na njeno čelo
               postavili človeka, ki je celo po ugotovitvah sodišča s svojimi dejanji edini v tej
               državi zares kršil neodvisnost novinarjev, konkretno kršil človekove pravice
               novinarja Tomaža Ranca s Televizije Slovenija, primer vsi zelo dobro poznate in ko
               gre za tega konkretnega človeka, za res dobrega novinarja, ki ni delal nič slabega,
               ampak je branil vrednote slovenske neodvisnosti in svojega kolega novinarja Petka, ki
               je skoraj z življenjem plačal svoj lastni boj za svobodo novinarske besede, takrat se
               ta velika načelnost konča, oziroma se še huje sprevrže v svoje nasprotje. Takrat se
               na vse kriplje brani tistega, ki je krivico storil, ne pa žrtev.</p>
               <p>Hvala lepa kolegi. Take komisije, ki ste jo sami nekoč vzpostavili in za katero ste
               sami vedeli, da je že v osnovi njen namen, da ne stori ničesar učinkovitega, seveda
               Slovenija ne potrebuje. Dajmo ta denar nameniti za kaj drugega in seveda glasujmo za.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jelinčič.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Danes je bilo govora o evropskih normah, po katerih
               pač ne bi smeli ukiniti zelo, zelo politično ustanovljene komisije. In bili so
               primeri, češ, kako bodo gledale Romunija, Bolgarija in ostale članice oziroma
               kandidatke za vstop v Evropsko unijo, kako bodo gledali na nas kot na nek vzor, če
               bomo mi to komisijo, kot ste rekli, ukinili.</p>
               <p>Romunija gleda bistveno drugače, glede tako, kot bi morali pri nas gledati na vse
               skupaj, sčistiti in spucati najprej tožilstvo in potem sodstvo, kajti Romuni so jih
               vrgli na cesto tisoč dvesto, eno tretjino svojih tistih nedotakljivih svetnikov, ki
               jih imamo pri nas, ki imajo dosmrtni mandat in ki imajo absolutno imuniteto in ki
               imajo bistveno boljše plače kot katerikoli poslanec tukaj notri, vključno s
               predsednikom. In vi bi ohranjali to svetišče rdeče ideologije, ki ni bilo nič
               drugega, kot ravno to, kar sem rekel.</p>
               <p>Zato pravzaprav sem zelo vesel, da bo ta zakon sprejet in kot kaže bomo dobili v
               Sloveniji prvo žrtev ptičje gripe, Kosa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ziherl.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo. Tudi sam bom podprl predlog zakona in sicer predvsem me je tudi
               ravno zdajle vzpodbudila ta razprava v okviru evropskih standardov. Namreč, če je
               komisar za širitev Olli Rehn postavil neke, oziroma cela Evropska komisija postavila
               neke določene zahteve za nove pristopnice Romunijo, Bolgarijo, države jugovzhodne
               Evrope oziroma zahodnega Balkana, potem lahko ugotavljamo, da bi tudi pri, nas če bi
               takrat gledali, merili z enakimi <q>"vatli"</q> in pogledali učinkovitost obstoječe
               komisije, ki je v bistvu vzela v precep nekaj občinskih svetnikov, da tudi Slovenija
               po teh merilih takrat ne bi izpolnjevala zahtev in pričakovanj Evropske unije. Kajti
               obstoječa komisija mrtvouden organ, ki ni uspel, ki je namerno spregledal, zamižal
               pri aferah Rdeči križ, Elan in še podobnih zadevah, pri kršenju človekovih pravic
               novinarju Rancu, in po evropskih kriterijih tega ne bi dosegli in zato bom predlog
               zakona vsekakor podprl. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Moge.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Predsednik, hvala lepa. Pred časom smo razpravljali o tem, da bi bilo treba sprejeti
               nek etični kodeks obnašanja poslancev. Tega imamo danes tu, v vsakdanjem življenju.
               Vsi vemo in tudi javnost, da komisije, ki so bile v preteklosti, niso ničesar
               naredile, tudi mogoče zaradi tega, ker so nadzirale same sebe, niti niso bile
               kvalificirane, niti niso imele časa se resno ukvarjati s tem problemom. Zato smo bili
               priče stanju, v kakršnem smo bili. In če kdo, potem je v sistemu tržne ekonomije
               politik najbolj izpostavljen korupciji. In dobro je, da zakonsko uredimo te
               mehanizme, s katerimi bi te stvari preprečili.</p>
               <p>Zdi se mi, da je prejšnja komisija oziroma komisija, za katero danes pišemo rekviem,
               dobro opravljala svoje delo. Začela je zbirati podatke, in veliko ljudi mi je reklo,
               pretežno funkcionarjev, hvala bogu, da se je znebimo, vsaj ne bo treba pisati več
               tistih tečnih obrazcev. Nekateri pa, ki so mogoče tudi bolj globoko povezani s
               kakšnimi pojavi, ki so za to družbo škodljivi, si pa z veseljem manejo roke, da bomo
               na tem področju tudi neko stvar speljali v vode, kjer ne bo več določene kontrole.
               Vsi poznamo knjigo Kdo se boji Virginie Woolf - današnje glasovanje bo pa pokazalo,
               kdo se boji protikorupcijske komisije.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Če bi Slovenija danes bila kandidatka, potem bi nam tisti, ki so nas danes obiskali,
               rekli, da je treba preveriti, ali današnji dogodek pomeni, da Slovenija ne izpolnjuje
               več ustreznih demokratičnih standardov. To so danes rekli za Hrvaško, Bosno, Srbijo,
               Črno goro, Albanijo in Makedonijo. Te države morajo zagotoviti ustanovitev
               neodvisnih, samostojnih protikorupcijskih komisij, kot ključnih pogojev za članstvo.
               Zato je to, kar boste danes naredili, korak naprej v ustvarjanju pogojev za korupcijo
               in korak nazaj v demokraciji.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi! Sam bom seveda glasoval
               proti temu zakonu, ki ukinja pomembno institucijo, ne edino, ampak eno od institucij,
               ki bi se morale boriti proti korupciji. Vse je bilo že povedano in tudi to, da bo ta
               vlada in ta državni zbor moral čez nekaj časa ustanoviti novo takšno telo, ker to
               zahtevajo mednarodne konvencije ter pravila in predpisi. Pomembno je, da se ukine ta
               komisija, ker drugače se ni bilo mogoče znebiti predsednika te komisije, ker ni v
               domeni imenovanja vlade oziroma predlaganja in odpoklica vlade ter posledično
               parlamenta.</p>
               <p>Kar zadeva vse ostalo, je pravzaprav bolj vprašanje obžalovanja vredno. Namreč, vsa
               ta goreča protikorupcijska retorika, ki je spremljala razloge za ukinitev te
               komisije, ne bo mogla prikriti slabe vesti, s katero boste marsikateri pritisnili na
               gumb za.</p>
               <p>Hkrati bi rekel tudi to, da toliko smo slišali o tem, kako se je goljufalo, kradlo,
               podkupovalo v prejšnjih desetih, dvanajstih letih, ko ste poleg LDS-a vsi na tak ali
               drugačen način v določenih obdobjih sodelovali v tej oblasti in sprašujem se, kje je
               sedaj, kako to, da je vsa ta zadeva, vse to, kar je bilo nakradeno, kot pravite,
               prigoljufano, opeharnjeno, opetnajsteno, da je kar nekako pristalo v rokah tako
               imenovanih desnih tajkunov. Kako to, da so kradli levi, bogastvo se je pa znašlo na
               desni strani. In to je zelo zanimivo vprašanje, kdo in kako je v Sloveniji s čem in
               kako obogatel in kakšna so bila ta pravila in načela in kdo je itn. O tem se bo še
               veliko govorilo in tudi o motivih za naprej in za nazaj predlagateljev tega zakona in
               njihovega nečastnega početja. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Ne bom podprla tega zakona zaradi tega, ker me niti predlagatelji niti vlada
               niti koalicijske poslanke in poslanci niso prepričali, da je zakon, ki ga imamo v
               tretjem glasovanju, primerna pot za spopadanje s korupcijo.</p>
               <p>Govora je bilo o tem, da je bila sedanja korupcijska komisija brezzobi tiger. To,
               kar sedaj dobivamo, ne bo niti brezzoba mucka. Sicer se mi pa zdi, da bo s tem
               zakonom tako, kot se dogaja v tovarnah, kjer morajo poskrbeti za zaprt sistem
               čiščenja odpadnih voda. Pa ker imajo nekateri v tem državnem zboru tako zelo radi
               živali, naj še rečem, ta zakon je tak kot tisti pes, ki lovi svoj rep. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Džuban.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, gospod predsednik. Ne bom podprl predloga zakona o nezdružljivosti
               opravljanja javne funkcije s pridobitno dejavnostjo, ker so me ravno tisti, ki
               zagovarjajo ta zakon, prepričali, da ga ne smem podpreti.</p>
               <p>Razlogi so naslednji. Če veljavni zakon, ki ureja protikorupcijsko komisijo ni
               dober, v manjših delih bi se ga z malo dobre volje dalo popraviti. Ampak, ker ni
               bistvo neprimernega zakona, bistvo je to, kar so kolegi ravno malo prej priznali, da
               je treba ukiniti predsednika komisije in s tem seveda tudi institucijo, mislim, da
               tak način ni dober in je nesprejemljiv.</p>
               <p>Druga je bila zanimiva obrazložitev, da želimo našo ureditev čim bolj približati
               romunski ureditvi. Zanimiva zadeva in zanimiva težnja, da se približujemo ureditvi,
               načinu, kot ga ima Romunija. Pomikamo se v čudni smeri. Govorimo o zakonu, o
               nezdružljivosti, istočasno govorimo o tem, da hočemo dobiti sedaj ureditev, ki ne bo
               nadzirala funkcionarjev na občinah in vsekakor tudi ne vas poslancev, ker bo način
               nadzora v tej komisiji takšen, da sami sebe pa prav gotovo ne bi želeli pretirano
               nadzirati. Zaradi tega ne bom podprl predloga zakona. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Tečon.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod predsednik. Torej tudi sam mislim, da je ta zakon posledica predvsem
               tega, da poravnajo nekateri iz vlade, iz najvišjih vrhov vlade, račun s predsednikom
               komisije. Moram reči, da vidimo neko kontradiktornost v tem dejanju. Namreč, vi s
               sprejetjem tega zakona vračate zadeve nazaj na ureditev, ki je veljala takrat, ko so
               se vse te zadeve, o katerih pravite, dogajale, ko je bil Elan, SIB in ne vem kaj ste
               vse naštevali, je bila komisija, ki jo zdaj ponovno uvajate, parlamentarna. Potem je
               večina sprejela seveda Kosovo komisijo kot nevtralno komisijo in ta je začela
               delovati nekako takrat kot ta vladajoča koalicija. Zdaj, ko je ta vladajoča
               koalicija, se ne krade več, vse je v redu, ker imamo to Kosovo komisijo. Ampak vi
               niste zadovoljni z njo in pravite, da ni v redu in je treba zadevo ponovno vrniti v
               tisto obdobje, ko se je kradlo.</p>
               <p>Jaz drugače ne morem razumeti te zadeve. Ker dajete nazaj ureditev, ko je
               parlamentarna komisija vse skupaj nadzorovala. Zdaj mogoče ste vi izvirno bolj
               pošteni, od boga vam je to dano in se tega ne bo počelo. Jaz v to dvomim, ampak
               empirično gledano, je to točno tako. Zdaj je bilo vse v redu, ker ste vi bili na
               oblasti in ker je Kos to nadzoroval, ker Kos ni po volji nekaterim, ga je treba
               ukiniti, posledica bo, da se bomo vrnili na staro stanje, ko se je kradlo. Jaz vam za
               to vsekakor čestitam, skupaj z predlagatelji, z znanimi borci proti korupciji, z SNS.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Pečanova.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa za besedo gospod predsednik. Verjetno ni skrivnost, da tega zakona ne bom
               podprla, ampak zaredi forme moram to povedati.</p>
               <p>Podprla ga ne bom zaradi tega, ker je zelo slabo nadomestilo za zakon o
               preprečevanju korupcije, ki zajema s svojim sistemom nadzora in preprečevanja
               korupcije celotno sfero javnih delavcev, javnih uslužbencev in funkcionarjev, medtem,
               ko zakon o nezdružljivosti funkcij zajema samo funkcionarje.</p>
               <p>To pomeni, da korupcija, ki je razširjena, če je razširjena ne zajema samo
               funkcionarjev, ampak daleč širši krog možnih, lahko rečemo ogroženih delovnih mest v
               tem smislu, da so delavci, ki delajo na posameznih delovnih mestih, ogroženi zaradi
               tega, ker se lahko pride do tega, da jim kdo ponudi podkupnino, tako ali drugačno.</p>
               <p>In menim, da je nevzdržno, da se je ta koalicija, ki je trdila, da se bo borila
               proti korupciji, da je edini in glavni razlog za to, da je treba zamenjati oblast,
               ljudi ki so na oblasti bili do leta 2004, to, da so bili popolnoma skorumpirani,
               sedaj, ko so oni prišli na oblast pa so tako zelo čisti, kot da bi jih pral pralni
               prašek in zaradi tega ni treba, da imajo nadzor.</p>
               <p>Jaz mislim da, če drugega ne, nadzirajte vsaj tiste, ki ne pripadajo vaši veji, pa
               da zaradi tega lahko pridemo do kvalitetnega nadzora. Parlamentarna komisija tega ne
               bo počela, zato sem seveda proti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Černač.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Jaz upam, da se bo z današnjim glasovanjem, spoštovane kolegice in kolegi, končala
               farsa, ki smo ji v zadnjih mesecih priča v tem državnem zboru in širše okrog tega
               problema, ko govorimo o vsem tistem kar ni problem, namesto da bi problem v izvoru
               odpravljali.</p>
               <p>Lahko še ne vem koliko briljanten zakon napišemo in ne vem kakšne rešitve vanj
               vnesemo, če ne bomo na izvoru preprečili teh dejanj, ne bomo naredili nič, to pa
               pomeni sprejem ustrezne zakonodaje, ki je leglo takih ali podobnih ekscecov.</p>
               <p>Ne vem, česa se bojite, spoštovane gospe in gospodje. Ali se bojite mogoče komisije,
               v kateri boste imeli kot opozicija večino? Ali se bojite mogoče 9. člena, kjer mora
               vsak poklicni funkcionar pa tudi vsi nepoklicni župani in podžupani javno obelodaniti
               svoje premoženje, a se mogoče tega bojite, a je za vas to neka nesprejemljiva novost,
               pred katero trepetate, ni treba, saj za nazaj ne bo nihče gledal in ne bo gledal
               raznoraznih parcel z lepimi razgledi, ki so bile čisto po pošteni poti pridobljene,
               itd.</p>
               <p>Če se pa bojite tega, da bomo končno začeli postopek, ki bi ga morali začeti že
               davno, potem pa razmislite, kako boste pritisnili na tipko, jaz bom vsekakor glasoval
               za ta zakon. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Štebe.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsednik. Kolegice in kolegi. Ponavadi so se komisije
               ustanavljale za to, da se ni nič zgodilo, ustanovimo komisijo in se ne bo nič
               zgodilo. V tem primeru je šlo verjetno tudi za to, da naj bi komisija, ki se imenuje
               protikorupcijska, nekaterim olajšala vest, češ sedaj pa ni več korupcije v tej
               državi. Sploh je pa ta komisija zbirala podatke, ki jih vsi organi odkrivanja in
               pregona pravzaprav imajo in bistvo borbe proti korupciji in nezakonitostim je to, da
               deluje policija, kriminalisti, tožilci in sodišča pa seveda, da potem, ko je nekdo
               kaznovan morda celo samo zato, da si zopet nekdo opere vest, češ smo ga kaznovali, na
               koncu pa ga nekdo celo pomilosti. S tem še nismo dosegli nič.</p>
               <p>Ta komisija je pravzaprav bila sama sebi namen, naredila pa je kar precej zmede tam,
               kjer pravzaprav ni potrebna. Občinski svetniki so bili prestrašeni in so izstopali iz
               občinskih svetov zato, ker so poslovneži, obrtniki, zasebniki, bili so na neki način
               okarakterizirani, ne da bi imeli sporne posle z občinami, v katerih občinskih svetov
               so sedeli. Naredila je ogromno zmede in mislim, da lahko državnozborski odbor
               enostavno domisli to, kar je delala ta komisija oziroma ni delala in da bodo morali
               predvsem organi, ki upam, da se vzpostavljajo pa tudi mediji odkrivati tisto, kar je
               bil v bistvu osnovni namen te komisije.</p>
               <p>Komisija ni potrebna, zato bom glasoval za to, da se jo ukine. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za besedo. Sam bom podprl predlagani zakon, kajti menim, da gre pri tem
               zakonu za bolj pregledno vsebino, in sicer pregledno vsebino, ki se nanaša na
               nezdružljivost opravljanja javne funkcije s pridobitno dejavnostjo, za bolj pregledno
               vsebino, ki se nanaša na sprejemanje daril funkcionarjev, povezanih z njihovo
               dejavnostjo, prav tako pa tudi zato, ker gre za nadomestitev sedanje politično
               odvisne komisije - odvisne od enega dela politike, verjetno pa vsekakor neodvisno od
               samo enega dela politike -, torej, ta komisija, ki je odvisna, se nadomešča s
               parlamentarno komisijo, ki pa je kot celota prav gotovo bistveno bolj neodvisna od
               katerekoli politike, od vseh politik, zastopanih v tem državnem zboru.</p>
               <p>Glede na to, da so se pojavljale tudi besede, ki so poudarjale, da bo sedanja
               parlamentarna komisija s pristojnostmi nadaljevala delo po novem zakonu, naj povem,
               da gre za novo parlamentarno komisijo, ki ne bo prevzela pristojnosti dosedanje
               parlamentarne komisije, ampak bo imela svoje pristojnosti, zapisane v tem zakonu. In
               tisti, ki to zamenjujejo, si naj preberejo zakon, da bodo tudi sami dojeli to
               dejstvo. Zato seveda ni nobenega razloga, da bi dvomil v pozitivno sporočilo tega
               zakona in ga bom podprl. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Glasoval bom proti sprejemu tega zakona. Nemogoče je
               namreč pristati na to, da se boriš proti korupciji, samo dokler si v opoziciji.
               Prepričan sem, da bi komisija, če bi ostala, samo krepila boj proti korupciji. Nič se
               ne bojimo parlamentarne komisije, ki bi to počela, le želeli smo si, da bi bila poleg
               te komisije še neodvisna komisija, poleg seveda te parlamentarne, kot sem dejal.</p>
               <p>Ugotavljam tudi, da imamo v naši lokalni skupnosti pogumne svetnike, zgleda, da tudi
               povsem neskorumpirane, kajti pri nas ni nihče odstopil. In praksa na način, da
               predsednika zamenjaš tako, da ukineš komisijo, vsekakor ni dobra. Danes sem slišal že
               kar nekaj pripomb na predsednika države, pa me je kar malo strah, da se boste
               odločili, da je tudi njega treba zamenjati. In če boste ubrali podobno pot in podobne
               metode, se zna slabo končati.</p>
               <p>V tej razpravi sem tudi slišal, da so rdeči vse pokradli. In ko ste govorili o
               mačkah, o brezzobih tigrih, naj povem, da je kos prav prisrčna črna ptica, samo z
               rumenim kljunom. Boste zdaj nadaljevali s črnimi, so torej črni na vrsti?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Oprostite, moj nastop, ki sem ga maloprej načrtoval, je globoka misel govornika pred
               mano, kar malo pretresla. Tako da, se opravičujem, če ne bom ravno v kontekstu vsega
               tega, ampak dovolite, da poskusim.</p>
               <p>Rečeno je bilo, da bomo s tem, ko uničimo oziroma povzročimo, da komisije več ne bo,
               pristopili k temu, da bomo tudi element preventive uničili v boju zoper korupcijo.
               Ampak veste, po drugi strani, vsaj za razmisliti bi bilo, ali ni bolj škodljiva
               preventiva, preventiva ki samo obljublja, da bo do nekega učinka prišlo, v resnici pa
               do tega učinka, in to vemo vsi mi, sploh ne more priti. Ali ni to bolj škodljivo, da
               se ljudje in pa seveda funkcionarji, zanašamo na nekaj, do česar vemo, pa ne more
               priti. Prvi del.</p>
               <p>V drugem delu pa bi le rad izpostavil prav tako zanimivost, vsaj po moji oceni, da
               danes nasprotujete predlogu zakona, ki bo imel pozitivne posledice, vsi tisti
               poslanci, ki ste pred letom in še nekaj sploh govorili o tem, da korupcije v naši
               državi ni. Prej je bil govor okoli razprave, okoli izredne seje o pranju denarja in o
               korupciji, ampak naj vas spomnim, da ste pred letom dni ravno v združeni listi in pa
               liberalni demokraciji socialnih demokratov na velik zvon obešali, da v tej državi
               korupcije v ničemer sploh ni.</p>
               <p>In pa dovolite, da se ozrem oziroma dotaknem še opazke poslanke Potrata o
               ljubiteljih živali. Hvala vsem tistim 61. poslankam in poslancem, ki ste mi dali
               podpis k temu, da k treznosti pozovemo mariborskega župana. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bevk.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Če me spomin ne vara, se že
               vnaprej opravičujem; je kolega Jelinčič na enem srečanju pred volitvami leta 2000
               takole dejal: <q>"Volite sedanjo oblast, ti so že vse pokradli. Novi bodo začeli od
               začetka."</q> Zdi se, da so se te slutnje kolega Jelinčiča, seveda ob njegovi asistenci,
               uresničile. V ta kontekst seveda sodi tudi ta zakon in ukinitev protikorupcijske
               komisije, zato bom glasoval proti. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Lahovnik.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci! Navajeni smo že, da poskuša nova oblast
               zavzeti vse institucije. Najprej so zavzeli tožilstvo, kamor so imenovali tako
               imenovano neodvisno gospo Barbaro Brezigar, nepolitično njihovo kandidatko na celi
               vrsti volitev. Potem so zavzeli policijo, potem so zavzeli medije, javno
               radiotelevizijo in celo vrsto drugih institucij, vključno z upravami, podjetji, v
               nadzorne svete ste imenovali spet tako imenovane neodvisne politično-kompatibilne
               nadzornike, ki nadzirajo to novo oblast, tako da me ne preseneča, da ste se odločili
               za ukinitev samostojne neodvisne protikorupcijske komisije.</p>
               <p>Ta vas moti in dejstvo je, poskušate zavzeti institucijo. Če je ne uspete zavzeti,
               jo pač ukinete. In Kosa veste, ni odnesla ptičja gripa, pač pa strah nove vladajoče
               oblasti pred tem, da bo čivkal okoli po Sloveniji o vseh nepravilnostih in
               klientelizmu, ki se dogaja v tej deželi.</p>
               <p>Seveda takšnega zakona, ki ukinja samostojno neodvisno protikorupcijsko komisijo, ne
               morem podpreti in bom glasoval proti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo v svojem imenu obrazložiti glas? Gospod Žnidaršič.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Lepa hvala. Kot vodja poslanske skupine se nisem oglasil zato, da bi prihranili na
               času, ampak ker so potem skoraj vsi hoteli, povem, da delim prepričanje mojih
               kolegov, da tega ne bomo podprli in v tem smislu želim povedati vsem, ki so govorili
               o tej koaliciji, da nam delajo krivico.</p>
               <p>Mi ne želimo podpreti tega zakona, ker ni doživel potrebnih izboljšav, čeprav smo se
               trudili podpreti vse amandmaje, da bi to bilo, ker ni, sem pač prej napovedal, da
               tega ne bomo podprli in takšna je tudi naša sedanja odločitev. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Prijatelj.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, gospod predsednik. Gospodu Bevku. Spomnim vas vara, to je normalno, je
               pa res, da je fino za tistega, ki nima spomina, ker vsakih pet minut nekaj novega
               izve.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Prijatelj, in kako boste glasovali?</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>To se pa ve.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo obrazložiti glas? Ne. Glasujemo o zakonu v celoti. Navzočih je 73
               poslank in poslancev, za jih je glasovalo 45, proti 26.</p>
               <p><stage xml:id="Redna-13-2006-02-10.stage29">(Za je glasovalo 45.)</stage> <stage xml:id="Redna-13-2006-02-10.stage30">(Proti 26.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 27. točko dnevnega reda - obravnava predloga za
                  sprejem avtentične razlage drugega odstavka 187. in drugega odstavka 188. člena
                  zakona o varstvu okolja.</title> Prehajamo na odločanje o predlogu sklepa matičnega
               delovnega telesa, ki se glasi: predlog za sprejem avtentične razlage drugega odstavka
               187. in drugega odstavka 188. člena zakona o varstvu okolja se sprejme. Najprej v
               imenu poslanske skupine, gospod Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi. Poslanski klub LDS ni
               aktivno sodeloval v tej razpravi in zato bi želel obrazložiti stališče poslanske
               skupine. Poslanski klub LDS bo glasoval proti sklepu, ki govori o tem, da naj bi
               sprejel to obvezno razlago zakona o varstvu okolja. Zadeva je povsem nedvoumna.
               Takšne avtentične razlage ni mogoče sprejeti, je nezakonita in je neustavna. Za
               posledico bo imela številne tožbe, zmedo in kaos in to je slabo. Preprosto jo ni
               mogoče sprejeti zato, ker nečesa, česar ni v zakonu ali je drugače urejeno v zakonu,
               ni mogoče popraviti ali urediti z obvezno razlago, pač pa samo s spremembo zakona,
               kar je tudi nedvoumno stališče zakonodajno-pravne službe. Seveda menimo, vsaj sam
               osebno menim, da niso dobro znani razlogi, o tem bi lahko razpravljali, zakaj se je
               obvezna gospodarska javna služba, dimnikarska, prenesla na državo in postala državna
               gospodarska javna služba. So tudi druge rešitve, vsaj po mojem mnenju. Ni tudi jasno
               zakaj, ko se je to naredilo, so tako močno zavarovali pravice dosedanjih izvajalcev,
               mogoče bi bilo po mojem mnenju smiselno zavarovati manj.</p>
               <p>O vsem tem je možno razpravljati, o vsem tem je možno seveda tudi sprejeti ustrezne
               drugačne zakonske rešitve, vendar to je mogoče urediti, kot sem rekel, samo z
               zakonom.</p>
               <p>Danes bo ta obvezna razlaga povzročila kaos in ta obvezna razlaga bo lahko
               povzročila tudi degradacijo te javne službe, rezultat bo seveda lahko zmanjšan in
               oslabljen in manj kvaliteten nadzor nad kurilnimi napravami in manjšimi kurilnimi
               napravami. CO2, CO pardon, ne CO2, ogljikov monoksid mori. Danes leto dni je 16
               mladih ljudi umrlo v neki španski koči na smučanju, pred tudi slabim letom dni sta za
               posledicami ogljikovega monoksida zastrupitve umrla, čeprav sta se javila na
               zdravstveni postaji, dva človeka v Sloveniji.</p>
               <p>Zadeva ni banalna. Zadeva je daleč od tega, da je banalna in zadeva je daleč bolj
               pomembna kot prestižni boji različnih dimnikarskih zbornic, novih in starih
               podjetnikov, priučenih in kvalificiranih dimnikarjev in zares bi se morali tega
               lotiti, če se ministrstvo ne zna drugače tudi z novo zakonsko ali dodatno zakonsko
               ureditvijo.</p>
               <p>Zato poslanski klub LDS te obvezne razlage ne more sprejeti in zato bo glasoval
               proti sklepu. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Dovolite eno obrazložitev, da bo stvar jasna. O avtentični razlagi imamo tri
               glasovanja. Najprej bomo glasovali o sklepu odbora, potem o amandmaju tega odbora in
               nazadnje bomo glasovali o avtentični razlagi v celoti. Sedaj smo torej v fazi prvega
               glasovanja. O sklepu matičnega delovnega telesa. Gospod Barovič, izvolite.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. V času od naše uvodne predstavitve do zdaj smo v Slovenski nacionalni
               stranki še poiskali mnenje o avtentičnosti oziroma neavtentičnosti te razlage. Dobili
               smo zagotovila, seveda s strani strokovno usposobljenih ljudi, da avtentična razlaga
               drugega odstavka 187. in 188. člena pomeni določitev dodatnih kriterijev in zaradi
               tega se lahko ti vgradijo le v novelo zakona, nikakor pa ne skozi avtentično razlago.</p>
               <p>In drugič, dobili smo strokovno oceno, da gre za poseg v že pridobljene pravice in
               zaradi tega za kršitev ustavnega načela. Seveda takšna pravna zagotovila v Slovenski
               nacionalni stranki spoštujemo in bomo v celoti torej glasovali proti sklepu in
               kasneje tudi proti avtentični razlagi.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo v imenu poslanske skupine? Gospa Pečanova.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa. Poslanska skupina Socialnih demokratov bo glasovala proti vsem trem
               predlogom, tako sklepu odbora kot amandmaju, čeprav pri amandmaju pravzaprav gre samo
               bolj za redakcijski popravek in je zato nenavadno, da se o tem sploh glasuje, kot
               tudi o sami avtentični razlagi, da bom konsistentna.</p>
               <p>Menimo in ponovno ponavljamo, da avtentična razlaga ne more nadomestiti spremembe
               zakona, da je državnemu zboru ponujena, ponujen v odločanje nezakonit predlog, da
               bomo kot državni zbor lahko zelo kmalu dobili klofuto s strani ustavnega sodišča, ki
               bo presodilo, da smo presegli meje avtentične razlage in menim, da bomo takrat potem
               se vprašali, zakaj nismo poslušali glasov, ki so že na samem odboru opozarjali, ne
               samo zakonodajno-pravna služba, ampak tudi posamezni člani odbora za okolje in
               prostor, naj ne presegamo tistega, kar dovoljuje avtentična razlaga.</p>
               <p>Sprememba zakona ali novi zakon, kot smo danes slišali, ki bo usklajen z evropsko
               direktivo o energetski varčnosti je zagotovo rešitev, ki bi hitro, lahko celo po
               nujnem postopku, glede na to, da gre za interese države, ker gre za varnost življenj
               in premoženja ljudi, ker gre za to, da zmanjšujemo onesnaženost zraka, da
               preprečujemo požare, da preprečujemo zastrupitve prebivalstva zaradi emisij strupenih
               plinov pri nepopolnem izgorevanju v slabo oskrbovanih in vzdrževalnih kurilnih
               napravah.</p>
               <p>Tako da menimo, da je nujno potrebno, da premislimo preden pritisnemo na gumb za
               tako avtentično razlago, bolj razsodno, boljše bi bilo, če državni zbor z negativnim
               glasovanjem, z zavrnitvijo te avtentične razlage naloži vladi, da po hitrem postopku
               pripravi in nam ponudi v sprejem spremembe zakona.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo v imenu poslanske? V svojem osebnem imenu? Gospod Rugelj.</p>
            </sp>
            <sp who="SDZ4:RugeljBojan">

               <speaker>BOJAN RUGELJ:</speaker>

               <p>Hvala lepa. Jaz bom tako povedal. Ne bom nič sedaj razmišljal, v bistvu sem imel eno
               leto časa razmišljati in gledati, kaj se je dogajalo s tem ubogim podeljevanjem tako
               imenovanih prvih koncesij. Resnično vam povem, ogromno nepravilnosti.</p>
               <p>Jaz sem že prej povedal, da se ne da dimnikarske službe urejati na tak način. Če
               danes ne bomo sprejeli te avtentične razlage, ki ni nič drugega, kot samo razlaga
               obstoječega zakona, ne prinaša nič novega, samo tisto, kar normalno piše v zakonu in
               v zakonu piše: <q>"Veljavne koncesijske pogodbe ali druge veljavne pogodbe"</q>. Ja to je
               to, katere pa so te druge veljavne pogodbe. Prej, že v razlagi, zakon o gospodarskih
               javnih službah seveda v tistem 36. členu predvideva javni razpis za takšno službo kot
               je dimnikarska služba, ali pa so to urejali občinski odloki. Če v občinskem odloku
               piše javni razpis, mora javni razpis biti, ne more župan podpisati pogodbe z nekom
               brez javnega razpisa, ob tem, da je to isto službo v isti občini želelo delati še pet
               izvajalcev pa niso imeli te možnosti. To je nepravično. Resnično je nepravično do
               tistih ljudi. Takšna pogodba v bistvu ni veljavna, čeprav v obligacijskem smislu je
               in za to bo imel vsak tisti, ki misli, da mu je bilo karkoli prikrajšano ali odvzeto,
               možnost se še zmeraj pritožiti na sodišče in se bo tam srečal s tistim županom, ki je
               podpisal takšne pogodbe. Zato bom jaz seveda podprl to avtentično razlago, ki res ne
               prinaša nič novega, ampak samo razlaga tisto, kar bi morali že vsi vedeti in tudi
               tako delati. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo? <stage xml:id="Redna-13-2006-02-10.stage31">(Ne.)</stage></p>
               <p>Glasujemo o sklepu matičnega delovnega telesa. Navzočih je 73 poslank in poslancev,
               za je glasovalo 43, proti 28.</p>
               <p><stage xml:id="Redna-13-2006-02-10.stage32">(Za je glasovalo 43.)</stage> <stage xml:id="Redna-13-2006-02-10.stage33">(Proti 28.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo k besedilu avtentične razlage. Najprej bomo odločali o amandmaju odbora za
               okolje in prostor k predlogu besedila avtentične razlage. Želi kdo obrazložiti glas?
               <stage xml:id="Redna-13-2006-02-10.stage34">(Ne.)</stage> Glasujemo. Navzočih je 73 poslank in poslancev, za je glasovalo 44, proti
               24.</p>
               <p><stage xml:id="Redna-13-2006-02-10.stage35">(Za je glasovalo 44.)</stage> <stage xml:id="Redna-13-2006-02-10.stage36">(Proti 24.)</stage></p>
               <p>Ugotavljam, da je amandma k besedilu avtentične razlage sprejet.</p>
               <p>Sedaj prehajamo na odločanje o predlogu besedila avtentične razlage v celoti. Gospod
               Štebe, v imenu poslanske skupine? <stage xml:id="Redna-13-2006-02-10.stage37">(Ne, v svojem.)</stage> Najprej, ali želi kdo v imenu
               poslanske skupine? <stage xml:id="Redna-13-2006-02-10.stage38">(Ne.)</stage> Gospod Štebe, v svojem imenu, izvolite.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa. Avtentično razlago bom podprl. To je samo pravna finesa, ki rešuje
               zatečeno stanje, ki ga je ta vlada prevzela od prejšnje vlade. Pričakujem pa, da bo
               ministrstvo delovalo v smeri liberalizacije trga izvajanja dimnikarskih storitev, na
               način, da ne bo treba, tako kot je sedaj, gospodarskim družbam, pa tudi lastnikom
               objektov izbirati oziroma imeti izbranega izvajalca te storitve. Zakaj ne bi
               izvajalcev teh storitev izbirali na trgu, kot za vsake druge podobne storitve?
               Pričakujem, da se bo zadeva liberalizirala na način, da to ne bo obvezna javna
               gospodarska služba. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Še kdo v svojem imenu? <stage xml:id="Redna-13-2006-02-10.stage39">(Nihče.)</stage></p>
               <p>Glasujemo o avtentični razlagi v celoti. Navzočih je 74 poslank in poslancev, za je
               glasovalo 44, proti 28.</p>
               <p><stage xml:id="Redna-13-2006-02-10.stage40">(Za je glasovalo 44.)</stage> <stage xml:id="Redna-13-2006-02-10.stage41">(Proti 28)</stage></p>
               <p>Ugotavljam, da je avtentična razlaga v celoti sprejeta.</p>
               <p>S tem zaključujem to točko dnevnega reda.</p>
               <p>Prehajamo na <title>30. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  SPORAZUMA MED VLADO REPUBLIKE SLOVENIJE IN VLADO ZDRUŽENIH DRŽAV AMERIKE O
                  INŠTRUMENTU IZ TRETJEGA ODSTAVKA 3. ČLENA SPORAZUMA O MEDSEBOJNI PRAVNI POMOČI MED
                  EVROPSKO UNIJO IN ZDRUŽENIMI DRŽAVAMI AMERIKE, PODPISANEGA 25. JUNIJA 2003 V
                  WASHINGTONU.</title>
               </p>
               <p>Ker matično delovno telo v okviru druge obravnave ni sprejelo nobenega amandmaja,
               razprave o členih in amandmajih ni. Zato prehajamo na <title>tretjo obravnavo,</title> to
               je na odločanje o predlogu zakona. Glasujemo. Navzočih je 73 poslank in poslancev, za
               je glasovalo 64, proti 5.</p>
               <p><stage xml:id="Redna-13-2006-02-10.stage42">(Za je glasovalo 64.)</stage> <stage xml:id="Redna-13-2006-02-10.stage43">(Proti 5.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>31. TOČKO DNEVNEGA REDA - NA OBRAVNAVO PREDLOGA ZAKONA O
                  RATIFIKACIJI SPORAZUMA MED VLADO REPUBLIKE SLOVENIJE IN VLADO ZDRUŽENIH DRŽAV
                  AMERIKE O INSTRUMENTU IZ DRUGEGA ODSTAVKA 3. ČLENA SPORAZUMA O IZROČITVI MED
                  EVROPSKO UNIJO IN ZDRUŽENIMI DRŽAVAMI AMERIKE, PODPISANEGA 25. JUNIJA 2003 O
                  UPORABI KONVENCIJE O IZROČITVI MED KRALJEVINO SRBIJO IN ZDRUŽENIMI DRŽAVAMI
                  AMERIKE, PODPISANE 25. OKTOBRA 1901.</title> Ker matično delovno telo v okviru druge
               obravnave ni sprejelo nobenega amandmaja, razprave o členih in amandmajih ni, zato
               prehajamo na <title>tretjo obravnavo</title>, to je na odločanje o predlogu zakona.
               Glasujemo. Navzočih je 69 poslank in poslancev, za je glasovalo 60, proti 4.</p>
               <p><stage xml:id="Redna-13-2006-02-10.stage44">(Za je glasovalo 60.)</stage> <stage xml:id="Redna-13-2006-02-10.stage45">(Proti 4.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>32. TOČKO DNEVNEGA REDA - NA OBRAVNAVO PREDLOGA ZAKONA O
                  RATIFIKACIJI AKTOV SVETOVNE POŠTNE ZVEZE.</title> Ker matično delovno telo v okviru
               druge obravnave ni sprejelo nobenega amandmaja, razprave o členih in amandmajih ni,
               zato prehajamo na <title>tretjo obravnavo,</title> to je na odločanje o predlogu zakona.
               Glasujemo. Navzočih je 68 poslank in poslancev, za je glasovalo 64, proti 1.</p>
               <p><stage xml:id="Redna-13-2006-02-10.stage46">(Za je glasovalo 64.)</stage> <stage xml:id="Redna-13-2006-02-10.stage47">(Proti 1.)</stage></p>
               <p>Ugotavljam, da je zakon sprejet.</p>
               <p>In s tem zaključujem to točko dnevnega reda.</p>
               <p>Prehajamo na <title>33. TOČKO DNEVENGA REDA - NA OBRAVNAVO PREDLOGA ZAKONA O
                  RATIFIKACIJI KONVENCIJE O EVROPSKEM INSTITUTU ZA GOZDOVE.</title> Ker matično
               delovno telo v okviru druge obravnave ni sprejelo nobenega amandmaja, razprave o
               členih in amandmajih ni, zato prehajamo na <title>tretjo obravnavo,</title> to je na
               odločanje o predlogu zakona. Glasujemo. Navzočih je 64 poslank in poslancev, za je
               glasovalo 62, proti nihče.</p>
               <p><stage xml:id="Redna-13-2006-02-10.stage48">(Za je glasovalo 62.)</stage> <stage xml:id="Redna-13-2006-02-10.stage49">(Proti nihče.)</stage></p>
               <p>Ugotavljam, da je zakon sprejet.</p>
               <p>In s tem zaključujem to točko dnevnega reda.</p>
               <p>Prehajamo na <title>34. TOČKO DNEVNEGA REDA - NA OBRAVNAVO PREDLOGA ZAKONA O
                  RATIFIKACIJI PROTOKOLA O PRIPRAVLJENOSTI ODZIVANJA IN O SODELOVANJU PRI DOGODKIH
                  ONESNAŽENJA Z NEVARNIMI IN ŠKODLJIVIMI SNOVNI 2000.</title> Ker matično delovno telo
               v okviru druge obravnave ni sprejelo nobenega amandmaja, razprave o členih in
               amandmajih ni, zato prehajamo na <title>tretjo obravnavo,</title> to je na odločanje o
               predlogu zakona. Glasujemo. Navzočih je 65 poslank in poslancev, za je glasovalo 63,
               proti nihče.</p>
               <p><stage xml:id="Redna-13-2006-02-10.stage50">(Za je glasovalo 63.)</stage> <stage xml:id="Redna-13-2006-02-10.stage51">(Proti nihče.)</stage></p>
               <p>Ugotavljam, da zakon sprejet.</p>
               <p>In s tem zaključujem to točko dnevnega reda.</p>
               <p>Prehajamo na <title>35. TOČKO DNEVNEGA REDA - NA POTRDITEV URADNIH PREČIŠČENIH BESEDIL
                  ZAKONOV.</title> Uradna prečiščena besedila je pripravila zakonodajno-pravna služba
               zbora in jih zbor potrdi brez razprave.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o varnosti cestnega prometa. Glasujemo. Navzočih je 63 poslank in
               poslancev, za jih je glasovalo 60, proti nihče.</p>
               <p><stage xml:id="Redna-13-2006-02-10.stage52">(Za je glasovalo 60.)</stage> <stage xml:id="Redna-13-2006-02-10.stage53">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o davku na dodano vrednost. Glasujemo. Navzočih je 60 poslank in
               poslancev, za jih je glasovalo 54, proti 1.</p>
               <p><stage xml:id="Redna-13-2006-02-10.stage54">(Za je glasovalo 54.)</stage> <stage xml:id="Redna-13-2006-02-10.stage55">(Proti 1.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o davčnem postopku. Glasujem. Navzočih je 60 poslank in poslancev, za
               jih je glasovalo 55, proti nihče.</p>
               <p><stage xml:id="Redna-13-2006-02-10.stage56">(Za je glasovalo 55.)</stage> <stage xml:id="Redna-13-2006-02-10.stage57">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o dohodnini. Glasujemo. Navzočih je 60 poslank in poslancev, za jih
               je glasovalo 56, proti nihče.</p>
               <p><stage xml:id="Redna-13-2006-02-10.stage58">(Za je glasovalo 56.)</stage> <stage xml:id="Redna-13-2006-02-10.stage59">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o davku na izplačane plače. Glasujemo. Navzočih je 60 poslank in
               poslancev, za jih je glasovalo 56, proti nihče.</p>
               <p><stage xml:id="Redna-13-2006-02-10.stage60">(Za je glasovalo 56.)</stage> <stage xml:id="Redna-13-2006-02-10.stage61">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o davku od dobička pravnih oseb. Glasujemo. Prekinjam. Imate
               obrazložitev glasu? Po glasovanju. Obrazložitev glasu, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Jaz seveda ne poznam zakona o davku od dobička pravnih oseb, poznam pa zakon od
               dohodka pravnih oseb, tako da ne morem glasovati o prečiščenem besedilu zakona, ker
               ima napačen naslov.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Še enkrat, sklep se glasi: Potrdi se uradno prečiščeno besedilo zakona o davku od
               dobička pravnih oseb. Prosim zakonodajno-pravno službo, da to preveri. Mi pa gremo na
               sedmi sklep. Prekinjam glasovanje o šestem sklepu in prehajamo na sedmi sklep. Medtem
               pa prosim zakonodajno-pravno službo, da opombo prouči.</p>
               <p>Prehajamo torej na predlog sklepa: Potrdi se uradno prečiščeno besedilo zakona o
               raziskovalni in razvojni dejavnosti. Glasujemo. Glasovanje teče. Navzočih je 62
               poslank in poslancev, za jih je glasovalo 58, proti 1.</p>
               <p><stage xml:id="Redna-13-2006-02-10.stage62">(Za je glasovalo 58.)</stage> <stage xml:id="Redna-13-2006-02-10.stage63">(Proti 1.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o lokalnih volitvah. Glasujemo. Glasovanje teče. Navzočih je 61
               poslank in poslancev, za jih je glasovalo 58, proti 1.</p>
               <p><stage xml:id="Redna-13-2006-02-10.stage64">(Za je glasovalo 58.)</stage> <stage xml:id="Redna-13-2006-02-10.stage65">(Proti 1.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o splošnem upravnem postopku. Glasujemo. Glasovanje teče. Navzočih je
               61 poslank in poslancev, za jih je glasovalo 57, proti nihče.</p>
               <p><stage xml:id="Redna-13-2006-02-10.stage66">(Za je glasovalo 57.)</stage> <stage xml:id="Redna-13-2006-02-10.stage67">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se uradno prečiščeno
               besedilo zakona o trajnem prenehanju izkoriščanja uranove rude in preprečevanju
               posledic rudarjenja v rudniku urana Žirovski vrh. Glasujemo. Glasovanje teče.
               Navzočih je 62 poslank in poslancev, za jih je glasovalo 60, proti nihče.</p>
               <p><stage xml:id="Redna-13-2006-02-10.stage68">(Za je glasovalo 60.)</stage> <stage xml:id="Redna-13-2006-02-10.stage69">(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prekinjam to točko in čakamo na obrazložitev zakonodajno pravne službe.</p>
               <p>Prehajamo na <title>36. TOČKO DNEVNEGA REDA, TO JE NA MANDATNO VOLILNE ZADEVE.</title> Sodni svet je državnemu zboru predložil tri predloge o izvolitvi v sodniško
               funkcijo na sodniška mesta okrajnih sodnic na okrajnem sodišču v Kamniku in Brežicah.
               Predloge je obravnavala mandatno volilna komisija kot matično delovno telo ter zboru
               predložila predloge sklepov. Prijavljenih k razpravi ni, zato prehajamo na odločanje
               o posameznih predlogih sklepov.</p>
               <p>Na glasovanje dajem predlog sklepa o izvolitvi v sodniško funkcijo gospe Helene
               Mejač na sodniško mesto okrajne sodnice na Okrajnem sodišču v Kamniku. Glasujemo.
               Glasovanje teče. Navzočih je 54 poslank in poslancev, za jih je glasovalo 52, proti
               1.</p>
               <p><stage xml:id="Redna-13-2006-02-10.stage70">(Za je glasovalo 52.)</stage> <stage xml:id="Redna-13-2006-02-10.stage71">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Milene
               Novak na sodniško mesto okrajne sodnice na Okrajnem sodišču v Brežicah. Glasujemo.
               Glasovanje teče. Navzočih je 58 poslank in poslancev, za jih je glasovalo 55, proti
               1.</p>
               <p><stage xml:id="Redna-13-2006-02-10.stage72">(Za je glasovalo 55.)</stage> <stage xml:id="Redna-13-2006-02-10.stage73">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>Na glasovanje dajem predlog sklepa o izvolitvi v sodniško funkcijo gospe Barbare
               Kodela Kolar na sodniško mesto okrajne sodnice na Okrajnem sodišču v Kamniku.
               Glasujemo. Navzočih je 55 poslank in poslancev, za jih je glasovalo 53, proti 1.</p>
               <p><stage xml:id="Redna-13-2006-02-10.stage74">(Za je glasovalo 53.)</stage> <stage xml:id="Redna-13-2006-02-10.stage75">(Proti 1.)</stage></p>
               <p>Ugotavljam, da je zbor predlagani sklep sprejel.</p>
               <p>S tem zaključujem to točko dnevnega reda.</p>
               <p>Vračamo se na <title>35. točko dnevnega reda,</title> in sicer na predlog sklepa, da se
               potrdi uradno prečiščeno besedilo zakona o davku od dobička pravnih oseb. Glede na
               to, da vprašanje ni razčiščeno, predlagam, da to točko oziroma ta sklep sprejemamo na
               eni od naslednjih sej.</p>
               <p>Dajem torej na glasovanje predlog, ki sem ga ravnokar povedal, da o tem sklepu
               odločamo na eni od naslednjih sej. Glasujemo. Navzočih je 55 poslank in poslancev, za
               je glasovalo 47, proti 3.</p>
               <p><stage xml:id="Redna-13-2006-02-10.stage76">(Za je glasovalo 47.)</stage> <stage xml:id="Redna-13-2006-02-10.stage77">(Proti 3.)</stage></p>
               <p>Ugotavljam, da je proceduralni predlog sprejet.</p>
               <p>S tem zaključujem to točko dnevnega reda.</p>
               <p>Zaključujem 13. sejo državnega zbora Republike Slovenije. Lep vikend!</p>
               <stage type="time">(Seja je bila končana 10. februarja 2006 ob 15.31 uri.)</stage>
            </sp>
         </div>
      </body>
   </text>
</TEI>