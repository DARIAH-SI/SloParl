<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-15-2006-03-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|213D6529474FCAAFC125714C00376AFD</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=213D6529474FCAAFC125714C00376AFD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-15-2006-03-29.DZ" n="15">
               <name>Redna</name>
               <date when="2006-03-29"/>
            </setting>
         </settingDesc>
         <particDesc>
            <listOrg>
               <org xml:id="Redna-15-2006-03-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 15. seje</stage>
            <stage type="date">(29. marec 2006)</stage>
            <stage type="chairman">Sejo je vodil dr. Marko Pavliha, podpredsednik državnega zbora.</stage>
            <stage type="time">Seja se je pričela ob 9.00 uri. </stage>


            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Dobro jutro, dober dan! Čeprav se še tipke in sedeži niso povsem ohladili od našega
               današnjega jutranje-nočnega zasedanja, nimamo druge izbire, kot da nadaljujemo z
               delom.</p>
               <p>Obveščen sem, da so zadržani in se današnje seje ne morejo udeležiti naslednji
               poslanci: Drago Koren, dr. Mitja Slavinec, mag. Franc Žnidaršič in Miro Petek do
               11.00 ure.</p>
               <p>Prehajamo na <title>2. TOČKO DNEVNEGA REDA - DRUGA OBRAVNAVA PREDLOGA ZAKONA O EVIDENCAH
                  NA PODROČJU DELA IN SOCIALNE VARNOSTI.</title>
               </p>
               <p>Skupni čas razprave je 1 ura in 51 minut.</p>
               <p>Predlog zakona je v obravnavo zboru predložila vlada Republike Slovenije. Med nami
               pozdravljam predstavnico vlade, državno sekretarko gospo Cotman, ki jo tudi vabim k
               besedi za dodatno obrazložitev.</p>
            </sp>
            <sp who="SDZ4:CotmanMarjeta">

               <speaker>MARJETKA COTMAN:</speaker>

               <p>Hvala, gospod predsedujoči. Lep pozdrav vsem poslankam in poslancem! Zbiranje,
               shranjevanje in uporabljanje podatkov s področja dela, delovnih razmerij in socialne
               varnosti je trenutno v Republiki Sloveniji urejeno v obstoječem zakonu o evidencah na
               področju dela, v matičnih zakonih na področju socialne varnosti in predpisih, ki
               urejajo javnopravne evidence in registre.</p>
               <p>Zato je nujno potreben nov zakon o evidencah na področju dela in socialne varnosti,
               ki bo določil upravljanje, delovanje in medsebojno povezovanje javnih evidenc na tem
               področju. Vzpostavil bo varovalne mehanizme za preprečevanje zlorab, manipulacij s
               podatki in kršitve pravic informacijske zasebnosti. Zagotovil bo enostaven, hiter,
               kakovosten in cenen dostop državljanom do informacij in storitev javne uprave.</p>
               <p>Predlog zakona ureja pravice in dolžnosti upravljavcev evidenc na področju dela in
               socialne varnosti glede posredovanja in pridobivanja podatkov, pravico dostopa do
               posameznih podatkov in varstvo podatkov. Predlog zakona umešča v obstoječe aktivnosti
               glede povezovanja informacijskih sistemov znotraj projektov E-uprave, zato sam po
               sebi ne bo imel finančnih posledic.</p>
               <p>Rok za izdajo podzakonskih predpisov, ki bodo omogočali individualno spremljanje
               podatkov iz evidenc o stroških dela, je vezan na obstoječe določbe zakona o davčnem
               postopku in zakona o pokojninskem in invalidskem zavarovanju. Rok za izdajo
               podzakonskih predpisov, ki bodo omogočali spremljanje podatkov iz drugih evidenc, ki
               jih vodijo delodajalci, je določen po presoji potrebnega časa, ki je z vidika
               povezljivosti evidenc potreben, da je podatek zbran na enem mestu, na primer pri
               delodajalcu, zadovolji potrebe vseh uporabnikov. Kot tak mora biti primerljiv.
               Definicije istega podatka pa morajo biti medsebojno usklajene. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Medtem so se nam na tribuni pridružile mlade obiskovalke in obiskovalci,
               ki jih lepo pozdravljam v slovenskem parlamentu. Običajno nas je več. Ampak glede na
               to, da smo ob enih zjutraj končali sejo, je morda na pol prazna dvorana bolj
               opravičljiva.</p>
               <p>Predlog zakona je obravnaval tudi odbor za delo, družino, socialno politiko in
               invalide kot matično delovno telo. Zato prosim predsednika odbora, gospoda Brenčiča,
               da predstavi poročilo.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. Lepo pozdravljam vse prisotne. Matično delovno
               telo je predmetni zakon obravnavalo na 13. redni seji 10.3.2006. Pri delu odbora sta
               sodelovala tako predstavnik predlagatelja, kot tudi predstavnik zakonodajno-pravne
               službe. Člani odbora so bili seznanjeni z mnenjem zakonodajno-pravne službe državnega
               zbora, mnenjem komisije državnega sveta za družbene dejavnosti in s stališčem
               ekonomsko socialnega sveta, ki je predlog zakona načelno podprl, vendar so imeli
               nekateri socialni partnerji na predlog zakona tudi konkretne pripombe, predvsem glede
               20. in 21. člena predloga zakona. Sindikati se niso strinjali, da je organizator
               stavke dolžan pred začetkom stavke posredovati sklep o začetku stavke prav tako pa se
               ne more navajati imena fizične osebe, ki organizira stavko, ampak naziv
               sindikata.</p>
               <p>Zakonodajno-pravna služba je predmetni zakon, predlog zakona proučila tako z vidika
               skladnosti z ustavo pod pravnim sistemom in k predlogu zakona tudi navedla konkretne
               pripombe k številnim členom. V svojem mnenju zakonodajno-pravna služba ugotavlja, da
               se predlog določb od 2. do 7. odstavka 7. člena v zvezi z večino evidenc, naštetih v
               6. členu v določbah glede opredelitve podlage za njihovo vzpostavitev in vodenje, le
               sklicuje na področne zakone, v katerih so te evidence že urejene.</p>
               <p>Iz prvega odstavka tega člena in nadaljnjih določb predloga zakona pa je dejansko
               razvidno, da naj bi se z določbami tega zakona zagotovila podlaga za vzpostavitev
               določenih evidenc na področju dela in katerih vodenje naj bi bila dolžnost
               delodajalcev. S tega vidika bi kazalo v naslovu in splošnih določbah predloga zakona
               nakazan namen, da naj bi se področje vodenja evidenc na področju dela in socialne
               varnosti v tem predlogu zakona celovito uredilo, ki pa mu predlagana ureditev v
               celoti ne sledi ponovno preveriti.</p>
               <p>Med drugim opozarja zakonodajna-pravna služba tudi na roke v 26. in 27. členu, ki bi
               jih bilo potrebno po njenem mnenju ponovno preveriti.</p>
               <p>Glede na obširno mnenje zakonodajno-pravne službe so tudi štiri poslanske skupine
               koalicije pripravile celo vrsto amandmajev v razpravo in odločanje odboru. V razpravi
               je bilo največ pripomb k 14., 17. in 19. členu in z njim povezanemu vodenju evidenc o
               zaposlenih delavcih, o stroških dela in o izrabi delovnega časa.</p>
               <p>Izpostavljeno je bilo vprašanje, ali je predlog zakona usklajen z nedavno sprejetim
               zakonom o varstvu arhivskega gradiva in dokumentarnega gradiva in kakšna naj bi bila
               delitev stroškov v prihodnje in s tem finančne posledice tega zakona.</p>
               <p>Kot omenjeno je odbor v razpravi in odločanju o številnih predloženih amandmajih
               sprejel obilo svojih amandmajev, ki so vgrajeni v dopolnjeni predlog zakona. Hvala
               lepa.</p>
            </sp>
            <sp who="SDZ4:PavlihaMarko">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Prvi bo stališče
               Demokratične stranke upokojencev Slovenije predstavil gospod Rezman.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa za besedo, gospod podpredsednik. Tudi z moje strani dobro jutro. Uspešen
               dan vsem želim, čeprav nam je vsem jasno, da uspešni dnevi niso naravno nujna
               posledica neprespanih noči, tako kot so nujna posledica delovne obveznosti, ki
               sledijo po kakšni uri spanja.</p>
               <p>Tudi danes bomo govorili o pomembnih zakonih. Sprejemali bomo pomembne odločitve. Dve
               od teh sta vezani na posamične evidence. O prvem zakonu govorimo sedaj. O zakonu o
               evidencah na področju dela in socialne varnosti in o pomenu tega zakona gotovo govori
               dejstvo, da praktično ni Slovenca ali Slovenke, ki bi bil pri tem lahko neprizadet.
               Vsakega tako rekoč to zadeva.</p>
               <p>Dvakrat torej bomo govorili o evidencah. So pa vse te evidence povezane, ne samo
               znotraj tega zakona, o katerem sedaj govorimo, ampak tudi druge evidence, o katerih
               bomo govorili kakšno uro ali dve kasneje.</p>
               <p>Predlagatelj meni, v dokumentih je to eksplicitno zapisal, da so evidence pri nas
               relativno slabo urejene, tako da je nujna sprememba in tako da uporablja celo besedo
               ali oznako zmeda, ki da vlada na teh področjih. Ta zmeda je seveda lahko tudi dober
               teren za izigravanje pravic, obveznosti in tako naprej. To želi popraviti, to želi
               preprečiti. Poslanska skupina DeSUS je pripravljena pri tem pomagati tudi na ta
               način, da prispeva svoje glasove.</p>
               <p>Mi sicer mislimo, da zakon ni, tako kot nekateri domnevajo, zgolj tehnične narave, da
               zgolj ureja to, kako bomo s sodobnimi informacijskimi tehnologijami hitro zbirali
               podatke in preprečevali njihovo prekrivanje oziroma transfere, ki se prekrivajo ali
               komulirajo iz tega.</p>
               <p>Zakon je čisto zagotovo tudi vsebinskega pomena, saj je pravzaprav sistem evidenc, ki
               ga vzpostavlja osnova za odločitve o pravicah ljudi. In zato mi mislimo, da je pač
               potrebna ustrezna pozornost. Kajti, odločamo o življenjskih interesih posameznikov,
               pa tudi podjetij. Domnevamo, da bomo lahko čez čas ugotavljali, da je zakon v korist
               državljanom in državljankam, da je v korist podjetjem, da je v korist tudi upravnim
               organom, ki se vsakodnevno srečajo s problematiko, ki je navedena v tem zakonu. Mi ta
               zakon podpiramo predvsem zavoljo tega, ker sodimo, da v resnici omogoča popolnejše
               evidence, celovitejše evidence, omogoča preglednost teh evidenc, dopušča boljše
               preprečevanje zlorab na posamičnih področjih. Zlasti kar zadeva socialne transferje
               in plačevanje prispevkov v različne blagajne. Omogoča tudi čisto vsakdanje oziroma
               zmanjšuje čisto vsakdanje potrebe posameznikov, da se oglašajo pri uradnikih in
               trkajo na njihova vrata. Skratka, omogoča tudi zmanjšanje administriranja. V
               pripravah na podpis koalicijske pogodbe je to bila ena izmed pomembnejših tem, ki smo
               jo obravnavali. Tudi zapisana je v koalicijski pogodbi tako, da smemo zdaj reči, da
               želimo s tem prispevati tudi k temu, da bo preprečeno oziroma da ne bo vzpodbujano
               nedelo ljudi, ki bi bilo celo boljše nagrajeno z raznimi oblikami socialnih
               transferjev, kot pa prizadevanje na posamičnih delovnih mestih.</p>
               <p>Sodimo, da je dober tudi zato, ker daje lokalnim skupnostim možnosti vpogleda v
               različne baze podatkov. Najbrž tudi v tiste, v katere sedaj nismo imeli, kajti
               lokalne skupnosti tudi odločajo o posamičnih bonitetah socialnih, pa nimajo ustreznih
               podatkov, če jih tisti, ki je upravičenec, sam ne posreduje.</p>
               <p>In na ta način je tudi lahko prišlo do zlorabljanja posamičnih pravic. To bo -
               domenevamo - sedaj preprečeno. Poslanska skupina bo podprla zakon, kljub temu, da
               nekatere naše ambicije niso bile sprejete. Zlati tiste ne, ki so govorile o evidencah
               razlogov za prekinitev delovnega razmerja, torej, navajanje teh razlogov, kdaj
               iskalcu zaposlitve pokaže tudi kot negativna predispozicija. Sodimo pa, da je dobro
               podpreti tudi predlagane amandmaje, vključno s tistim, ki skrajšuje rok za to, da bi
               se zlorabe nadaljevale in skrajšuje rok za pripravo podzakonskih aktov za eno leto.
            </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Čas je potekel.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Naslednja je na vrsti gospa Pozsonec, ki bo predstavila stališče madžarske narodne
               skupnosti.</p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Hvala lepa za besedo. Lep pozdrav vsem prisotnim!</p>
               <p>K dopolnjenemu predlogu zakona o evidencah na področju dela in socialne varnosti
               dajem naslednje pripombe in sicer, smatram, da v predlogu zakona ni nedvomno natančno
               definirano, ali je celo morda izpuščeno to, ali je podjetnik, posameznik, ki je
               nosilec dejavnosti in si sam plačuje dajatve, upravljavec evidence v takšni obliki,
               da si mora tudi zase voditi evidence iz točk a, b, c, in č 6. člena tega zakona.</p>
               <p>Mnenja sem, da bi bilo to potrebno opredeliti v okviru določil drugega člena.
               Opredelitev pojmov, saj bi se s tem izognili nepotrebnim kasnejšim zapletom. Dalje,
               določila 13. člena evidence o zaposlenih delavcih zahtevajo, da delodajalec,
               upravljavec evidence vodi v evidenci podatke o delavcu, tudi podatek, ali je delavec
               opravljal dopolnilno delo pri drugem delodajalcu.</p>
               <p>Druga točka 14. člena pa nalaga odgovornost delavcu, da mora delodajalcu prijaviti
               vse spremembe, tudi če opravlja dopolnilno delo pri drugem delodajalcu. Smatram, da
               bi bilo potrebno v zakonskih določilih opredeliti obveznost upravljavca evidence, da
               je dolžan o tej dolžnosti obvestiti delojemalca, ker v nasprotnem lahko prihaja do
               prelaganja odgovornosti z delojemalca na delodajalca. To utemeljujem s tem, da je
               težko pričakovati, da se bo vsak delojemalec natančno seznanil z vsemi zakonskimi
               določbami. Naslednje vprašanje, ki se mi postavlja v zvezi z določili 13. člena, je:
               Kako to, da mora delodajalec, upravljavec evidence voditi samo podatek, ali delavec
               opravlja dopolnilno delo pri drugem delodajalcu? Kaj v primeru, če opravlja
               dopolnilno delo kot s.p.?</p>
               <p>Smatram, da bi potemtakem morali voditi podatke tudi o tem. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu Slovenske demokratske stranke bo govoril gospod Pojbič.</p>
            </sp>
            <sp who="SDZ4:PojbičMarijan">

               <speaker>MARIJAN POJBIČ:</speaker>

               <p>Spoštovani! Zbiranje, shranjevanje in uporabljanje podatkov s področja dela, delovnih
               razmerij in socialne varnosti v Republiki Sloveniji je sedaj urejeno v zakonu o
               evidencah na področju dela, v matičnih zakonih za posamezna področja socialne
               varnosti in predpisih, ki urejajo javnopravne evidence in registre.</p>
               <p>Ker je bil zakon o evidencah na področju dela sprejet še v nekdanji Jugoslaviji in ni
               bil nikoli noveliran, prihaja v praksi do neskladij z ostalo zakonodajo. Zato je
               vlada pripravila nov zakon o evidencah na področju dela in socialne varnosti, ki bo
               urejal pravice in dolžnosti upravljavcev evidenc na področju dela in socialne
               varnosti glede posredovanja in pridobivanja podatkov, pravico dostopa do posameznih
               podatkov in varstvo podatkov.</p>
               <p>Predlog zakona o evidencah na področju dela in socialne varnosti je tehnični zakon in
               naj bi omogočil popolno povezavo vseh javnih evidenc na področju dela in socialne
               varnosti na tak način, da bo posameznik pri kateremkoli organu, ki je uvrščen v ta
               sistem evidenc, uveljavil svoje pravice, ne da bi mu moral sam prilagati dokumente
               oziroma sporočati podatke, s katerimi že razpolaga kakšen drug državni organ ali
               javni zavod.</p>
               <p>V poslanski skupini Slovenske demokratske stranke bomo predlog zakona podprli, saj bo
               z zakonom državljanom zagotovljen enostaven, hiter, kakovosten in poceni dostop do
               informacij in storitev javnega prava ter javnih podatkov, ki niso izrecno varovani in
               so namenjeni širši javnosti. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednjo vabim k besedi mag. Potrato v imenu Socialnih demokratov.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovana gospa državna sekretarka, poslanke
               in poslanci! Predlagatelj zakona je v poglavju <q>"cilji, načela in poglavitne rešitve
               predloga zakona"</q> zapisal, da zakon v predloženi obliki omogoča izvedbo ukrepa
               številka 38, ki ga predvidevajo ekonomske in socialne reforme. Ker se predlog že
               umešča v obstoječe aktivnosti glede povezovanja informacijskih sistemov, sam po sebi
               ne bo imel nobenih novih finančnih učinkov. Zato ne bo odveč, če si omenjeni ukrep
               ogledamo tudi iz tega zornega kota in kaj piše.</p>
               <p>Namen je vzpostavitev enotne centralne evidence vseh pravic. To je rešitev, ki je
               uporabna za administrativne potrebe pri odločanju in analitične potrebe.</p>
               <p>Ukrep je torej izključno namenjen lažjemu odločanju vlade, oblasti in šele v svojih
               učinkih pravi: enostavnejši postopek, debirokratizacija, večja popolnost podatkov za
               odločanje in manjše možnosti zlorab še vedno s stališča vlade, potrebne zakonske
               spremembe, nov zakon o pogojih in postopkih za uveljavljanje pravic iz javnih
               sredstev.</p>
               <p>Nosilec je tak, kakršnega vidimo, samo odprta vprašanja - tu pa se zdaj začne -,
               priprava posebnega projekta vzpostavitve centralne evidence, ki bo predvidel časovno
               dinamiko vzpostavljanja in povezave informacijskih sistemov ter potrebna sredstva za
               vzpostavitve centralne evidence in nekaterih še manjkajočih informacijskih sistemov
               ter za njihove povezave. Torej, tu pa je govora o potrebnih finančnih sredstvih, o
               katerih predlagatelj ne ve v predlogu zakona nič povedati.</p>
               <p>Opazimo, da sta si torej predlagatelj zakona in vladni reformni dokument neenotna pri
               oceni napovedanih finančnih obveznosti. Za poslansko skupino Socialnih demokratov pa
               je pomembno, da se bo za posameznika odprla možnost vpogleda v podatke tudi o tem,
               kako je njegov delodajalec vplačeval prispevke, iz katerih lahko uveljavlja svoje
               pravice.</p>
               <p>Mi smo namreč pozabili na primere, ne samo iz gospodarstva, ampak tudi iz javnega
               sektorja, ko prispevki niso bili v plačani in se je to poznalo na posameznikovi
               pravici pri odmeri pokojnine. Prav zato menimo, da je zakon potreben. Čeprav ostajajo
               nekatera vprašanja še vedno odprta. Naj jih naštejem.</p>
               <p>Ne moremo spregledati, da je bil zakon kar v treh četrtinah dopolnjen in spremenjen
               na matičnem delovnem telesu tudi z vsebinskimi amandmaji, ki smo jih dobili šele na
               seji in so bile zelo skromno ali samo formalno obrazložene. Ne moremo spregledati, da
               uskladitev z drugimi pred kratkim sprejetimi zakoni ni izpeljana.</p>
               <p>Nekatere pripombe zakonodajno-pravne službe so šle mimo predlagateljev in zato v
               poslanski skupini Socialnih demokratov opozarjamo, da so pripombe premalo upoštevane.
               To je sicer postalo pri zakonih splošna praksa. Ampak, poglejte si pripombe
               zakonodajno-pravne službe na dopolnjen predlog. Še vedno je na eno četrtino členov v
               predlaganem zakonu opaziti vsebinske, bistvene pripombe zakonodajno-pravne službe.
               Posebej pa opozarjamo na dopis informacijske pooblaščenke, ki pravi, da ima na zakon
               pripombe generalne, konceptualne narave, ker posebej opozarja na 4. člen zakona, ki
               je bil sicer dopolnjen na matičnem delovnem telesu. Bo pa od odgovora na vprašanje,
               ali je neskladje oziroma celo neustavnost predlagane rešitve odpravljena, odvisna
               naša podpora zakonu. Ni namreč mogoče spregledati, da je sedaj neka pristojnost na
               informacijsko pooblaščenko res prenesena, ampak odgovornosti niso na ministru, ampak
               gre - opozarjamo - za občutljive zbirke podatkov, za uporabe podatkov v druge namene,
               kot so bili izbrani. Zaradi tega je treba zavarovati dostopnost osebnih podatkov.</p>
               <p>K predlogu zakona smo vložili dva amandmaja, ki skrajšujeta po naše predolge roke za
               vzpostavitev evidenc, kar je v prvi vrsti v prid državljankam in državljanov. Zato
               pričakujemo, da boste amandmaje podprli. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu Nove Slovenije bo govoril mag. Capuder.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa, gospod predsedujoči, poslanke in poslanci! Vsi, ki smo že kdaj
               uveljavljali kakršno koli pravico, ki nam pripada po veljavnih zakonih na področju
               dela in socialne varnosti, smo bili vedno nejevoljni zaradi veliko zapravljenega
               dragocenega časa za izpolnjevanje raznih obrazcev in za vnos takih podatkov, za
               katere smo bili prepričani, da že obstajajo v evidencah, ki jih o posameznem
               državljanu vodi država.</p>
               <p>Prepričani smo, da bi uporaba oziroma povezovanje podatkov, ki so že zbrani v
               evidenci na enem področju delovanja države, lahko državljanom bistveno olajšali
               uveljavljanje svojih pravic na vseh drugih področjih delovanja države.</p>
               <p>Posamezne zbirke se namreč velikokrat sklicujejo druga na drugo, zaradi česar
               vsebujejo identične podatke. Tako bi na en mah ubili dve muhi, in sicer medsebojna
               povezljivost različnih zbirk podatkov bi lahko predstavljala veliko racionalizacijo
               državne uprave in državljani bi lahko na enem samem mestu uredili svoje zadeve brez
               nepotrebnega premikanja od okenca do okenca državnega uradnika.</p>
               <p>Ravno zaradi nepovezanosti različnih evidenc velikokrat prihaja tudi do zlorab na
               področju socialnih pravic. In zato v Novi Sloveniji pozdravljamo odločitev vlade, da
               je pristopila k urejanju tega tako kompleksnega problema. Z zakonom o evidencah na
               področju dela in socialne varnosti bodo jasneje določeni vsi načelni in postopkovni
               vidiki upravljanja, delovanja in povezovanja javnih evidenc na teh področjih.</p>
               <p>Istočasno bodo z zakonom vzpostavljeni varovalni mehanizmi za preprečevanje zlorab in
               manipulacij s podatki ter kršitev pravic zasebnosti. Z zakonom se urejajo izvorne
               evidence podatkov o zaposlenih osebah, o zavarovancih, o zavezancih za plačevanje
               prispevkov in o uživalcih pravic iz sistema socialne varnosti. Zakonsko je tudi
               urejeno povezovanje izvornih evidenc med seboj in z javnimi registri ter njihova
               uporaba pri oblikovanju izvedenih evidenc.</p>
               <p>Odločanje o socialnih transferjih bo omogočilo uvedbo koncepta odločanja o socialnih
               transferjih po načelu ene vstopne točke. V 11. členu zakona je določeno, da se bosta
               kot povezovalni znak uporabljala EMŠO in davčna številka za fizične osebe ter davčna
               in matična številka delodajalca iz poslovnega registra Slovenije za pravne osebe.
               Vsak korak, kjer se uveljavlja katerakoli pravica, naj bi tako imel dostop do vseh
               podatkov, ki jih o upravičencu vodijo javne evidence in jih za svoje delo v nekem
               trenutku rabijo. Zakon je bil usklajen na ekonomsko-socialnem svetu in tudi
               amandmaji, sprejeti na odboru, so sledili temu dogovoru. V Novi Sloveniji bomo zakon
               o evidencah na področju dela in socialne varnosti podprli. Amandmajev pa žal ne morem
               podpreti. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno vabim k besedi gospoda Brenčiča, tokrat da predstavi stališče
               Slovenske ljudske stranke.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Evidence na področju dela in socialne varnosti se še vedno urejajo na
               podlagi zakona, ki je bil sprejet v nekdanji Socialistični federativni Republiki
               Jugoslaviji in kot takšen ni doživel v skladu s sedanjimi zahtevami in potrebami
               nobenih sprememb in je na tej podlagi vedno bolj nekonsistenten z drugimi javnimi
               predpisi s tega področja, kot je na primer zakon o centralnem registru prebivalstva
               in podobno.</p>
               <p>Zato poslanska skupina Slovenske ljudske stranke podpira namero predlagatelja, da
               vzpostavi popolno povezavo vseh javnih evidenc na področju dela in socialne varnosti
               na način, da bo lahko posameznik pri kateremkoli organu, ki je uvrščen v sistem
               evidenc, uveljavil svoje pravice, ne da bi moral pri tem sam prilagati oziroma
               sporočati podatke, s katerim razpolaga že kateri drugi državni organ ali druga javna
               institucija. Tak pristop bo posamezniku omogočal hitri in enostaven dostop do
               informacij ter bo storitve javne uprave približal tako ljudem posameznikom, kot tudi
               poslovnim objektom. S tem namenom se tudi s predlogom tega zakona administrativne
               registre in druge zbirke podatkov javne uprave medsebojno povezuje v sistem, ki
               omogoča optimalno razmerje med obstojnostjo, varnostjo in hitrostjo dostopa do
               dokumentov oziroma podatkov o potrebnih mehanizmih varovanja osebnih podatkov v
               postopkih javne uprave.</p>
               <p>S predlogom tega zakona se v bistvu sledi tudi ukrepom ekonomsko-socialne reforme na
               področju potrebe po vzpostavitvi centralne evidence pravic, ki se financirajo iz
               javnih sredstev. S tem se vzpostavlja tudi učinkovit nadzor in preprečuje zlorabe,
               kar je po našem mnenju eden od temeljnih vsebinskih sklopov v tem predlogu
               zakona.</p>
               <p>Z uvedbo načela pridobivanja podatkov iz uradnih registrov in evidenc po uradni
               dolžnosti bodo imeli uslužbenci pri reševanju upravnih postopkov možnost
               elektronskega vpogleda v podatke ali jih v tej obliki zahtevati v vseh potrebnih
               registrih evidenc. To bo lahko pravne postopke kvalitetno izboljšalo in napravilo
               namen postopka veliko bolj pregleden in ažuren.</p>
               <p>Ob tem želim povedati to, da je dobro glede na izkušnje iz nekaj let nazaj, da
               predlagatelj zakona tudi po tem, ko je zakon dopolnjen, prisluhni argumentom, ki
               izhajajo iz zakonodajno-pravnega mnenja na dopolnjen predlog zakona.</p>
               <p>Dobro je, če se dopolnjen predlog na tej podlagi dopolni. Iz prakse izhaja, da je
               zakon veliko bolj sistemsko skladen v implementaciji. Tokrat bi rekel, da se ni
               postopalo. Pričakujemo, da se bo v prihodnje dalo mnenjem zakonodajno-pravne službe
               državnega zbora k dopolnjenim predlogom dokumentov vso pozornost.</p>
               <p>Poslanska skupina bo predlog zakona podprla. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kot zadnjo vabim k besedi gospo Barbaro Žgajner Tavš, da predstavi
               stališče Slovenske nacionalne stranke.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice, cenjeni kolegi.</p>
               <p>Če izhajamo iz osnovnega namena oziroma ciljev zakona o evidencah na področju dela in
               socialne varnosti, to je pravzaprav omogočiti povezavo vseh javnih evidenc na
               področju kot sem že dejala dela in socialne varnosti, je pravzaprav dobro podpreti
               zakon, ki je nenazadnje korak bližje v prvi vrsti k transparentnejši politiki na tem
               področju. Je pa nenazadnje tudi v interesu in korist državljankam in državljanom, pa
               tudi upravnim organom.</p>
               <p>Dejstvo je, da smo bili še pred nedavnim postavljeni v situacijo, ko so bili zaradi
               neustreznih oziroma pomanjkljivih evidenc nenamerno oškodovani ljudje.</p>
               <p>Maja lansko leto smo prvič in nato na 8. redni seji državnega zbora vnovič v
               poslanski skupini Slovenske nacionalne stranke opozorili na potrebo po vzpostavitvi
               ustreznih evidenc vplačanih prispevkov in odvisnost zavarovalne dobe od teh
               prispevkov. Takrat smo namreč obravnavali novelo zakona o pokojninskem in invalidskem
               zavarovanju.</p>
               <p>Dejstvo je, da omenjeni zakon določa, da se v zavarovalno dobo štejejo obdobja
               zavarovanja le pod pogojem, da so bili za to plačani prispevki. Zakonsko luknjo so s
               pridom izkoriščali prenekateri delodajalci. Ker evidenc ni bilo vzpostavljenih, je
               tudi država dvignila roke in krivdo neupravičeno prenesla na stran zavarovancev.</p>
               <p>ZPIZ je tisti organ, ki bi moral imeti od leta 2003 vzpostavljene evidence plačanih
               prispevkov. Pa vendar sam, torej zavod po veljavni ureditvi nima pristojnosti
               nadzorovanja plačevanja prispevkov. Težko bi sicer zaradi navedenega, ki je bilo tudi
               v javnosti dokaj odmevno, sprejela tedanjo obrazložitev vlade, da je sedanja ureditev
               socialnega zavarovanja vključno z nadzorom ustrezna.</p>
               <p>Kajti, dejstvo je, da so bili zavarovanci prikrajšani. Pa ne zgolj prikrajšani. Bili
               so oškodovani. Sem pa vesela, da je vlada v okvir tega zakona, ki ga danes
               obravnavamo, vključila omenjeno tematiko, ki nedvomno pomeni večjo zaščito oziroma
               izvrševanje pravic delavcev glede zavarovalne dobe.</p>
               <p>Kako je zakon sicer pripravljen, niti ne bi komentirala. O tem pravzaprav govorijo
               pripombe zakonodajno-pravne službe in amandmaji. Amandmiran je bil skoraj vsak člen.
               Bi pa morda danes izkoristili priložnost za odgovore na določene nejasnosti, ki pa še
               vedno obstajajo.</p>
               <p>Vlada trdi - danes smo to že slišali -, da zakon ne bo imel finančnih posledic. Tudi
               prav. In hvala bogu, če smo sposobni v naši državi vzpostaviti nek nov projekt
               oziroma uvesti novo informacijsko tehnologijo brez stroškov.</p>
               <p>Na matičnem delovnem telesu konkretnega odgovora s strani vladnega predstavnika
               poslanci nismo prejeli, ker vladni predstavnik, kot je bilo očitno, ne pozna
               zakonodaje, ki je neposredno povezana s tem zakonom, zakonom o vzpostavitvi evidenc
               na področju dela in socialne varnosti.</p>
               <p>Danes smo že slišali, da gre za zakon o arhivih, ki je, hočeš nočeš, povezan tudi z
               današnjim zakonom.</p>
               <p>Danes smo s strani vladnega predstavnika, predstavnika SDS slišali, da gre za
               tehnični zakon. Jaz bi dodala, da gre za zakon s pomembno vsebino. Ne nazadnje je
               tudi informacijski pooblaščenec dal pripombe na vsebino tega zakona, in sicer
               <stage xml:id="Redna-15-2006-03-29.stage5">(citiram)</stage>: <q>"V zakonu je potrebno vsakokrat določiti namen obdelave osebnih podatkov.
               In to za vsako zbirko osebnih podatkov posebej."</q></p>
               <p>Tako široko zastavljen projekt evidenc pod vprašaj postavlja razkritje občutljivih
               osebnih podatkov za nek popolnoma drug namen. Skratka, ostajajo nejasnosti okrog
               ustreznega zavarovanja osebnih podatkov.</p>
               <p>In dovolite mi, da izpostavim še eno pomembno zadevo, ki jo pogrešamo v Slovenski
               nacionalni stranki, ko govorimo o vzpostavitvi registrov tudi na področju socialne
               varnosti. Tisto, kar pogrešamo, je register glede kaznivih dejanj v povezavi s
               poslovanjem. Gre za kazniva dejanja spolnega nasilja. To pa je vlada izpustila. To je
               tisto, kar v Slovenski nacionalni stranki pogrešamo v tem zakonu.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o dveh členih in dveh amandmajih. Seznam ste dobili dne, 28. marca. V
               razpravo dajem 26. člen in amandma poslanske skupine Socialnih demokratov. Mag.
               Potrata, beseda je vaša.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo. Gospod podpredsednik, spoštovane poslanke, poslanci!</p>
               <p>Amandma, ki smo ga vložili, se nanaša samo na skrajšanje roka in sicer je tukaj
               ministru, pristojnemu za delo, ki izda predpis iz prvega odstavka 3. člena, določen
               rok po dopolnjenem predlogu 1. januar leta 2008.</p>
               <p>Glede na to, da projekt, o katerem govorimo, vzpostavljanja enotnih evidenc, ni od
               danes ali iz tega mandata, ampak da se vzpostavljanje enotnega registra pri
               evidentiranju socialnih transferjev in drugih podatkov, ki sodijo pod delovno območje
               ministrstva za delo, družino in socialne zadeve, vleče že iz prejšnjega mandata.</p>
               <p>Menimo, da je vendarle pripravljalnih del toliko opravljenih, da bi lahko bil rok
               krajši. Posebej zaradi tega, ker so drugi roki, mislim pa na 27. člen z izjemo onega
               v drugem odstavku, za katerega z naslednjim amandmajem tudi skrajšanje roka,
               postavljeni na 1. januar leta 2007. Seveda se je naš amandma nanašal samo na
               postavite roka.</p>
               <p>Je pa verjetno odprto vprašanje, ali ne bi bilo treba glede na mnenje
               zakonodajno-pravne službe k dopolnjenemu predlogu zakona o evidencah vendarle
               razmišljati še o kakšnem drugem amandmaju.</p>
               <p>Ker zakonodajno-pravna služba opozarja ravno na to, da se ta člen nanaša samo v
               povezavi s 3. členom in s prvim odstavkom na pristojnega ministra za delo. Pristojni
               so tudi še drugi ministri in je tako v svojih določilih ta člen preozko zastavljen in
               ni naslovnik tega člena popolnoma izčrpan.</p>
               <p>Posebej opozarjam na to, ker sem omenjala ob mnenju poslanske skupine Socialnih
               demokratov tudi mnenje, ki ga je posredovala informacijska pooblaščenka in se nanaša
               ravno tudi na ta omenjeni 3. člen.</p>
               <p>Jaz se zavedam, da smo mi vlagali amandma samo za skrajšanje roka, ne pa tudi za
               druge stvari. Ampak menimo, da je devet mesecev, se pravi tričetrt leta pa vendarle
               dovolj dolgo obdobje za pripravo podzakonskega akta, na katerega se 26. člen
               sklicuje. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi se je prijavil tudi mag. Capuder.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Metodologijo, standarde in šifrante ter klasifikacije, po katerih se
               vodijo podatki v evidencah, bodo v skladu s tem predlogom zakona določili ministri za
               področje, za katera so zadolženi.</p>
               <p>In jaz mislim, da bo pri usklajevanju tega potrebno več časa, kot je predlagano v
               amandmaju. Ker mislim, da je zelo pomembno z vidika povezljivosti evidenc, da je
               podatek zbran na enem mestu, da zadovolji potrebe vseh uporabnikov, ker posamezni
               šifranti v nekaterih primerih lahko enak podatek definirajo oziroma razumejo na
               različen način.</p>
               <p>Upravljavci posameznih evidenc so za to problematiko medsebojne izmenjave in
               primerljivosti podatkov izpostavili že pri samem nastajanju predloga tega zakona.
               Zavedajo se tega problema in tudi zaradi tega je ta rok daljši. Sem pa prepričan, da
               se bo vlada potrudila in da bo, če se bo le dalo ta rok, izvedbeni rok skrajšala.
            </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Magistrica Potrata, želite repliko? Ja, ker se je vmes državna sekretarka
               prijavila, pa bi dal njej prej besedo, potem pa vam. Gospa državna sekretarka.</p>
            </sp>
            <sp who="SDZ4:CotmanMarjeta">

               <speaker>MARJETKA COTMAN:</speaker>

               <p>Hvala lepa. Roki, zakaj so določeni do 1. januarja 2008? Ker so vezani na dva ostala
               zakona. Recimo, spremljanje podatkov o stroških dela individualno. Po davčnem
               zavezancu trenutno še ne obstajajo in so vezani na dva zakona. To je zakon o davčnem
               postopku, ki za rok za urejanje evidenc določa, da se morajo evidence uskladiti
               najpozneje do 1. januarja 2010. In drugi zakon je zakon o pokojninskem in invalidskem
               zavarovanju, ki določa, da se evidence vzpostavijo najkasneje do leta 2008.</p>
               <p>Zato smo določili rok ravno zaradi teh dveh zakonov, ki določata ureditev evidenc na
               2008. Glede pojmovanja, kot je že prej gospod Capuder omenil, različnih pojmov,
               šifrantov smo že pri samem nastajanju zakona pri različnih upravljavcih evidenc
               podatkov naleteli na problem, da isti pojem različno tolmačijo.</p>
               <p>Če vem za obrazložitev, recimo, pojasnim primer glede izobrazbe. Izobrazbo različni
               upravljavci različno tolmačijo. Recimo, zavod za zaposlovanje, statistični urad,
               zavod za pokojninsko in invalidsko zavarovanje. Eni imajo poklic, drugi imajo stopnjo
               izobrazbe, poklicno kvalifikacijo. Vse to je potrebno urediti tudi v zakonodaji, ki
               je pri nas neurejena in sega tudi na druga področja. Tako je zdaj zakon o visokem
               šolstvu, ki bo tudi urejal stopnje izobrazbe. V bistvu se mora zakonodaja sprejeti na
               tem področju, da bomo imeli enotne pojme. To je samo eden od primerov, kjer so
               problemi nastajali glede pojmovanja, kaj pomeni posamezna klasifikacija pri različnih
               upravljavcih evidenc.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala lepa. Jaz se zavedam, da je marsikaj verjetno še neurejenega. Ker ste
               spoštovana gospa, državna sekretarka omenjali zakon o visokem šolstvu, moram
               povedati, da tudi sama nisem zadovoljna, da študenti, vpisani v prvi letnik
               bolonjskega študija, ne vedo, kakšen naslov bodo dobili ob koncu svojega študija, kar
               je do kraja nedopustno.</p>
               <p>Tudi ob predlogu zakona o visokem šolstvu mimogrede, avgusta lani sem na ministra za
               visoko šolstvo, znanost in tehnologijo naslovila poslansko vprašanje v zvezi s tem,
               kako bo z novimi naslovi. Pa me je potolažil, da bo to jeseni urejeno. Da še vedno ni
               dogovora med izvajalci visokošolskih programov, je tudi znano dejstvo.</p>
               <p>Kaj hočem povedati? Če se lotevamo urejanja nekega področja tako, da pri tem posebej
               poudarjamo dobre učinke za uporabnike storitev, potem je mogoče bolj smotrno vložiti
               zakon nekaj mesecev kasneje, pa potem izvedbo približati, ne pa oddaljevati glede na
               to, da se nas bodo pa 1. januarja leta 2007 dotaknile številne spremembe, potem tudi
               zaradi nove finančne perspektive, zaradi možnosti črpanja sredstev. To je bil namreč
               tudi eden od namenov zakaj vzpostavljati enoten register, zaradi lažjega določanja
               socialnih transferov itd.</p>
               <p>Zaradi vseh teh razlogov smo predlagali krajši rok, ker menimo, da bi se v
               predzakonskem postopku o nekaterih stvareh, ki zadevajo metodologije, standarde,
               šifrante, klasifikacije, vendarle lahko dogovorili med vsemi tistimi, ki bodo morali
               to izvajati že dosti prej. 9 mesecev je vendarle še pred nami do 1. januarja leta
               2007. To pa se mi zdi, da se oddaljuje. Ne nazadnje bo kdo povedal, da se bomo takrat
               pa preveč intenzivno na predsedovanje pripravljali, pa se ni bilo mogoče ukvarjati s
               temi rečmi in se nam bo rok znova oddaljeval.</p>
               <p>Jaz le mislim, da je prav, da roke, ki so postavljeni, če se sklicujemo na ugodne
               učinke, ki so opazni tako s stališča javnih financ, kot tisti, ki so opazni s
               stališča uporabnikov teh storitev, da je te roke treba le skrajševati. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednja ima besedo gospa Žgajner Tavš.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa. Tudi jaz bi se pridružila podpori temu amandmaju, ki govori o
               skrajševanju rokov. Jaz sem sama izpostavila eno pomembno zadevo, ki je šla predvsem
               na škodo slovenskih državljank in državljanov oziroma delavk in delavcev. Gre za to,
               da sem lansko leto postavila vprašanje ustreznemu ministru in potem tudi na seji, ko
               smo sprejemali zakon, izpostavila tematiko in dobila, bom rekla po moji oceni takrat
               neustrezne odgovore.</p>
               <p>Dovolite, naj citiram samo enega. Vlada januarja še ni imela pravzaprav vseh podatkov
               in zato tudi ni mogla upoštevati vseh predvidenih sprememb. Govorim o lanskem
               januarju lanskega leta. Jeseni naj bi vlada pripravila novo dopolnitev in pri tem
               zajela tudi že nove izračune.</p>
               <p>Predvidevam, da je šlo tukaj za zakon oziroma za novelo zakona o invalidskem in
               pokojninskem zavarovanju. Tako predvidevam, ker pravzaprav natančnega odgovora nimam.
               Kot pa sem že dejala, je problem vzpostavitve ustreznih evidenc vplačanih prispevkov
               in odvisnost zavarovalne dobe od teh prispevkov.</p>
               <p>Dejstvo je, da so bili oškodovani delavke in delavci. Ker teh ustreznih evidenc ni,
               ker nimajo vpogleda v plačane prispevke, ki jih plačujejo delodajalci, in ker
               nenazadnje tudi ZPIZ nima vpogleda na te zadeve.</p>
               <p>In dovolite, v odgovoru s strani ministrstva je bila podana obrazložitev, da naj bi
               se zadeve realizirale najpozneje do 1.1. leta 2010.</p>
               <p>Če danes govorimo v okviru tega zakona o nekih pozitivnih učinkih, potem bi bilo vsaj
               po moji oceni vsekakor smiselno prisluhniti temu amandmaju in dejansko skrajšati rok.
               Ne na leto 2008 oziroma na 1.1.2010, ampak dejansko na leto 2007. Ne nazadnje
               govorimo o zakonu, ki naj bi imel pozitivne učinke ne zgolj na državo, državno
               upravo, ampak v prvi vrsti, vsaj tako razumem jaz, na državljanke in državljane.</p>
               <p>Če gre za jasno oškodovanje delavcev in verjamem, da ste, spoštovana državna
               sekretarka, tudi vi seznanjeni s tem problemom, ker je bil, zadeva je bila takrat ne
               zgolj objavljena v tem parlamentu, ampak tudi medijsko, potem bi bilo resnično
               smiselno skrajšati rok in upoštevati v prvi vrsti korist državljank in državljanov.
            </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Veršnik.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo. Lep pozdrav vsem prisotnim! Poglejte, ko se pogovarjamo o term
               problemu, mislim da je prav, da pogledamo, kdaj je nastal ta izvirni greh, da smo
               izgubili evidence o vplačanih prispevkih za pokojninsko zavarovanje. Mi smo, jaz se
               sam dobro spomnim tega, ker sem to delo tudi sam opravljal, v času obstoja SDK-ja
               nismo mogli izplačati plač, če nismo priložili tudi virmane, tako imenovane virmane
               za plačilo prispevkov, ki jih je bivša SDK avtomatično unovčila. In s tem je bila
               dana garancija za to, da so bili prispevki eksaktno tudi plačani. Izvirni greh je
               torej nastal takrat, ko smo rekli, da SDK-ja ne rabimo več. Takrat se je začela
               anarhija na tem področju. Seveda, nekaj časa je trajalo, da so tisti najbolj
               iznajdljivi našli to varianto, da se lahko izognejo plačilu prispevkov za zaposlene
               za pokojninsko in invalidsko zavarovanje, in so to z veseljem in pridom izkoriščali,
               kar je močno narobe. Jaz popolnoma razumem ljudi, ki so bili pred tem, da se
               upokojijo, in ko so prišli na pokojninski zavod, so ugotovili, da prispevki za njih
               niso bili plačani. Mislim, da je bil to za njih pravi šok. In menim, da je bila
               država kriva, da se je to sploh dogodilo in dogajalo. Tega nismo ugotovili danes, to
               smo ugotovili že kar precej časa nazaj. Sam se spomnim, da je bil na eni od sej
               komisije za nadzor proračuna in drugih javnih financ ta problem izpostavljen. Bilo pa
               je to nekje na začetku našega mandata, v spomladanskem času leta 2005. Moram reči, da
               smo tudi na tej komisiji opozorili na ta problem, in mislim, da so se takrat
               strukture malo zganile. Bil sem močno zaprepaden, da se pri današnji tehnologiji, ki
               jo imamo na razpolago - jasno, da zadeva stane, vendar so možnosti na razpolago -,
               toliko časa pogovarjamo o tem, kako bomo uvedli to evidenco. Res pa je, in tudi moram
               priznati, da zadeve niso tako enostavne, da bi rekli, zdaj bomo pa roke skrajšali za
               eno ali za dve leti. Uvedba teh evidenc je proces in ta proces bi se moral začeti že,
               preden smo ukinili tako imenovani SDK. In če bi ta proces začeli takrat, sem
               prepričan, da se danes o tem problemu ne bi tu pogovarjali, ampak bi bil že povsem
               rešen. V današnji situaciji smo pač prisiljeni prisluhniti predlogu vlade in realnim
               rokom, ki so jih postavili. Zdi se mi malo nesmiselno, da bi mi zdaj tu ocenjevali,
               ali je treba za projekt eno leto manj. Prepričan sem, da so tisti, ki so se
               pogovarjali o tem projektu, postavili realne roke. In tudi če mi danes sprejmemo
               skrajšanje teh rokov, sem prepričan, da izvedba ne bo nič prej, kot je tam določeno.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bom prebral, kdo se je do sedaj prijavil še k besedi, da boste imeli
               boljšo predstavo: gospod Moge, gospod Brenčič, gospod Rezman in dr. Gantar. Torej,
               gospod Moge, izvolite.</p>
            </sp>
            <sp who="SDZ4:MogeRudolf">

               <speaker>RUDOLF MOGE:</speaker>

               <p>Hvala lepa za besedo. Mislim, da je področje evidenc na področju dela eden izmed
               bistvenih pokazateljev, kaj zmoremo in česa ne zmoremo, sploh zdaj, ko smo
               integrirani v Evropsko unijo. Zdi se mi, da ne državni zbor, ne vlada nista, vsaj kar
               se tiče kadrov z visoko izobrazbo, naredila tega, kar bi morala.</p>
               <p>Ena največjih reform na področju izobraževanja trenutno je zagotovo Bolonjski proces.
               Za izvedbo Bolonjskega procesa bi bilo najprej potrebno sprejeti programe. In šele
               sprejeti programi bi bili potem osnova za izvajanje tega procesa. Vendar za te
               programe je prav državni zbor tisti, ki blokira sprejem takšnih programov. S tem, da
               je odbor za visoko šolstvo na decembrski seji že pripravil za odločanje v državnem
               zboru zakon o naslovih in nazivih v visokem šolstvu. Kajti, program brez tega, če
               nekdo program konča, kakšen naziv dobi, ni kompleten.</p>
               <p>Vendar ste poslanci pozicije blokirali, da bi o tem zakonu razpravljali v državnem
               zboru in s tem naredili to, da nismo dali orodja v roke senatov fakultet oziroma
               visokih šol, da bi ta proces izpeljali. Sam sem pisal predsedniku državnega zbora, da
               naj vendar ta zakon uvrsti, da omogočimo univerzam, da spremlja svoje programe.
               Vendar zgodilo se je to, psi lajajo, karavana gre dalje. Kolegij mirne duše zopet ni
               uvrstil tega zakona na sejo. Pač pa se je zgodilo naslednje. Sam sem šel k
               predsedniku državnega zbora in predsednik državnega zbora dr. Cukjati mi je dal
               besedo, da bomo o tem razpravljali na aprilski seji. Zakon je pripravljen. Sedaj pa
               je na strani vlade. Vlada je mečkala in dolgo ni pripravila kompletne zakonodaje, ki
               bi urejal to področje. To je za teh 100.000 ljudi, ki imajo zdajšnje nazive in
               katerih sedanje nazive bi bilo treba prevesti v nazive po Bolonjskem procesu.</p>
               <p>Ta zakon je, kolikor sem jaz videl, v pripravi. Zakon o visokem šolstvu. Jaz vlado s
               tega mesta pozivam, da čim prej to opravi. Te rešitve, ki so v tem zakonu, da bi
               tisti, ki imajo univerzitetno izobrazbo po starem zakonu, dobili pač ustrezno
               kvalifikacijo, da lahko opravljajo dela na področjih druge stopnje, to je
               magisterija. Tisti, ki imajo sedaj magisterij, pa na področju doktorata in tako
               naprej. Pričakujem od vlade in predstavnice vlade, da se ta problem čimprej reši.
               Tudi zaradi tega, da ne bomo prikrajšali naših državljanov pri iskanju dela tudi v
               drugih državah EU.</p>
               <p>Mislim, da je dobra zakonodaja na posameznih področjih. Zagotovo je izobrazba eden
               izmed potrebnih pogojev za opravljanje dela. Tista zakonodaja je potrebna, da se
               čimprej sprejme. In ta zakonodaja potem omogoči šele dobre evidence na področju
               dela.</p>
               <p>Ker smo v tržni ekonomiji, ker smo vsak dan izpostavljeni pritiskom, kdo bo boljši,
               kdo bo bolj uspešen, bi pričakoval tudi od državnega zbora in od vlade to, da čimprej
               ta naš postopek sprejemanja teh dveh zakonov pospešimo, pripravimo. Ko bo to
               narejeno, upam, da bo nekje do poletja, pričakujem, da bo tudi vlada na svojih
               področjih intenzivirala ta proces. Zato se mi zdi, da je ta amandma, ki ga je
               zagovarjala poslanka mag. Majda Potrata, tak amandma, ki bi ga bilo vredno podpreti.
            </p>
            </sp>
            <sp who="SDZ4:PavlihaMarko">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Medtem se nam je na tribuni pridružila že druga skupina mladih obiskovalk
               in obiskovalcev, ki jih lepo pozdravljam v slovenskem parlamentu. Smo sredi
               obravnavanja amandmajev k predlogu zakona o evidencah na področju dela in socialne
               varnosti. Tako, da boste vedeli kaj se tu dogaja. Na vrsti je gospod Brenčič.</p>
            </sp>
            <sp who="SDZ4:BrenčičStanislav">

               <speaker>STANISLAV BRENČIČ:</speaker>

               <p> Hvala lepa. Ta zakon, o katerem razpravljamo, je potreben predvsem zaradi svojega
               temeljnega poslanstva, to je vzpostavitve centralne evidence pravic, ki se
               financirajo iz javnih sredstev. S tem pa ne samo pravic. Tudi obvezen obvez
               zavezancev iz tega naslova in s tem se lahko vzpostavi končno učinkovit nadzor in
               prepričuje zlorabe. Če pogledamo kaj pa je seznam evidenc iz 6. člena na podlagi
               katerih naj bi minister iz prvega odstavka 3. člena predpisal metodologije in tako
               naprej, potem če mislimo kot vlada z ekonomsko-socialnimi reformami resno, skoraj ne
               razumem, zakaj smo tako dolg rok zastavili, da zberemo te parcialne punkte, kjer se
               različne evidence zbirajo v centralni register.</p>
               <p>Jaz mislim, da mora biti interes vlade tukaj, da se ta rok skrajša, ker je to
               temeljno poslanstvo, na podlagi katerega se bo lahko vzpostavil učinkovit nadzor.</p>
               <p>Če samo vzamemo, recimo, zavod za zdravstveno varstvo in obseg neplačanih obvez do
               zavarovancev, potem bi moral biti res interes vlade, da postorimo vse, na podlagi
               česar lahko ta rok čim bolj skrajšamo, da imamo evidentnost tega, te vzpostavitve v
               najkrajšem času vzpostavljeno. Mislim, da bi bilo dobro razmisliti, morda je rok 1.
               januarja 2008 res predolg, ampak bojim se, da je 1. januar 2007 res prekratek, ampak
               1.1.2008 se mi zdi, da je pa predolg, da bi se mogla vlada zelo resno vprašati o
               smiselnosti skrajšanja tega roka, to je zaradi samega namena zakona celo po mojem
               potrebno. Ne vem pa, če je v tem roku to mogoče, kot predlaga amandma. To morate vi
               zelo resno presoditi. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Naslednji ima besedo gospod Rezman.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Ko smo predstavljali stališče poslanske skupine DeSUS, smo izrazili
               podporo temu zakonu, tudi pripravljenost, da podpremo amandmaje, ki so bili
               predstavljeni. Jaz ne vidim nobenega tehtnega razloga, da tega amandmaja ne bi
               sprejeli. Vidim, da tudi drugi, večina poslank in poslancev, ki so doslej govorili,
               to podpirajo in domnevam, da bi lahko dala svojo podporo tudi generalna, pardon,
               državna sekretarka, ker tudi ni navedla v svojem nastopu česa takega, kar bi
               preprečevalo skrajšanje tega predlaganega roka. Zakaj? Ker so centralne evidence
               pravzaprav samo sredstvo za to, da bomo lahko nekaj, kar smo si kot namen zadali,
               izvajali.</p>
               <p>Radi bi izvajali nadzor, radi bi preprečevali zlorabe bodisi posameznikov bodisi
               podjetij in da bi lahko to naredili, bi se morala vlada najbolj prizadevati, to je
               njen program, to je naš skupen program v koalicijski pogodbi, tudi tako zapisan, in
               vse je potrebno storiti za to, da bomo ljudi pred temi zlorabami zaščitili. Ker ni
               bilo napovedano, da je to nemogoče doseči do 1.1.2007, ampak je bilo prestavljeno,
               samo da je vlada izbrala drug primeren rok. Nekateri menimo, da ta primernost ni
               najustreznejša, jaz predlagam, da podpremo ta amandma, razen če bi državna sekretarka
               imela kakšne druge tehtne razloge in neizpodbitne argumente ter dokaze, da je to do
               1.1.2007 nemogoče narediti, sicer pa mislim, da bi morala storiti vse za to, da bi
               rok skrajšali.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Boste počakali, imamo še nekaj razpravljavce ali vmes? Dobro, potem pa
               dr. Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Bi rekel, da mi stališča okoli tega zakona nismo pripravljali, smo pa o njem veliko
               diskutirali. Jaz bom seveda govoril predvsem o tem amandmaju in o nekaterih stvareh,
               ki so bile tu rečene.</p>
               <p>Prvič, ta proces povezovanja evidence se je začel že precej prej, sicer danes tega
               zakona ne bilo na mizi.</p>
               <p>Drugič. Proces povezovanja evidenc je v vsebinskem, tehničnem, tehnološkem smislu
               razmeroma zahteven proces, ne bi pretiraval, vendar se je potrebno zavedati, da gre
               tu za kumulativne učinke povezovanja. Le-ti pa so lahko enako kot sodobni, enako
               lahko tudi usodni, če so evidence slabe, če se evidence lahko napačno povežejo in če
               ta informacijski sistem ne deluje, tako kot je potrebno.</p>
               <p>Jaz seveda vsebinsko podpiram ta amandma in bi ga želel podpreti, vendar pod pogojem,
               da vlada pove, v kolikšnem času je tehnično in vsebinsko sposobna izpeljati ta
               projekt. Ali ga je sposobna izpeljati leto prej ali ne? Če ga dejansko ni sposobna,
               potem mogoče to ni primerno za opozicijo poslanca.</p>
               <p>Potem jaz v tem roku ne bi vztrajal, ker ga ne bo mogla izpeljati in ker bodo s tem
               samo problemi. Toliko o tem. Se pravi, vendarle je potrebno vedeti, da je proces
               mogoče nekoliko bolj kompleksen in da je izjemno pomembno, da so ti ne samo povezani,
               ampak da so povezane ažurirane evidence. To je pogoj.</p>
               <p>Kljub vsemu smo imeli v LDS-u, še to bi povedal, kar nekaj pripomb, ampak smo se
               odrekli pisanju amandmajev, ker nič ne pomaga, ker do sedaj nikoli ni bilo tako rekoč
               nič sprejetega, in te domače naloge nismo delali.</p>
               <p>To, kar je izpustil zakon, pa je po mojem mnenju vprašljivo, je vloga EMŠO kot
               enotnega identifikatorja. Preprosto povedano, EMŠO kot identifikator pove preveč,
               pove dan, leto in mesec rojstva, pove spol in ve se, koliko približno novorojenih je
               vsak dan, vas bo na osnovi tega EMŠA nekdo, ki bi to želel, razmeroma hitro
               identificiral. Vem, da se nekdanji direktor urada statistike z menoj ne bo strinjal,
               še marsikdo, vendar bi bila davčna številka bistveno boljši in bolj uporaben
               generalni splošni identifikator, kajti zajema tudi tiste, ki EMŠA nimajo, pa so
               vključeni v sistem in so davčni rezidenti v Sloveniji. S temi tehničnimi, vsebinskimi
               vprašanji se nam ni zdelo pomembno ukvarjati, ker bi bil to stran vržen čas in napor.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Naslednji ima besedo gospod Horvat Jožef.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovane poslanke in poslanci! Jaz verjamem, da
               je amandma k temu 26. členu dobronameren, če pa se postavim v vlogo izvajalca tega
               zakona oziroma tega projekta, potem si ne bi upal priseči, da bom projekt realiziral
               do 1.1.2007. Tisti, ki smo se kdajkoli ukvarjali s pisanjem aplikacij, vemo, kaj
               pomeni integrirati informacijske otoke. Jaz trdim, da danes imamo v državi veliko
               kvalitetnih informacijskih otokov, informacijski otok je kvaliteten samo za sebe. Ko
               je treba te otoke integrirati v neko celino, potem je problem. Samo en primer bom
               povedal. Imamo različne metodologije v posameznih informacijskih otokih, imamo
               različne šifrante in treba se je zmeniti za enotne šifrante, za enotne standarde, za
               enotne metodologije in že pri tem izgubimo, trdim, najmanj pol leta. Je pa ta projekt
               izredno pomemben. Trdim namreč, če podjetje nima pravega integralnega informacijskega
               sistema, je takšno podjetje obsojeno na stagnacijo ali na še kakšen slabši scenarij.
               In če država nima integralnega informacijskega sistema, potem se ji dobro ne piše.
               Rajši bi podpisal, da se naj ta projekt izvede do 1.1.2008 in da se resnično do
               takrat izvede, in vsi bomo veliko pridobili s tem projektom. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Magistrica Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Če moram dobronamerno s tega amandmaja zagovarjati, potem bi znova rada
               opozorila na to, da se je napovedana integracija informacijskih otokov začela že v
               prejšnjem mandatu in je to projekt, ki je bil zamišljen in o katerem je bilo govora
               nenazadnje tudi ob interpelaciji proti tedanji vladi v prejšnjem mandatu, in sem
               nekaj teh ukrepov, ki so bili takrat, tudi spremljala, tako da čisto ničesar ni bilo
               narejenega, ni mogoče reči. Je pa vprašanje, ali tisto, kar je bilo narejeno, hočemo
               upoštevati ali ne. Jaz zelo spoštujem mnenje spoštovanega doktorja Gantarja, ki se je
               na informacijsko družbo moral tudi po svoji funkciji v prejšnjem mandatu zelo dobro
               spoznati, ampak če ponovno izhajam iz stališča uporabnika neke storitve, je
               bistvenega pomena ravno to, da so podatki bili zbrani, samo uporabniku nedostopni. Ko
               si da posameznik izračunati pokojnino, ugotovi, da mu inštitucija ni vplačevala
               prispevkov, in jaz verjamem, da je to šok in to ni bilo šele spomladi lanskega leta v
               tem mandatu ugotovljeno.</p>
               <p>To je bil problem, s katerim smo se soočali že v prejšnjem mandatu. Je tudi varuh
               človekovih pravic opozarjal na ta problem. S tega stališča zagovarjam ta amandma in
               zagovarjam ta amandma s stališča postavljenih prioritet. To je zame ključnega pomena.
               Verjamem, da je potreben čas, da je potrebno veliko energije, veliko dogovarjanja,
               ampak v prvi vrsti so pomembne prioritete, ko se odločamo, čemu bomo dali pri svojem
               delu prednost. In jaz bi pričakovala glede na vse, kar je bilo ob sprejemanju tega
               zakona ali ob razlaganju tega zakona povedanega, da je to prioriteta številka 1. Zato
               predlagani krajši rok. Hvala. Oprostite, samo še nekaj bi hotela dodati. Upam, da me
               ne boste okarali, ker se bom lotila celega 26. člena. Znova opozarjam, da se naš
               amandma dotika samo skrajšanja roka, ki je določen ministru za delo, družino in
               socialne zadeve. Da pa nismo dobili odgovora o tem, kaj meni vlada na pripombo
               zakonodajno-pravne službe, da bi poleg ministra za delo, družino in socialne zadeve
               morali v 26. členu biti določeni tudi roki vseh drugih pristojnih ministrov, na
               katere se sklicujemo v 3. členu. In če vidimo 3. in 26. člen v povezavi, bi se bilo
               treba vprašati tudi, kaj pomeni to in kako bomo ravnali v nadaljevanju. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Razprava je že zdavnaj pobegnila in dometa 26. člena in amandmaja, tako
               da ni nobene potrebe, da vas okaram. Naslednji ima besedo gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči! Cenjene kolegice in kolegi! Ta zakon je potrebno na nek
               način sprejeti, ker vendarle ščiti državljane pred delodajalci. Po drugi strani
               omogoča državi večjo evidenco. Nekaj pa je vseeno narobe, namreč ne ščiti državljanov
               pred državo in uradniki. Spet smo tam, pravzaprav tudi ta razprava kaže, da se vse
               usmerja v udobnost države. Tudi to o otrocih. Vse se da narediti, samo je pa
               zapleteno. To je pa res. Da se vse evidence združiti, ampak ne na ta način, da se jih
               na nek način unificira.</p>
               <p>Drug problem je pa seveda ta, da nikjer ni zapisano, kako je z evidentiranjem
               vstopanja evidence. Res nekje piše na kratko, da je treba za to biti upravičen in da
               moraš imeti neke razloge za to. Ampak mene pa vseeno zanima, kako bom jaz kot
               državljan vedel, kdo vse je brskal po mojih evidencah. Tam gre za zelo osebne
               podatke, iz različnih virov se bo to nabiralo. Zakaj bo vstopal do tja? Kaj bo počel
               z njimi? Tega mehanizma pa jaz kot državljan nimam. In to bi bilo treba urediti.
               Opozorila, da ta zadeva manjka, so bila. Zakonodajno-pravna služba je veliko govorila
               o tem. Informacijski pooblaščenec tudi, varuh človekovih pravic. Vrsta pomembnih
               dejavnikov, ki opozarja. Pred seboj imamo pa spet zakon, ki ima toliko pripomb, na
               četrtino členov so neki pomisleki. Vse je potegnjeno nekam v daljno bodočnost. Se
               pravi, ta čas, ko se bodo vzpostavljale enotne evidence, kdo bo imel dostop do teh
               podatkov.</p>
               <p>Zdaj gremo spet tako, korenček je tisto, da bodo ljudje na nek način zaščiteni, da
               bodo videli, ali delodajalci resnično vplačujejo sredstva, vse drugo je pod drugo
               oblastjo, policijski sistem, ni dobro.</p>
            </sp>
            <sp who="SDZ4:PavlihaMarko">

               <speaker>PODPREDSENDIK DR. MARKO PAVLIHA:</speaker>

               <p>Hvala lepa. Bi želel še kdo razpravljati o tem amandmaju, če ne, dam besedo državni
               sekretarki, da bi lahko govorila na koncu? Noben več. Gospa državna sekretarka.</p>
            </sp>
            <sp who="SDZ4:CotmanMarjeta">

               <speaker>MARJETKA COTMAN:</speaker>

               <p>Še enkrat bi poudarila, da pri določanju rokov smo bili vezani na obstoječo
               zakonodajo, ki določa roke v posameznih zakonih, kdaj se morajo določene evidence
               sprejeti. Glede gospoda Guliča, pristojnosti informacijskega pooblaščenca, moram
               poudariti, da smo čisto vse pripombe, ki jih je imel informacijski pooblaščenec,
               upoštevali v teh zakonih in so vsi podatki zavarovani, ker se mora predhodno
               obvestiti informacijskega pooblaščenca.</p>
            </sp>
            <sp who="SDZ4:PavlihaMarko">

               <speaker>PODPREDSENDIK DR. MARKO PAVLIHA:</speaker>

               <p>Hvala lepa. Zaključujem razpravo k 26. členu in pričujočemu amandmaju in dajem v
               razpravo 27. člen in ponovno amandma poslanske skupine Socialnih demokratov. Želi kdo
               besedo? Mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Saj pri tem amandmaju gre za enako težnjo - skrajšati rok. Uskladili smo ta
               rok z drugimi predpisanimi roki ali pričakovanimi v 27. členu, obrazložitev je pa v
               tem primeru res zelo usmerjena na področje evidenc o stroških dela. Sodimo, da je to
               področje izredno občutljivo, res so bili podatki zbrani, ampak niso bili posamezniku
               dostopni, ni mogel vedeti, kako je delodajalec vplačeval. Jaz posebej opozarjam na
               to, da so znani primeri, ko celo javni zavodi, celo šole niso plačevale prispevkov za
               socialno varnost in je šele takrat, ko si je posameznik dal izračunati pokojnino in
               ugotavljati, katero obdobje za odmero dohodnine je najugodnejše, ugotovil, da ni bilo
               plačano, kar bi moralo biti poravnano. Zato menimo, da je skoraj dveletni rok za
               izdajo podzakonskega predpisa, ki bi omogočil spremljanje podatkov iz evidence o
               stroških dela, absolutno predolg. In zato menimo, da bi pristojni minister, to je v
               tem primeru minister za finance, moral omenjeni podzakonski predpis izdati do 1.
               januarja leta 2007. In menimo, da tu res ne more biti takšne zadrege pri zahtevnosti
               tega podzakonskega akta, da bi morali čakati do leta 2008. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSENDIK DR. MARKO PAVLIHA:</speaker>

               <p>Hvala. Mag. Capuder.</p>
            </sp>
            <sp who="SDZ4:CapuderFranc">

               <speaker>MAG. FRANC CAPUDER:</speaker>

               <p>Hvala lepa. Ko se je pri prvem amandmaju oglasila gospa državna sekretarka, je
               omenila, da so določeni roki vezani na dva zakona, in sicer zakon o davčnem postopku
               in zakon o pokojninskem in invalidskem zavarovanju, ki določita neke druge skrajne
               roke. In eden prvih teh skrajnih rokov je določen v 228. členu zakona o pokojninskem
               in invalidskem zavarovanju, ki določa, da Durs vzpostavi in vodi evidenco o
               prispevkih, ki so jih izplačevalci plač ali nadomestil plač plačali za vsakega
               zavarovanca do leta 2008. Prvi ta rok je leto 2008 in je hkrati tudi rok za izdelavo
               tega podzakonskega akta, ker je planiran, tako kot je planiran v predlogu zakona. In
               v poslanski skupini Nove Slovenije tega amandmaja ne bomo podprli.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? Zaključujem razpravo. O amandmajih bomo v skladu s časovnim
               potekom seje zbora odločali danes v okviru glasovanj, pol ure po končani 16. točki
               dnevnega reda oziroma najkasneje ob 19. uri in 35 minut. S tem prekinjam to točko
               dnevnega reda.</p>
               <p>Se zahvaljujem državni sekretarki za sodelovanje.</p>
               <p>Mi pa prehajamo na <title>4. TOČKO DNEVNEGA REDA - NA DRUGO OBRAVNAVO PREDLOGA ZAKONA O
                  EVIDENTIRANJU NEPREMIČNIN.</title> Med nami pozdravljam gospoda Seliškarja,
               direktorja geodetske uprave in tudi državnega sekretarja, ki se bo verjetno čez
               minuto pridružil, mag. Starmana. Skupni čas za razpravo je 2 uri in 50 minut. Predlog
               zakona je v obravnavo zboru predložila vlada in besedo dajem predstavniku, mag.
               Starmanu.</p>
            </sp>
            <sp who="SDZ4:StarmanMarko">

               <speaker>MAG. MARKO STARMAN:</speaker>

               <p>Najlepša hvala, gospod podpredsednik. Spoštovani zbor! Nov zakon o evidentiranju
               nepremičnin uvaja poenostavitve, dopolnitve in spremembe, ki vzpostavljajo pogoje za
               učinkovitejše in kakovostnejše zbiranje in vodenje podatkov o nepremičninah ter večjo
               možnost povezovanja javnih evidenc. Predlagane spremembe dosedanje ureditve bodo
               povečale pravno varnost lastnikov, hkrati pa vzpostavile pristojnosti države in
               lokalnih skupnosti za zagotovitev večje kvalitete evidenc. S predlaganim zakonom o
               evidentiranju nepremičnin so tako izpostavljeni in zagotovljeni pogoji za kakovostni
               in večnamenski sistem evidentiranja nepremičnin. Vsi vemo, da so urejeni, točni,
               ažurni podatki o nepremičninah pomembni tako za posameznika kot za javne oblasti.
               Večnamenske evidence in nepremičninski sistemi omogočajo objektivno oblikovanje in
               vodenje tudi socialne, prostorske, zemljiške, davčne in stanovanjske ter drugih
               politik posega v prostor. Enostavno in hitro dostopni podatki omogočajo kakovostnejše
               odločanje pri načrtovanju in projektiranju ter predvsem posameznikom zagotavljajo
               stopnjo varnosti v prometu z nepremičninami kot tudi pri varovanju lastninskih
               pravic.</p>
               <p>V Sloveniji v obdobju zadnjih nekaj let potekajo različne aktivnosti, ki imajo za
               cilj zagotavljanje popolnih in kakovostnih nepremičninskih evidenc. Vzpostavljeni in
               že uveljavljeni ter znani so novi postopki na tehnološki, vsebinski ter
               organizacijski ravni, ki zahtevajo ustreznejšo normativno ureditev, saj bo le tako
               možno optimalno izkoristiti vse prednosti novih dognanj.</p>
               <p>Osnovni cilj zakona je vzpostaviti kakovosten sistem evidentiranja nepremičnin.
               Predlog zakona v skladu s sodobnimi mednarodnimi trendi in usmeritvami stremi k
               vzpostavitvi večnamenskih podatkov o nepremičninah in oblikovanju nepremičninskega
               sistema, ki bo poleg tradicionalnih funkcij, predvsem lastniške in davčne,
               zagotavljal podlago za široko uporabo podatkov za različne namene.</p>
               <p>S predlaganim zakonom o evidentiranju nepremičnin želimo doseči predvsem
               poenostavitev postopkov za vpis novih ali spremenjenih podatkov o nepremičninah,
               zagotoviti popolne in ažurne podatke o vseh nepremičninah, omogočiti izboljšanje
               kakovosti podatkov, ki jih že imamo in novih, zagotoviti čim enostavnejši in hiter
               dostop do podatkov, v skladu s sodobnim načelom dostopa do informacij javnega
               značaja. Predlagana ureditev poenostavlja postopke vpisa podatkov o nepremičninah. S
               poenostavitvijo postopkov za vpis podatkov o nepremičninah oziroma spremembo smo
               poiskali čim enostavnejše in hitre rešitve, ob tem pa zagotovili polno pravno varnost
               lastnikov nepremičnin.</p>
               <p>Z zakonom o evidentiranju nepremičnin, državne meje in prostorskih enot je bil leta
               2000 uveden kataster stavb, ki omogoča evidentiranje sestavnih delov stavb, to je
               stavb in etažnih oziroma drugih delov stavb. Večina stanovanjskih stavb v etažni
               lastnini je zaradi interesa lastnikov stanovanj že evidentiranih v katastru stavb. Za
               zagotovitev podatkov o vseh stavbah novi zakon predvideva tako imenovano razgrnitev
               podatkov o vseh stavbah in delih stavb na območju celotne države. Z enkratnim
               projektom bodo tako preverjeni, dopolnjeni in izboljšani podatki o celotnem stavbnem
               fondu v Sloveniji. Razgrnjeni bodo podatki za 1,6 milijona stavb in delov stavb.
               Zaradi uvajanja sistema množičnega vrednotenja nepremičnin ter zagotavljanja podatkov
               za statistične namene bodo za vse stavbe in dele stavb zbrani še dodatni podatki, ki
               so v zakonu taksativno navedeni. Gre za projekt, ki pa ne bo imel le enkratnega
               pomena, ampak se bo na podlagi tako ažurnih in dodelanih podatkov lahko sistem
               nadgrajeval. Vzdrževanje zemljiškega katastra in katastra stavb je zaradi vključitve
               strank v vse faze postopka postopen in neenakomeren. Pravila vodenja navedenih
               evidenc ne omogočajo nujno hkrati evidentiranja dejanskega stanja. Zato se s
               predlaganim zakonom o evidentiranju uvaja nova evidenca, tako imenovan register
               nepremičnin, v katerem bo omogočeno enostavnejše evidentiranje podatkov o dejanskem
               stanju nepremičnin po uradni dolžnosti in pravilih stroke. Z vzpostavitvijo registra
               nepremičnin je zagotovljena možnost evidentiranja dejanskega stanja vseh podatkov o
               nepremičninah. Register nepremičnin je javna evidenca in je hkrati določen tako, da
               je večnamensko odprt sistem, ki omogoča povezovanje z drugimi zbirkami podatkov
               oziroma omogoča, da različni uporabniki v svojih predpisih v skladu s svojimi nameni
               dopolnjujejo njegovo večnamenskost, da določijo dodatne podatke v zvezi s temi
               nepremičninami. Vsem uporabnikom bo zagotovljen brezplačen vpogled v podatke. Drug
               način uporabe podatkov pa bo omogočen ob minimalnih stroških, ki bodo delno pokrivali
               stroške vodenja in zagotavljali dostop do podatkov.</p>
               <p>Predlog novega zakona o evidentiranju nepremičnin pomeni prvi korak pri oblikovanju
               enotnega nepremičninskega sistema, ki bo zaokroževal evidentiranje stvarno-pravnih
               pravic na nepremičninah, vrednosti nepremičnin in rabe nepremičnin tako v
               institucionalnem kot v evidenčnem smislu ter v smislu financiranja sistema in podpore
               trgu nepremičnin.</p>
               <p>Predlog zakona za to prinaša novosti in je zato to novi zakon na tem področju.
               Določitev nepremičnin je povzeta po definiciji stvarno-pravnega zakonika, ob tem pa
               ohranjamo že uveljavljeno definicijo zemljišča in kaj so pripadajoče sestavine
               zemljišča, kot je to sedaj v zemljiškem katastru in katastru stavb. Določa se
               jasnejša povezava med sedanjimi sistemi zemljiške knjige, zemljiškega katastra in
               katastra stavb, uvaja se nove podatke, ki bodo omogočali uvedbo sistema množičnega
               vrednotenja nepremičnin ter uvajanja novega podatka o vrednosti nepremičnin.</p>
               <p>Zavedamo se, da so marsikatere občine že danes za namene nadomestila za uporabo
               stavbnih zemljišč imele zelo kvalitetno evidenco nepremičnin, in zakon predvideva, da
               se vse že obstoječe evidence, ki so kvalitetne, upoštevajo in nadgrajujejo z že
               omenjeno razgrnitvijo.</p>
               <p>Skupaj s službami državnega zbora je odbor, kot bo kasneje predstavljeno, pripravil
               določene amandmaje, ki gredo v smeri razjasnitve in jasnejše določitve določenih
               procesnih vprašanj.</p>
               <p>Spoštovani, prepričan sem, da bo s predlaganim zakonom na ustrezen način urejen
               pomemben segment delovanja države, ki vpliva tako na delovanje oblasti kot tudi na
               konkurenčne možnosti posameznikov ter gospodarskih subjektov, zato predlagam, da
               predlagan zakon tudi sprejmete. Najlepša hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Predlog zakona je obravnaval tudi odbor za okolje in prostor kot matično
               delovno telo in vabim predsednika odbora, gospoda Petana, da predstavi poročilo.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Predstavniki vlade, spoštovani! Odbor
               državnega zbora za okolje je opravil drugo obravnavo predloga zakona o evidentiranju
               nepremičnin, ki ga je državnemu zboru Republike Slovenije v redni postopek
               posredovala vlada Republike Slovenije. Predloženemu zakonu so pisna mnenja in
               pripombe posredovali zakonodajno-pravna služba državnega zbora, Državni svet
               Republike Slovenije, pooblaščenec za dostop do informacij javnega značaja in
               Gospodarska zbornica Slovenije, združenje zaposlovanje z nepremičninami. V uvodu je
               minister za okolje in prostor, gospod Janez Podobnik, poudaril temeljne cilje
               predloga zakona, ki zagotavlja vzpostavitev sistema, evidentiranje nepremičnin na
               način, da bodo preko pravnih postopkov na pobudo lastnikov ter z uporabo različnih
               sodobnih strokovno-tehničnih metod in postopkov na pobudo države oziroma lokalnih
               skupnosti nepremičninske evidence popolne in podatki v njih kakovostni. Predlog
               zakona o evidentiranju nepremičnin v skladu s sodobnimi mednarodnimi trendi in
               usmeritvami ter priporočili stremi k vzpostavitvi večnamenskih podatkov o
               nepremičninah in oblikovanju nepremičninskega sistema, ki bo zagotavljal podlago za
               široko uporabo podatkov za različne namene na ravni države, lokalnih skupnosti,
               posameznih lastnikov, investitorjev in drugih uporabnikov. Predlog zakona temelji na
               načelih in poenostavitvah, ki se nanašajo na poenostavitev postopkov vpisa
               nepremičnin v nepremičninske evidence, zagotavljanje popolnosti podatkov
               nepremičninskih evidenc na način razgrnitve evidentiranih podatkov o nepremičninah,
               sistemskemu urejanju vpisov v nepremičninski kataster stavb, register nepremičnin in
               postopno izboljšanje kakovosti podatkov o nepremičninah, zagotavljanje ažurnosti
               podatkov o nepremičninah in podobno. Zakonodajno-pravna služba državnega zbora je v
               svojem mnenju podala konkretne pripombe posameznim členom predloga zakona, ob tem pa
               opozorila, da je pri določanju pristojnosti, vzpostavitvi vodenja in vzdrževanja
               zemljiškega katastra, katastra stavb, registera nepremičnin, evidence državne meje,
               registra prostorskih enot kot pristojni organ določena Geodetska uprava Republike
               Slovenije. In sledeč zakon o državni upravi bi moralo biti kot pristojni organ, ki
               opravlja upravne naloge s področja geodezije, navedeno pristojno ministrstvo, to je
               ministrstvo za okolje in prostor. Določitev organa v sestavi, ki se konkretno ukvarja
               z zadevno problematiko, pa naj bi bila stvar vladne uredbe.</p>
               <p>V razpravi je sodeloval tudi predstavnik državnega sveta Republike Slovenije, ki je v
               svojem mnenju podprl sprejem predloga zakona, opozoril na zagotovitev, po njegovem,
               manjkajočih sredstev v državnem proračunu za leto 2006 in 2007. V razpravi o
               posameznih členih predloga zakona so člani odbora opozorili in namenili pozornost
               določbi 58. člena, ki ureja, to je še posebej 58. člen, ki ureja upravni postopek
               evidentiranja upravne komasacije in možnost za širitev oziroma spremembo območja
               komasacije med upravnim postopkom. Ravno tako je člane odbora ob razpravi, ki je v
               98. členu v predlogu zakona, zanimalo, zakaj je kot nepremičnina obravnavana le
               stavba, saj se lahko na parceli nahajajo tudi drugi objekti velike vrednosti, ki jih
               predlog zakona ne zajema. Člani odbora so posebno pozornost v razpravi namenili tudi
               določbi 115. in 117. člena predloga zakona, ki opredeljujeta javnost izdajanja
               podatkov in izdajanja podatkov proti plačilu, ko gre za ponovno uporabo podatkov, in
               se sredstva, pridobljena na ta način, opredeljujejo kot lastna dejavnost. Odbor je
               kasneje tudi sprejel amandmaje k vrsti členov, nekaj je bilo vsebinskih, veliko je
               bilo tudi čisto redakcijskih na predlog zakonodajno pravne službe. Odbor je po
               končani razpravi o členih predloga zakona ter razpravi in glasovanju o vloženih
               amandmajih in amandmajih odbora v skladu s 128. členom poslovnika državnega zbora
               glasoval še o vseh členih predloga zakona in jih tudi sprejel. Ob upoštevanju
               sprejetih amandmajev je v skladu s 133. členom poslovnika državnega zbora pripravljen
               dopolnjen predlog, ki ima vse spremembe, ki so bile tudi sprejete, z vsemi amandmaji
               in je to tudi sestavni del poročila. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Prvi imam besedo gospod
               Robert Hrovat v imenu SDS.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala za besedo, gospod podpredsednik. Spoštovani predstavnik vlade, kolegice in
               kolegi! Zakon o evidentiranju nepremičnin, ki ga obravnavamo, je sistemski zakon, ki
               ureja področje evidentiranja vseh nepremičnin v Republiki Sloveniji ter področje
               evidentiranja podatkov o prostorskih enotah in o državni meji. Takšna vsebinska
               zaokroženost zakona je bila določena z uveljavitvijo zakona v letu 2000. Pri
               ugotavljanju stanja te temeljne evidence o zemljiščih je potrebno upoštevati pretekli
               odnos do lastninjenja na nepremičninah v obdobju družbene lastnine. Vemo, da trg
               nepremičnin tedaj praktično ni obstajal in da se nepremičnina ni pojmovala kot
               gospodarska dobrina, kar je povsem nasprotno temu, kot je to danes. Vsi dobro vemo,
               da je trg nepremičnin v Republiki Sloveniji v zadnjih nekaj letih postal izredno
               dejaven. Samo na osnovi podatkov odmere davka za promet z nepremičninami je v
               Republiki Sloveniji v zadnjih petih letih zaznati 115% povečanje izvedenih transakcij
               nepremičnin.</p>
               <p>Ti in še nekateri drugi podatki, ki so omenjeni v vladnem gradivu, kažejo, da država
               preprosto mora vzpostaviti evidence, ki bodo omogočale razvoj trga nepremičnin,
               investicij in gospodarstva.</p>
               <p>Podatki o nepremičninah, se pravi, zemljiški kataster ter kataster stavb, ki je še v
               nastajanju, poleg tega pa še kataster gospodarske javne infrastrukture, ki ga sploh
               še ni, so trenutno nepopolni, neažurni in slabe kakovosti. Osnovni cilj predloga
               zakona je vzpostaviti sistem evidentiranja nepremičnin na način, da bodo prek
               upravnih postopkov na pobudo lastnikov ter z uporabo različnih sodobnih strokovno
               tehničnih metod in postopkov na pobudo države oziroma lokalnih skupnosti
               nepremičninske evidence popolne in podatki v njih kakovostni.</p>
               <p>V predlogu zakona je še vedno ločena pristojnost izvajanja tehničnega in upravnega
               dela izvajanja postopkov in pristojnost za izvedbo postopkov evidentiranja
               nepremičnin v evidenci zemljiškega katastra in katastra stavb. Vendar na osnovi
               nekajletne prakse in izražene nujnosti vzpostavitve podatkov o stavbah in delih stavb
               predlog zakona določa tudi vzpostavitev nove evidence, in sicer registra nepremičnin,
               kar je več kot dobrodošla dopolnitev in sprememba.</p>
               <p>S predlaganimi spremembami se poenostavljajo tudi postopki vpisa urejenih in
               spremenjenih mej parcel v zemljiškem katastru, predvsem v primerih, ko se doseže
               sporazumna rešitev že na terenu samem, kjer postopek vodi geodetsko podjetje. V teh
               primerih geodetska uprava brez vsebinskega pregledovanja postopka v skladu s
               skrajšanim upravnim postopkom evidentira novo stanje v evidencah, ob čemer je
               odgovornost geodetskega podjetja za izvedbo postopka seveda povečana.</p>
               <p>Podobno velja za evidentiranje stavb in delov stavb v katastru stavb. S
               poenostavitvijo postopkov se poveča možnost za odpravo obstoječih zaostankov,
               predvsem na področju postopkov zemljiškega katastra. V predlogu zakona je dan poseben
               poudarek zagotavljanju pogojev za pridobitev nepremičninskih podatkov v danes še
               nepopolnih nepremičninskih evidencah ter izboljšanje kakovosti obstoječih
               podatkov.</p>
               <p>Kot je razvidno iz same obrazložitve zakona, predlog zakona določa način
               evidentiranja oznake stanovanj in poslovnih prostorov, kot to določa stanovanjski
               zakon, ter na ta način sistemsko evidentira ta podatek kot podatek katastra stavb in
               registra nepremičnin.</p>
               <p>Predlog zakona o evidentiranju nepremičnin sledi ciljem, da se vzpostavi enoten
               nepremičninski sistem v Republiki Sloveniji, in poslanska skupina Slovenske
               demokratske stranke bo zakon skupaj z amandmaji koalicije seveda podprla. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji je dr. Gantar, ki bo predstavil stališče LDS.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Gospod podpredsednik, spoštovani gospod državni sekretar, gospod direktor, spoštovane
               kolegice in kolegi! V LDS pozdravljamo odločitev vlade, da pripravi nov zakon o
               evidentiranju nepremičnin, s katerim naj bi nadomestili stari zakon o evidentiranju
               nepremičnin, državne meje in prostorskih enot; in verjetno je tudi prav, da se
               skrajša ta dolgi naslov. Ta zakon je treba spremeniti tudi zaradi tega, ker so
               izkušnje z izvajanjem prejšnjega zakona prinesle nekaj novih rešitev, novih pogledov
               in je prav, da dobimo nov zakon, ne samo spremembe starega. Vendar moram priznati, da
               nismo preveč zadovoljni z rezultatom, ki je prišel na naše poslanske klopi; o tem
               malo pozneje.</p>
               <p>Razlogov za pripravo novega zakona je torej več. Verjetno je najbolj pomemben razlog
               dejstvo, da stvarnopravni imenik na novo določa pojem nepremičnine kot zemljišča s
               pripadajočimi sestavinami, stavbami ali deli stavb in zahteva uvedbo registra
               nepremičnin, kar ta zakon tudi stori.</p>
               <p>Predvsem je treba opozoriti tudi na to, da je napredek na področju informacijske
               tehnologije povezan z GPS, omogoča bolj natančne in hitrejše tehnike, zajemanje in
               obdelavo podatkov, kar tudi zahteva določene prilagoditve v zakonu. Zakon tudi
               omogoča oziroma postavlja osnove za izvedbo prenove informacijskega sistema in
               izvedbo razgrnitve podatkov in pridobitev podatkov za register nepremičnin in
               kataster stavb. Naslednje bo potrebno nameniti v letu 2006 1,2 milijarde in potem za
               2007 še 860 milijonov tolarjev, plus še nekatere druge naloge, ki so finančno
               nekoliko manj zahtevne. To so velika sredstva.</p>
               <p>Na obravnavi na matičnem odboru nismo zvedeli kaj dosti o logističnih in drugih
               pripravah na projekt, zato lahko samo upamo, da bo imela pri tem stroka glavno
               besedo, ne pa tudi interesi politikov. Upam pa, da bomo vsaj na odboru za okolje in
               prostor kaj več zvedeli o tem projektu, preden se bo začel izvajati.</p>
               <p>Predlog zakona o evidentiranju nepremičnin, tudi zaradi tega, ker je v obravnavi tudi
               zakon o množičnem vrednotenju nepremičnin, običajno veliko poslank in poslancev
               povezuje z bodočim zakonom o davku na nepremičnine. Seveda so dobre nepremičninske
               evidence nujen pogoj za pravično obdavčenje, ni pa zakon namenjen samo temu ali
               predvsem temu. V bistvu je ta zakon poleg zakona o geodetski dejavnosti na nek način
               temeljni zakon geodezije in ureja še vrsto drugih stvari, ki niso povezane samo z
               evidenco nepremičnin v povezavi z obdavčenjem. Kljub temu pa se ob tem zakonu
               preprosto ni mogoče izogniti problematiki obdavčenja nepremičnin. In naj samo rečem,
               da se bo vsaka postavitev obdavčenja nepremičnin, ki bo želela uvesti davke na
               nepremičnine oziroma spremeniti samo zato, da bi polnila občinske proračune, končala
               v zmedi, kaosu in uporu davkoplačevalcev. Obdavčenje nepremičnin mora biti v funkciji
               poseditvene in urbane politike, ne pa kot davčni prihodek.</p>
               <p>Prav v tej luči, s tega vidika zakonu očitamo nekaj pomanjkljivosti ali slabosti. Že
               je bil omenjen 98. člen, ki določa konkretno določitev nepremičnin. Sami vidite, da
               je razmerje med parcelo in stavbo definirano na pet možnih načinov oziroma stavbami
               in deli stavb. Jasno pa je, da ta način definicije, ki je sicer korekten na parceli,
               ne bo omogočil diferenciranja dveh objektov, ki imata, recimo, z vidika obdavčenja
               lahko povsem različen status. Ne bom govoril sedaj o primerih, ki so bili navedeni na
               odboru. Vendar tega register ne bo zaznal. Nekaj od tega rešuje 104. člen, ki omogoča
               geodetski službi, da z vprašalniki zbira določene podatke lastnikov. Ta je močno
               pretiravanje in o tem bom govoril pozneje.</p>
               <p>Da skrajšam, ker se mi čas izteka. V poslanskem klubu LDS smo imeli kar obsežno
               razpravo in sta se oblikovali dve stališči. Na eni strani smo bili tisti, ki menimo,
               da je ta zakon o evidentiranju nepremičnin pomemben sam po sebi, kot temeljni zakon
               geodetske dejavnosti, in ga je smiselno podpreti, seveda tudi poskušati popraviti
               <gap n="..."/><stage xml:id="Redna-15-2006-03-29.stage6">/Opozorilni znak za konec razprave./</stage>, ali pa drugo stališče, ki pravi, da bi ta
               zakon bilo potrebno sprejeti skupaj z zakonom o vrednotenju nepremičnin. Ker je to
               velika politična tema, smo pustili poslanke in poslance v LDS-u, da se sami odločijo,
               državnemu sekretarju in direktorju pa možnost, da nas <gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Dr. Gantar, čas.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p><gap n="..."/> prepričajo, da nas čim več glasuje za ta zakon. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Veber, v imenu socialnih demokratov.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo, predsedujoči in lep pozdrav vsem v imenu socialnih demokratov.
               Predlog zakona o evidentiranju nepremičnin je zagotovo eden od pomembnejših zakonov
               in želim povedati, da se je ta projekt začel že v letu 2000, ko smo v Sloveniji
               začeli z največjim nepremičninskim projektom po osamosvojitvi. Projekt je bil
               usmerjen v izdelavo digitalnih katastrskih načrtov, fotogeometričnega zajema vseh
               stavb, izdelava orto foto načrtov, informatizacijo in odpravo zaostankov na
               zemljiških knjigah. Zelo aktualni in potrebni podatki. Ob tem je bila pomembna
               usmeritev tudi v proučitev za vzpostavitev nepremičninskega sistema zaradi razvoja
               sistema množičnega vrednotenja za namen obdavčitve, hipotekarnega bančništva in
               informacijskega vidika. Rezultati opravljenega dela so zagotovo v praksi tudi v tem
               obdobju vidni, saj mnoge naloge pri obdelavi digitalnih katastrskih načrtov in orto
               foto načrtov ter tudi sprejem zakona o hipotekarni in komunalni obveznici kažejo na
               to, da so vzpostavljeni pogoji, da se lahko razvije učinkovit nepremičninski trg. V
               proceduri pa imamo danes tudi sam zakon o evidentiranju nepremičnin in temu naj bi
               sledil tudi zakon o vrednotenju le-teh. Pomembno in obsežno gradivo in ta naloga bo v
               veliki meri, kako bomo opravili, odvisna od geodetske službe, kjer je za tehnični del
               postopkov pristojen zasebni sektor, za upravni del pa državna geodetska služba. V
               dosedanji praksi se je pokazalo, da je veliko neučinkovitosti zaradi povečanega
               upravnega in administrativnega dela na strani geodetske uprave, saj je sam postopek,
               ki določa dokončnost meje, zelo dolgotrajen. Danes pa potrebujemo hitro odzivanje in
               odzivanje, ki motivira vlaganja in s tem investiranja ter razvoj. Zato je potrebno na
               nepremičninskem področju vzpostaviti večnamenske evidence in sisteme, ki bodo
               omogočili objektivno oblikovanje in vodenje socialne, prostorske in davčne politike.
               Tudi sedanji sistem, če govorimo o odmeri nadomestila za uporabo stavbnega zemljišča,
               je potrebno nadomestiti s sodobnim sistemom davka na nepremičnine, za katerega se bo
               davčna osnova določila kot tržna vrednost. Podatke o številu, vrsti, površini,
               kakovosti in lokaciji nepremičnine je treba povezati s prebivalci in v taki povezavi
               omogočati izvajanje socialne politike ter regionalnih razvojnih politik.</p>
               <p>Mi se danes še vedno srečujemo z velikimi razlikami v regionalnem razvoju oziroma v
               razvoju posameznih regij, tudi na področju sociale ugotavljamo, da so razlike večje
               in se ne zmanjšujejo, tako da je zmanjševanje razlik ena od pomembnih usmeritev, ki
               jo bomo pri Socialnih demokratih sledili pri izvajanju tega zakona. In če bo pri tem
               zakonu doseženo to, kar je zapisano med cilji, da bodo poenostavljeni postopki pri
               vpisu nepremičnine, da se bo zagotavljala popolnost podatkov o nepremičninah ter da
               se bo zagotavljala ažurnost podatkov, bo zagotovo dosežen zelo pomemben cilj, bojimo
               pa se, da bo dosega teh ciljev nekoliko otežena ali pa težja, kot se kaže na prvi
               pogled, kajti že poenostavitev postopkov ali popolnost podatkov je lahko v nekem
               trenutku med seboj v nasprotju, tako da je za pričakovati, da bo prišlo pri izvajanju
               tega zakona tudi do sporov oziroma nejasnosti. Zato bo potrebno zagotoviti znatna
               sredstva, ki so tudi predvidena v tem proračunu, da bo zakon čim učinkovitejši. Nas
               pa skrbi, ker v proračunu za leto 2006 in 2007 ni zagotovljenih sredstev, če k temu
               dodamo še vzporedno evidenco, ki jo vodi ministrstvo za kmetijstvo s tako imenovanimi
               Gerki, ugotavljamo, da se nekako izgublja učinkovitost porabe javnih sredstev. In
               želimo si, da bi imeli en zakon, ene evidence in le-te dovolj učinkovite. Zakon bomo
               v tej fazi podprli.</p>
            </sp>
            <sp who="SDZ4:PavlihaMarko">

               <speaker>PODPREDSENDIK DR. MARKO PAVLIHA:</speaker>

               <p>Hvala lepa. K besedi vabim gospoda Kokalja v imenu NSi.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Pred sabo imamo zelo pomemben zakon. Zakon, ki celovito ureja področje evidentiranja
               nepremičnin, bo imel velike posledice tako za državo kot tudi za državljanke in
               državljane. Republika Slovenija danes nima podatkov o številu, vrsti in kakovosti
               nepremičnin za namene izvajanja svojih razvojnih strategij, vsaj ne zbrane po enem
               določenem, jasnem in preglednem standardu. Zato mora tudi na nepremičninskem področju
               vzpostaviti večnamenske evidence in sisteme, ki bodo omogočali objektivno oblikovanje
               in vodenje socialne, prostorske in davčne politike. V Republiki Sloveniji se že nekaj
               let postavljajo vprašanja popolnosti in kakovosti nepremičninskih evidenc za
               izvajanje omenjenih politik ter s tem v povezavi, o nujnosti njihove vzpostavitve
               oziroma nadgraditve. Leta 2000 je začel veljati sedanji zakon o evidentiranju
               nepremičnin državne meje in prostorskih enot. Ta zakon je poleg evidence zemljiškega
               katastra, ki ga imamo po zaslugi Marije Terezije, uvedel še kataster stavb in
               kataster gospodarske javne infrastrukture, ki pa sta še v nastajanju. Vrsta
               spremljajoče nepremičninske zakonodaje pa je nastala po letu 2000. Predlagani zakon v
               primerjavi s sedaj veljavnim zakonom poenostavlja postopke, zagotavlja popolnejše
               podatke, zagotavlja ažurnejše podatke, upamo, da zmanjšuje upravno-administrativno
               delo uradnikov na geodetski upravi. Zakon vzpostavlja novo evidenco, register
               nepremičnin in kot njegov del podatkov o stanovanjih in o stalno oziroma začasno
               prijavljenih prebivalcih na stanovanjih. Poleg nove evidence se nam zdi
               najpomembnejša sprememba poenostavitev geodetskih postopkov. Vsi, ki smo v zadnjih
               letih imeli potrebo po kakšnem geodetskem postopku, vemo, da so bili ti postopki
               izredno birokratsko dolgotrajni in nenazadnje tudi zelo dragi, še posebej je to
               veljalo za postopke, če so bili lastniki zemljišč neznani, pokojni ali so se izmikali
               sodelovanju v teh postopkih. V takih primerih so lahko postopki trajali celo večnost
               ali pa jih sploh ni bilo mogoče izvesti ali dokončati. Povsem nesmiselno je bilo
               dvojno ali večkratno izvajanje zaradi nestrinjanja z mejo, ki se je urejala. Prav to
               je dostikrat povzročalo preveliko zapletenost. Po obstoječem zakonu se stranke v
               postopku niso mogle odpovedati pravici do pritožbe in so na vsak način morale čakati
               predpisanih 15 dni, da je postala odločba dokončna, ne glede na to, da so vse stranke
               izjavile, da se strinjajo z odločbo in se nanjo ne bodo pritožile. Vemo pa, kaj
               pomeni vsak dan zamude pri neki veliki investiciji ali gradnji. Predlagani zakon v
               tem smislu dejansko poenostavlja in skrajšuje geodetske postopke. V zakonu je še
               vedno ločena pristojnost izvajanja tehničnega dela, ki ga izvajajo geodetska
               podjetja, in upravnega dela, ki ga izvaja geodetska uprava, pri čemer je odgovornost
               geodetskega podjetja za izvedbo postopka in odgovornost odgovornega geodeta za
               strokovnost in pravilnost elaborata povečana. Pomembno se nam zdi tudi to, da zakon
               ponovno uvaja novo izmero. V določenih in intenzivnih področjih s slabimi podatki iz
               zemljiškega katastra je nova izmera edini način, da pridemo do pravih in natančnih
               podatkov. Naj opozorimo še na problem računalniških programov, ki jih uporablja
               geodetska uprava za vodenje in vzdrževanje svojih evidenc. Programi so se izdelovali
               in se nadgrajevali vsa leta do danes in to za vsako posamezno evidenco posebej, za
               nekatere evidence tudi po dva programa, recimo za zemljiški kataster. Programske
               rešitve so nekompatibilne med seboj in jih ni bilo mogoče povezovati, informacijska
               prenova evidenc je nujna, tak projekt je potekal že leta 2003, je, kolikor smo
               informirani, na nek način propadel. Informacijska prenova je nujna, saj v praksi
               nastopajo resne težave pri rednem vzdrževanju obstoječih programskih rešitev in
               izdelavi novih. S slabo programsko opremo bodo območne geodetske uprave zelo težko
               izvedle vse naloge, ki jih prinaša ta zakon. Ne glede na to, da bo zakon, ki je v
               proceduri, imel kar znatne finančne posledice za proračun, pa pričakujemo, da bodo ta
               sredstva tokrat porabljena učinkoviteje in bodo dejansko pripomogla k bazi podatkov,
               ki bo natančna in ažurna. To je osnova za vzpostavitev reda v prostoru in edina pot k
               zmanjševanju nepreglednosti, ki je še marsikje zelo prisotna. V kolikor bodo podatki
               služili za obdavčitev, pa je urejena baza evidenc edina pot k zmerni in predvsem
               pravični obdavčitvi.</p>
            </sp>
            <sp who="SDZ4:PavlihaMarko">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Naslednji ima besedo gospod Presečnik v imenu SLS.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovana predstavnika vlade, kolegica in kolegi
               poslanci! Kljub veliko opravljenega dela na področju evidentiranja nepremičnin v
               zadnjih letih, predvsem v smeri informatizacije in vzpostavljanja geodetskih podatkov
               v nepremičninskih evidencah lahko ugotovimo, da nimamo ustrezno urejenih podatkovnih
               zbirk o nepremičninah. Posledično, na primer, nimamo podatkov o vrsti in kakovosti
               nepremičnin, kar povzroča težave, kot ugotavlja tudi pristojno ministrstvo, pri
               izvajanju razvojnih strategij Slovenije. Enotne in popolne evidence so nujne tudi za
               pravično in poenoteno vodenje prostorske in davčne politike. Nepremičninsko področje
               je obenem tudi zelo občutljivo, saj je povezano z velikimi investicijami in v primeru
               neurejenih evidenc tudi s tveganji investitorjev na nepremičninskem trgu, pa naj bodo
               to posamezne fizične ali pravne osebe. Toliko bolj zaskrbljujoče je dejstvo, ki ga je
               v obrazložitvi zakona zapisalo ministrstvo za okolje. Podatki o nepremičninah, to je
               o zemljiščih in pripadajočih sestavinah, so dejansko nepopolni, neažurni in slabe
               kakovosti.</p>
               <p>V poslanski skupini Slovenske ljudske stranke menimo, da takšna ocena zahteva
               čimprejšnjo ureditev tega področja. V Slovenski ljudski stranki pozdravljamo zlasti
               poenostavitev postopkov vpisa nepremičnin v nepremičninske evidence ter zasledovanje
               cilja kvalitetnih nepremičninskih evidenc. Eno od bolj kritičnih področij
               evidentiranja nepremičnin so tudi zaostanki na področju postopkov zemljiškega
               katastra, kar v praksi povzroča kar nekaj težav.</p>
               <p>S predlogom zakona o evidentiranju nepremičnin in posledično poenostavitvijo
               postopkov naj bi se razrešili tudi ti zaostanki. Kakovostni in popolni podatki o
               nepremičninah pa so seveda pomembni tudi za namene izvajanja razvojnih strategij.</p>
               <p>V poslanski skupini Slovenske ljudske stranke bomo predlagani zakon podprli.
               Pričakujemo, da bo hitro zaživel v praksi in zagotovil sistematično ureditev
               nepremičninskih evidenc. Zakon bo seveda imel tudi določene posledice za državni
               proračun. Menimo, da je področje nepremičninskih evidenc tako pomembno, da dodatna
               finančna sredstva iz proračuna ne smejo biti ovira pri urejanju teh evidenc.
               Pričakujemo torej, da bo vlada zagotovila vsa potrebna sredstva za realizacijo tako
               pomembnega zakona. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim podpredsednika Pečeta v imenu SNS.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni, podpredsednik Pavliha. Nekajkrat danes je bilo povedano, da bo
               zakon, ki je pred nami, služil predvsem za večnamenske evidence. Jaz osebno v to ne
               verjamem. Mislim, da zakon, ki je pred nami, sledi tempu dogodkov v povezavi z uvedbo
               novega davka na nepremičnine.</p>
               <p>April leta 2006, v katerem se nahajamo, torej sprejemamo omenjen zakon. Zakon, na
               podlagi katerega bo mogoče opredeliti, evidentirati vse nepremičnine, in na podlagi
               te evidence bo možno te nepremičnine na novo in pa višje obremeniti z davki. Kot
               veste, nas septembra letošnjega leta čaka zakon o davku na nepremičnine, torej o
               tistem davku, o katerem je predsednik vlade odgovarjal na moje poslansko vprašanje in
               v katerem je zatrdil, da ne bodo obdavčene vse nepremičnine. No, kljub temu, da vemo,
               da z ministrstva za finance državni sekretar jasno pove, da je tendenca zakona, o
               katerem se bomo srečali v septembru, zakon o davku na nepremičnine oziroma tendenca,
               citiral bom: <q>"Načelno izhodišče je obdavčitev vseh nepremičnin s čim manj izjemami."</q>
               Seveda, ali ne držijo besede predsednika vlade ali pa ne držijo besede pripravljavca
               gradiva, tistega, ki je zakon napisal. V decembru letošnjega leta naj bi bil tovrstni
               register vzpostavljen, skratka evidenca trga nepremičnin naj bi bila vzpostavljena.
               Takoj v januarju prihodnjega leta naj bi bila vzpostavljena. Takoj v januarju
               prihodnjega leta naj bi prišlo do uveljavitve zakona o davku na nepremičnine in v
               septembru leta 2007 naj bi prišlo do prvih odmer davka na nepremičnine. Iz tega
               naslova osebno ocenjujem, da v primeru zakona, ki je danes pred nami, ne gre za
               večnamenske evidence. Mislim, da je državni sekretar v svoji obrazložitvi namenov
               tega zakona sicer tudi poudaril, da bi se znale evidence uporabljati tudi na področju
               fiskalne politike. Vendar mislim, da je, ko je našteval različne politike, to
               izpostavil šele kot peto oziroma predzadnjo politiko. Osebno ocenjujem, kot rečeno,
               da je žal to edini namen tega zakona, da se bo lahko sledilo tempu, kot ga pripravlja
               vlada Republike Slovenije.</p>
               <p>Sicer pa dovolite, da se ustavim tudi v okviru finančnih posledic zakona, ki so ob
               izpostavitvi stališč posameznih poslanskih skupin bile po moji oceni zelo pavšalno
               oziroma zelo skromno predstavljene. Da se ne bom motil v številkah, dovolite, da za
               spremembo berem.</p>
               <p>Uveljavitev zakona bo imela finančne posledice na proračun Republike Slovenije.
               Prvič, za projekt informacijske prenove bo treba zagotoviti 794 milijonov slovenskih
               tolarjev. Drugič, za pripravo podatkov o stalnem in začasnem prijavljanju prebivalcev
               bo treba v letu 2006 zagotoviti 50 milijonov slovenskih tolarjev, v letu 2007 25
               milijonov slovenskih tolarjev, vse to iz naslova tega zakona. Tretjič, podatki o
               stavbah in delih stavb bodo našo državo ali proračun Republike Slovenije stali 2.000
               milijonov slovenskih tolarjev, poudarjam, 2.000 milijonov slovenskih tolarjev, od
               tega bo v letu 2006 treba zagotoviti 1.200 milijonov in v letu 2007 800 milijonov
               slovenskih tolarjev; pa smo zdaj šele pri četrti postavki finančnih posledic
               omenjenega zakona. Nadaljujem s peto. Register nepremičnin za vzpostavitev baze
               podatkov nas bo stal v letu 2006 120 milijonov slovenskih tolarjev, v letu 2007 prav
               tako 120 milijonov slovenskih tolarjev in vsako naslednje leto 30 milijonov
               slovenskih tolarjev. Za evidentiranje podatkov za rabo zemljišča bo treba v letu 2006
               zagotoviti 70 milijonov in vsako naslednje leto 10 milijonov slovenskih tolarjev. Za
               določitev novega podatka o zemljiškem katastru bo treba zagotoviti v prvi fazi 20
               milijonov, v naslednjih letih po 5 milijonov letno. Za računalniško produkcijo bomo
               dali 90 milijonov v letu 2006 in 90 milijonov v letu 2007. Redno vzdrževanje tega
               sistema bo letno stalo okoli 40 milijonov slovenskih tolarjev. Za povečano
               specialistično <stage xml:id="Redna-15-2006-03-29.stage7">/opozorilni znak za konec/</stage> izobraževanje ljudi, ki se ukvarjajo s tem
               sistemom, torej vladnih predstavnikov, bo treba letno plačati 20 milijonov slovenskih
               tolarjev, za strokovno tehnično terensko delo prek 23 milijonov in leta naprej. Ker
               me čas preganja, ne morem naštevati ostalih finančnih posledic, upam pa, da ste
               dojeli poanto. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še zadnji bo predstavil stališče DeSUS-a gospod Rezman.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa še enkrat. Zakona, ki ga obravnavamo in ki ga v poslanski skupini DeSUS
               podpiramo, čisto zagotovo ni mogoče razumeti enodimenzionalno. Res je, da gre v
               veliki meri tudi za obdavčitve, vendar ne gre samo za to. In v tistem delu, ki govori
               o tem, da ima ta zakon tudi nek razvojni potencial, v tistem delu ga je najbrž treba
               še posebej podpirati. Je pa res, da je treba brati zakon v nizu, da bomo razumeli, da
               je ta zakon povezan z zakonom, s katerim se bomo ukvarjali čez nekaj tednov, zakon o
               množičnem vrednotenju nepremičnin, pa z zakonom o davku na nepremičnine, pa s
               posledičnim ukinjanjem nadomestil za uporabo stavbnega zemljišča in vsem tem, kar se
               bo kasneje zgodilo. Morebiti je ravno zato, za tiste, ki se v neposrednih razmerjih s
               to problematiko srečujemo, toliko bolj pomembno posvetiti nekaj pozornosti tej
               predlagani zakonodaji. Vse to o čemer sedaj govorimo, se dogaja neposredno v lokalnih
               skupnostih, tam, kjer imamo probleme ali pa ne s tem kot posamezniki ali kot lokalne
               skupnosti, kot občine in probleme, ki se pojavljajo na relaciji zasebni in javni
               interes. Ta konflikt je morebiti celo premalo opažen v tem predlaganem zakonu in ga
               bo kasneje morebiti treba dopolnjevati.</p>
               <p>Jaz sem prepričan, da zakon ima svoj smisel, da je potrebno, da relativno
               neurejenost, relativno neuravnoteženost, tudi nepravičnost v zvezi, na primer, z
               velikimi razlikami pri obremenitvah zemljišč nezazidanih ali zazidanih, seveda zlasti
               za investitorje, da te probleme, ki jih opažamo, je treba z zakonom nekako
               premostiti, najti nove rešitve, ki bodo boljše. Predlog zakona nam to priložnost
               sedaj daje. Mi ga zato podpiramo ne zgolj kot tehnični zakon, pa zakon, ki bo
               omogočal celo vrstno neposrednih postopkov, ki bodo izboljševali ali omogočali
               odpravljanje posamičnih problemov, od mejnega količka naprej. Mi ga razumemo zlasti v
               tem smislu, da pomeni pristop k neki aktivnejši zemljiški politiki, k temu, da bomo
               potencial, ki ga imamo, znali na eni strani vrednotiti in na drugi strani angažirati
               v smislu razvoja. Tako v smislu razvoja v izenačevanju regionalnih razlik, kakor
               znotraj posamičnih manjših prostorskih entitet.</p>
               <p>Poglavja, mislim, da jih je 10 ali 12, ki govorijo o tem v tem zakonu, sedaj ni
               mogoče podrobneje obravnavati, kot celoto pa je zakonu najbrž treba dati prehodno
               pozitivno oceno in nadaljevati razprave.</p>
               <p>Mi podpiramo to zavoljo tega, ker je sedaj, mislim, da prvič, tako izrazito potegnjen
               v proces aktivne politike tudi posameznik, lastnik. In prevzema določene obveznosti,
               prevzema tudi določene odgovornosti. Ni mogoče več ravnati z nepremičninami kar tako,
               recimo temu pogojno in v narekovajih, na zalogo. To je premoženje, ki ni samo
               pozitivno. To je premoženje, ki je lahko, kadar je neaktivirano, tudi breme. In tega
               se moramo počasi najbrž zavedati. Prišli bomo do novega pojmovanja, upam da,
               nepremičnin, vrednosti nepremičnin, tržnih cen, aktivne zemljiške politike
               obdavčevanja, potenciala za razvoj, tudi varovanja okolja in vsega ostalega, kar se
               pač navezuje na to problematiko. Poslanska skupina DeSUS podpira predlog zakona,
               angažirana bo tudi v nadaljnjih postopkih, da morebiti kje kaj izboljšamo ali
               dopolnimo. Podprli bomo tudi predlagane amandmaje. Opozoril bi rad predlagatelje tega
               zakona, da morebiti ponovno razmišljajo o tem, kako rešiti konflikt med zasebnim in
               javnim interesom, ki se zlasti v lokalnih skupnostih zelo pogosto pokaže kot pereč
               problem, kjer so veliki razvojni projekti zaustavljeni s takšno drobno osebno
               koristjo.</p>
            </sp>
            <sp who="SDZ4:PavlihaMarko">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin in prehajamo na
               razpravo o dveh členih in dveh amandmajih, in sicer vas opozarjam, da bomo razpravo
               vodili prvič na podlagi pregleda amandmajev z dne 28.3. in drugič na podlagi popravka
               amandmaja k 121. členu, ki ste ga, verjamem, prejeli danes. V razpravo dajem 104.
               člen ter amandma poslanskih skupin SLS, SDS, NSi in DeSUS in amandma poslanske
               skupine LDS. Kdo želi besedo? Doktor Gantar, beseda je vaša.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Če se nihče ne javi, bom pa jaz začel. Verjetno bo še tudi kdo drugi. 104. člen
               govori preprosto o tem vprašalniku. Že na odboru je bilo izraženo mnenje, da je ta
               vprašalnih preobsežen, da se zbira preveč podatkov, da so nekateri podatki ki se
               zbirajo s tem vprašalnikom, ki bo občasen, takšne narave, da se stvari spreminjajo in
               ker bo vprašalnik občasen se bo seveda vmes marsikaj spremenilo pri določenih zadevah
               in je vprašanje smisla, da bi se zbiralo tako velike podatke enako za stanovanjske in
               druge zgradbe. Ta amandma, ki ga je dala skupina iz koalicije ločuje med tremi
               vrstami stavb: stanovanjskimi, industrijskimi in poslovnimi. Sam menim, da je
               ločevanje med industrijskimi in poslovnimi stavbami danes tako rekoč nesmiselno in
               nekoristno prav zaradi narave, spremenjene logike in narave industrijske dejavnosti
               in da je tudi statistično smiselno razlikovati, kot dela statistika, med poslovnimi
               in stanovanjskimi zgradbami in stavbami. Najprej bom govoril o tem amandmaju. Menim,
               da ta amandma premalo skrči potrebne podatke in da je s tega vidika naš amandma
               boljši, četudi pri amandmaju poslanske skupine LDS je še razmeroma veliko, veliko
               podatkov. Predvsem bi rad opozoril na to, da se mi zdi točka 6, ki se glasi: Podatki
               o nepremičninah, ki se pridobijo z vprašalnikom, se uporabijo samo za namene
               vzpostavitve in vodenja registra nepremičnin ter za množično vrednotenje premičnin,
               lahko zelo problematična prav z vidika tega, da namenu vzpostavitve in vodenja, torej
               tudi razumem uporabe registra nepremičnin za vse namene, za katere se register
               nepremičnin rabi. Posebej ste poudarili tu predlagatelji, kdorkoli je že napisal
               amandma, množično vrednotenje premičnin. To pa seveda z enim pogledom vendarle moramo
               gledati množično vrednotenje in na bodoče obdavčenje oziroma spremembo davka. Tu pa
               so konceptualni problemi, kjer imam jaz velike zadrege. Ne vem, če bo recimo nek
               element iz tega vprašalnika podatek za množično vrednotenje premičnin, se vprašujem,
               ali bo to, da ima zgradba priključek na internet, da ima zgradba vse, bi rekel, da je
               lastnih izboljšal to, ono tretje, bo to seveda služilo kot osnova, da bo imelo to
               stanovanje več točk, več vrednosti in bo bolje obdavčeno. To je zdaj seveda
               vprašanje, ki je zelo sporno. Če prav razumem davek na nepremičnine, se mora nanašati
               na neke objektivne lastnosti nepremičnin. In če boste vi kaznovali ljudi s tem, da mu
               boste obdavčevali to, kar je premičnega, če smem tako reči, tehničnega, dodatnega,
               tehnološko razvitega v stanovanju, boste storili slabo uslugo tehnološkemu razvoju
               stanovanj, poslovnih zgradb itn. Ti podatki so po mojem mnenju, nekateri ki jih imamo
               mi tukaj notri v našem amandmaju, potrebni, ampak ne z vidika množičnega vrednotenja
               nepremičnin, ampak z vidika tega, da nekdo, poslovnež, ki išče objekt za svojo
               poslovno dejavnost, pogleda v register nepremičnin in reče, ta zgradba na tej
               lokaciji pa ima priključek, ima omrežje, ima svetlo višino toliko in toliko metrov,
               ima dve izložbeni okni, ima ločen vhod za stranke in recimo zaposlene in na osnovi
               teh podatkov se lahko odločim, katere poslovne objekte bom pogledal in ne bom gledal
               vseh. S tega vidika se mi zdi to smiselno. Z vidika množično ovrednotenje
               nepremičnin, kot ste tukaj navedli, se mi zdi pa skrajno problematično. In res ne
               vem, zakaj vlečete v zakonu, ne vem, finalno obdelavo tal in finalno obdelavo sten,
               ki se lahko vsakih par let, posebno v poslovnih zgradbah spreminja, res spreminja.
               Zakaj se vleče v stanovanjskem objektu število sob, izključno za opravljanje
               dejavnosti in podobne stvari, ki so tudi težko opredeljive, ker se težko reče, ali je
               neka soba izključno za opravljanje dejavnosti ali je moja ali, ne vem od koga, dnevna
               soba v stanovanju izključno za opravljene dejavnosti ali notri tudi stanujemo itn.
               Združitev delovnega mesta in stanovanja ne ločuje več med temi enofunkcionalnimi
               prostori in to je nesmiselno imeti v zakonu. Res. Opozarjam na te stvari. Menim, da
               je s tega vidika amandma poslanskega kluba LDS boljši, če tudi ima ta še kar preveč
               oziroma kar veliko teh parametrov, ki se jih meri in mislim, da je ta amandma slab,
               posebej pa je slab amandma poslanske koalicije, posebej pa je vprašljiv ta šesti
               odstavek. Ti podatke o teh nepremičninah se vodijo kot register nepremičnin in se
               uporabljajo za te zadeve, za kar se uporablja register nepremičnin. Posebno pa, še
               enkrat poudarjam, bi izključil to, da se posebej poudarja, da gre za množično
               vrednotenje nepremičnin. Če boste iz tega delali zakon o množičnem vrednotenju
               nepremičnin, boste naredili pa res slabo uslugo. Še enkrat opozarjam, vi veste, ko se
               vozite po nekaterih mediteranskih državah, recimo naši sočlanici Evropske unije,
               Grčiji, in tam ste videli, da ogromno zgradb nima dokončanih streh, zato ker se
               šteje, da je tam v skladu z gradbenimi predpisi, da je zgradba dokončana, ko je
               dokončana streha. Takrat dobi dovoljenje in takrat je tudi subjekt plačevanja
               nepremičninskih davkov. Ker ljudje ne želijo plačati nepremičninskega davka,
               preprosto strehe nikoli ne dokončajo in tako imate vedno nedokončane gradnje. Vi
               boste tukaj ustvarili zadeve, da se bodo ljudje odrekali priključku na internet,
               priključku na določene tehnološke storitve in zadeve zato, ker to lahko vstopa v ceno
               množičnega vrednotenja nepremičnin. Nikjer ni izključeno, in s tega vidika bi raje
               rekel, bodimo previdni, odstranimo nepotrebne podatke in zreducirajmo podatke na
               tiste nujne, ki so potrebni, ne z vidika množičnega vrednotenja, ampak z vidika
               preglednosti, transparentnosti in možne gospodarske uporabe registra, kot je več
               predgovornikov pred menoj že govorilo in povedalo, zakaj rabimo register nepremičnin.
               Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo želi državni sekretar mag. Starman.</p>
            </sp>
            <sp who="SDZ4:StarmanMarko">

               <speaker>MAG. MARKO STARMAN:</speaker>

               <p>Najlepša hvala za besedo. Poglejte, ta zakon oziroma evidentiranje nepremičnin je
               samo servis za ostale dejavnosti, ki se na to vežejo. Zato omejevati podatke, ki jih
               bomo zdaj lahko ob razgrnitvi dobili in s tem končno vzpostavili določeno
               transparentno evidenco nepremičnin, kolikor je to možno in kolikor je to v okviru
               ustavnih omejitev, ki nam jih že odločba ustavnega sodišča pred leti določila, s tem
               namenom je bil ta člen napisan. In tudi razprava na samem odboru je šla v smeri jasne
               razdelitve po pravilih stroke, kaj se že dela, kaj se že zbira in kakšne bi bile
               možnosti, da te podatke nadgradimo in dopolnimo.</p>
               <p>Ob tem bi rad povedal predvsem to, da nobena evidenca ne more zaživeti, ne more
               delovati, če nima ustreznih motivacijskih mehanizmov. In motivacijski mehanizmi so
               bili tisto, kar nas je vodilo pri izdelavi tega predpisa. Prvi motivacijski mehanizem
               je razgrnitev. Z razgrnitvijo bomo pridobili veliko količino podatkov, ki pa ne
               morejo ostati sami zase, ampak morajo imeti določene nadaljnje namene, predvsem pa
               avtomatizem pri ažuriranju in nadgradnji teh podatkov. Noben podatek sam po sebi še
               nima posledice, noben podatek sam po sebi še nima posledice na kakršnokoli nadaljnjo
               politiko. Če ga pa nimaš v osnovni evidenci, ga pa nikoli ne moreš uporabiti, ne v
               motivacijsko korist za investitorje ne demotivacijsko za špekulante. V vsakem primeru
               omejevanje v tej fazi, ko se gre v veliko investicijo, ki ji pravimo razgrnitev - in
               mimogrede, da odgovorim še na tisto, kar je bilo povedano v zvezi s stroški, ker je
               tesno povezano s tem vprašanjem. Določeni stroški, ki bodo nastali s to razgrnitvijo,
               bodo stroški, ki bodo prihranjeni ob popisu prebivalstva, ki mora priti na vrsto čez
               nekaj let. Skratka, združili smo tudi podatke, ki bodo potrebni pri tisti razgrnitvi
               oziroma popisu prebivalstva, in s tem racionalizirali stroške na tem nivoju. Skratka,
               preciznost, ki jo zahteva ustavno sodišče in je povezana s pravicami posameznikov, da
               se zbirajo podatki samo o tistih stvareh in o tistih vprašanjih, ki so bili vnaprej
               definirani in katerih namen je bil vnaprej definiran, nas je vodila k temu, da se ta
               člen na tak način izoblikuje.</p>
               <p>Konkretni problemi, ki bi lahko nastali, delitev med javnim in zasebnim oziroma
               ostali postopki in varstvo interesov v okviru postopkov, so vsekakor sestavina
               vsakega od upravnih postopkov in vsakega od postopkov tudi po tem zakonu. S tem, da
               bi dodal še to, to je prvi korak k sistemu evidenc, ki bodo celovitejše in ki bodo
               povezovale vse, kar imamo, in bodo servis tudi občinam oziroma predvsem občinam.
               Glavni nosilec sedanjega nadomestila za uporabo stavbnih zemljišč je občinski
               proračun. Zato je za katerikoli namen, kakršenkoli bo že definiran, celovitost in
               natančnost predpogoj. Omejevati celovitost in natančnost v fazi zbiranja, ker bi to
               morebiti lahko imelo kasneje pri ostalih politikah negativne posledice, je po našem
               mnenju zgrešena politika. Če imaš celovite podatke danes, jih imaš vsaj možnost
               uporabiti. Lahko jih pa tudi ne uporabiš za izvajanje posameznih politik. Če se pa
               omejiš na samem začetku in ker vzpostavljamo večnamensko evidenco in namenov bo tukaj
               kar nekaj in se predvideva tudi s kasnejšim tehnološkim razvojem, da bomo te podatke
               lahko nadgrajevali in predvsem nudili kateremukoli uporabniku za njegove investicije
               in druge razvojne možnosti in strategije, je tisto, kar je bil glavni motiv. Omejitve
               so bile ustavne, omejitve so bile tehnične, ampak drugih omejitev glede kvalitete in
               obsega podatkov oziroma ni razloga za drugo vrstne omejitve. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Medtem so se na pridružili na tribuni mladi obiskovalci, ki jih toplo
               pozdravljam v slovenskem parlamentu. Naj tudi povem, da je običajno več ljudi v
               dvorani, ampak tokrat smo imeli sejo kar do enih zjutraj. Govorimo pa o predlogu
               zakona o evidentiranju nepremičnin.</p>
               <p>Besedo ima gospod Hrovat in ne gospod Anderlič.</p>
            </sp>
            <sp who="SDZ4:HrovatRobert">

               <speaker>ROBERT HROVAT:</speaker>

               <p>Hvala lepa za besedo. Sam se bom navezal na ta 104. člen oziroma na amandma. Glede na
               pomisleke večine članov odbora za okolje in prostor na 104. člen zakona, ki ureja
               vprašalnik, smo koalicijske stranke vložile amandma na podlagi razprave, ki je bila
               vodena na odboru za okolje in prostor. Glavni pomislek na odboru je bil v bistvu, da
               ni točno opredeljeno, kaj se bo za kakšne vrste stavb kakšni podatki se bodo zbirali.
               Zato je bil tudi pripravljen ta amandma. Zelo podoben oziroma lahko rečem identičen
               amandma je vložil tudi poslanski klub Liberalne demokracije. Tukaj zelo veliko razlik
               ne vidim oziroma jih sploh ne vidim, zato me čudi stališče predstavnikov Liberalne
               demokracije. Sami pomisleki, zakaj je bil potreben, zakaj je ta delitev vprašalnika
               potrebna, pa je v bistvu odločba ustavnega sodišča, kot je že povedal gospod državni
               sekretar.</p>
               <p>Ta namreč določa, da mora biti v zakonu točno določeno, kateri podatki se smejo
               zbirati za kakšen namen oziroma za kakšen namen jih je možno uporabiti. Mislim, da je
               v 104. členu oziroma v amandmaju na 104. člen zajeto vse tisto, na kar se je na
               odboru v bistvu opozarjalo in mislim, da to bistveno izboljšuje zakon, zato mislim,
               da je potrebno ta amandma tudi sprejeti. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSENDIK DR. MARKO PAVLIHA:</speaker>

               <p>Hvala. Dr. Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Odločba o ustavnem sodišču je jasna in to je, da morajo biti podatki natančno
               navedeni, kateri se smejo zbirati. Zato ste vi navedli vse možne podatke, ki bi jih
               lahko zbirali, jih boste s tem vprašalnikom zbirali. Ampak to je, tako kot jaz to
               razumem, tudi v nasprotju z nekaterimi strokovnimi metodološkimi izhodišči, in sicer
               da se zbirajo tisti podatki, za katere vemo, zakaj jih zbiramo. Podatke zbiramo z
               nekim določenim namenom in ciljem in s temi nameni in cilji definiramo tudi podatke,
               ki jih moramo zbrati. Zbirati podatke, za katere ne vemo, zakaj jih zbiramo in ne
               vemo zakaj jih bomo uporabili, je pa nevarno in po mojem mnenju se tu ustavno
               sodišče, če se bo kdo pritožil, utegne še enkrat umešati, da zbirate preveč podatkov,
               za katere ne veste, za kaj jih boste uporabili, lahko pa bi jih uporabili ali pa bi
               jih kdo uporabil, če bi se izkazalo. Potrebno je narediti ta miselni, predvsem pa
               strokovni napor, da se pove, katere podatke se zbira s tem vprašalnikom, in katere
               podatke je smiselno zbirati s tem vprašalnikom. Še enkrat poudarjam, podatke o
               finalni obdelavi sten, stropov in tal je nesmiselno zbirati, ker se vprašalnik ne bo
               vsako leto ponavljal, ne boste vsako leto dali milijardo dvesto milijonov tolarjev za
               razgrnitev. V nekaj letih v osnovnih zgradbah se ti tlaki, stropi in tako naprej
               menjajo lahko celo letno. Še huje pa je imeti podatke, za katere ne veste, zakaj jih
               zbirate, ki so hkrati še neažurni podatki. Zato je treba narediti ta miselni napor.
               Res je, razlike med obema amandmajema na prvi pogled niso velike, vrag pa tiči v
               podrobnostih. Boste videli, klasifikacija je namesto na tri na dva segmenta stavb,
               stanovanjske in poslovne, ker ne razlikujemo med poslovnimi in industrijskim
               stavbami. Kaj je opekarna? Industrijska stavba ali poslovna stavba? Kaj je skladišče?
               Industrijska ali poslovna stavba? In tako naprej. Torej, samo dva tipa stavb sta
               stanovanjske in nestanovanjske. In drugič, po mojem mnenju so določene zadeve boljše
               napisane pri nas. Mi imamo napisano, recimo, priključki za vodovod, ne vodovod
               kanalizacija, ampak priključki za vodovod, kanalizacijo, elektriko, plin, telefon,
               kabelsko omrežje ali druga recimo optična omrežja in tako naprej. Priključki. Nas
               zanima priključek na steni, ne pa vodovod kot vodovod in tako naprej. In zato so te
               definicije pri nas, pri tem našem amandmaju po mojem mnenju boljše.</p>
               <p>Pri nestanovanjskih zgradbah smo pazili, da smo res dali tiste elemente notri, ki pa
               so pomembni za poslovne odločitve ljudi, ki najemajo, prodajajo, kupujejo poslovne
               stanovanjske zgradbe. In nič več kot to. Je bolj enostaven in se ti podatki
               uporabljajo tako, kot se uporablja register nepremičnin nasploh, in so zadeve jasne
               in razvidne. Zato menim, da je ta amandma bolj kvaliteten in bolj omejuje
               samovoljo.</p>
               <p>Še enkrat pa. Preden greste v razgrnitev, dajte narediti ta strokovni, ta miselni
               napor, da veste, katere podatke zbirate, zakaj in s kakšnim namenom.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Veber.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala. Pri 104. členu je res zelo pomembno, kako bomo poskušali zapisati, katere
               podatke zbiramo, kajti v tretjem odstavku je tudi zapisano, da če bodo ti podatki o
               evidentiranju v vprašalniku nepopolni, bo seveda podan predlog s strani geodetske
               uprave prekrškovnemu organu, da ukrepa v skladu z 130. členom tega zakona. Bolj kot
               bomo zahtevali neke podrobne podatke, večja je verjetnost, da bo prihajalo do napak.
               Velikokrat mislim, da lahko ocenimo, da pravzaprav niti ne razpolagaš z vsemi
               deteljnimi podatki, kot je tukaj predvideno, je pa seveda tudi res, da če že zbiramo
               neke podatke, bi bilo mogoče zelo pomembno imeti pred seboj tudi neko dejstvo, ali bo
               to, če je neka fasada primerno urejena, predlog za neko davčno olajšavo, ali bo to
               zaradi tega, ker je objekt, bom rekel, zapuščen in kazi izgled, recimo, nekega
               mestnega jedra, utemeljen predlog, da se ta objekt dodatno obdavči, ker pač lastnik
               ne skrbi ustrezno za objekt. Danes se predvsem srečujemo z velikimi težavami v
               mestih, z objekti, ki so ali bili vrnjeni v postopku denacionalizacije, pa lastnik
               skrbi pač na nek način, na kakršnega pač skrbi, in velikokrat se dogaja, da
               pravzaprav kazi izgled mesta. Je pa zelo težko dobiti v nekih postopkih tudi podatke
               o tem, kdo sploh je lastnik. Gre predvsem za primere dedovanja in ti postopki so
               včasih izjemno dolgi, izjemno zapleteni, pravzaprav nimaš kontaktne osebe, s katero
               bi se lahko pogovarjal o tem, da se kakšna zadeva sanira.</p>
               <p>Mislim, da bi bilo zelo pomembno vzpostaviti pri teh podatkih predvsem tudi
               mehanizem, kaj v tistem trenutku, ko niti ne vemo, kdo je natančno lastnik, ali je
               neki postopek lastninjenja ali kaj podobnega, je pa nek ukrep na objektu nujno
               potreben. Tukaj mislim, da bi bilo izjemno pomembno predvideti takšne situacije in
               rešitve, ki bi lahko ali inšpekcijski organ ali pač ustanova, ki bo imela pristojnost
               oblikovanja davčnih ukrepov, lahko ustrezno ukrepala.</p>
               <p>Mislim, da tudi sicer pri tem zakonu ni sporno, da ga obravnavamo kot prvega v tem
               paketu, če lahko temu tako rečemo. Tudi samo vrednotenje nepremičnin je nek poseben
               projekt, vendar se mi zdi, da bi že to vrednotenje nepremičnin moralo biti sprejeto
               nekako v paketu z zakonom, ki bo potem predpisal tudi konkretno obdavčitev na podlagi
               tega vrednotenja. Mislim, da bi tu potem lahko več informacij zbrali in oblikovali
               mogoče neke kvalitetne rešitve, ki bodo predvsem v praksi dovolj učinkovite, dovolj
               sprejemljive za večino.</p>
               <p>Sam pa še enkrat menim, da pri teh amandmajih, ki jih imamo ta hip na razpolago, oba
               sta zelo obsežna, če pač zbiramo vse te podatke. Je pa res, da lahko geodetska uprava
               zbira z vprašalnikom te podatke, tako da se lahko v nekaterih primerih temu tudi
               izognemo in se da verjetno z ostalimi postopki, ki so predvideni, z neposrednim
               ogledom, popisom in tako naprej, veliko stvari poenostaviti. In tudi sam bi si želel,
               da bi res veliko podatkov poskušali zbrati na terenu predvsem na ta vizualen način,
               prek podatkov, ki jih imajo občine, in le v nekih najnujnejših primerih potem mogoče
               posegati še po nekih detajlih, ali je to lesena letev ali je plastična ali kaj
               podobnega. Sam se nekako bolj nagibam k temu, da bi dal bolj podporo amandmaju, ki ga
               je vložil poslanski klub LDS, ampak zgolj s tega vidika, kateri zahteva več podatkov,
               kje pričakujemo, recimo, manj težav potem tudi pri izvedbi. Menim, da je ta
               enostavnejši, in ga zato tudi podpiram.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Najprej dajem besedo gospodu Mikoliču, potem pa jo bom dal vam, gospod državni
               sekretar. Gospod Mikolič, beseda je vaša.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. Ko sem poslušal razpravo dr. Gantarja glede tega, da smatra, da je
               preveč teh detajlov vključenih oziroma da je, na primer, navedena finalna obravnava
               sten, finalna obdelava stropa in tako dalje, bi rekel, da ne vzdrži argument, da
               tisto, kar bi se naj čez nekaj let spreminjalo, česar tudi sam nekako ne morem
               zanikati, da se ne bi, da pravzaprav ne zdrži argument, da to naj ne bi bilo
               navedeno. Trdno sem prepričan, da bo prav gotovo nekomu čez dve, tri leta, če se bo
               to spremenilo, ampak to so samo eni od elementov, če se bo spreminjalo, bo nekomu
               interes, da bo zadevo ažuriral, se pravi, na eni strani zakonodajalec ali pa predvsem
               uporabnik. Saj imamo podoben primer danes, ko izvajamo zakon o skladu stavbnih
               zemljišč, kjer se nam podobno pojavlja. Moram povedati, da nekatere lokalne
               skupnosti, ki imamo dokaj dobro ažurirane podatke oziroma že izveden, predvsem v
               urbanih naseljih, register stavb, to sproti tudi izvajamo. Ampak ni to interes samo
               zakonodajalca kot lokalne skupnosti, pač pa je predvsem interes tistih, ki morajo na
               osnovi tega zakona to nadomestilo tudi plačevati. In enako smatram tudi pri tem
               zakonu.</p>
               <p>Trdno sem tudi prepričan, kot je bilo s strani predstavnikov vlade tudi povedano, da
               glede na to, da se bodo vsi ti podatki zbrali, da bo izbran izvajalec, ki toliko in
               toliko tudi stane, zakaj ne bi bili potem v tem elaboratu zajeti vsi podatki, ki jih
               morda ne bomo rabili čez eno leto, morda jih bomo rabili čez 5 let. In da zaključim.
               Sam osebno smatram in zato bom tudi ta amandma koalicije podprl, da je to prava pot,
               da bodo ti podatki, ki se bodo zbrali, tisti, ki bodo koristili oziroma v prvi fazi
               upoštevani pri nekem, če zdaj tako imenujem, davku na nepremičnine, da bodo
               upoštevani le tisti, ki sodijo v ta segment. Tudi prej ko sem poslušal razpravo glede
               internetnih priključkov, pa najbrž še lahko govorimo o drugih zadevah, predvsem bi
               rekel na eni stani komunikacijskih ali komunikacijska infrastrukture, pa komunalna
               infrastruktura, da nekako le moramo to ločiti, kaj je tista primarna infrastruktura,
               ki jo nekako zgradi na eni strani lahko rečemo lokalna skupnost ali pa je to javna
               pridobitev kraja, na drugi strani je pa sekundarni del, ki je prav tako dobro, da je
               evidentiran. Pa če se spet vrnem v tisto, kar sem prej rekel. Glede nadomestila za
               uporabo stavbnega zemljišča imamo ravno to tudi v tako imenovanem registru stavb,
               seveda tistega že imamo, kjer se jasno vidi tisto, kar je primarno, pa tisto, kar je
               sekundarno. Tisto, kar je sekundarno, je vsak uporabnik sam vložil in na osnovi tega
               se mu ne zvišuje vrednost za nadomestilo, ampak za primarno infrastrukturo, ki pa ima
               določen vrednostni pomen v kraju, pa vsekakor mora plačevati. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSENIK DR. MARKO PAVLIHA:</speaker>

               <p>Hvala besedo. Besedo ima državni sekretar.</p>
            </sp>
            <sp who="SDZ4:StarmanMarko">

               <speaker>MAG. MARKO STARMAN:</speaker>

               <p>Najlepša hvala. Jaz bi samo povedal, da so bili izrecno navedeni podatki glede na
               dosedanje izkušnje. Tukaj ni podatkov, da bi bili zbirani kar za neznane namene. Do
               sedaj se je večina teh podatkov uporabljala ali za statistične namene ali za bodisi
               za metodologijo vrednotenja. Vse tisto, kar je v do sedaj znanih metodologijah
               upoštevanega oziroma je upoštevano že sedaj, vse to je nanizano kot posamezni
               podatek. Seveda se ob razvoju in ob tehničnih spremembah tako industrijskih stavb kot
               poslovnih stavb morda določeni segmenti ne morejo več uporabljati oziroma ne bodo več
               uporabljali, ker ne bodo obstajali več. Ta možnost seveda obstaja, da s
               prestrukturiranjem in razvojem določenih stavb, določenih segmentov preprosto ne bo
               moč več izpolniti.</p>
               <p>To ne zmanjšuje potrebe danes dokler so še vsi navedeni podatki nekje bolj, nekje
               manj dosegljivi, da se to kot možnost za izdelavo vprašalnika ne da, kot sem že
               povedal, zaradi resne strogosti, ki jo na zakonodajalca postavlja ustavno sodišče. V
               vsakem primeru pa tudi v povezavi s tem, kar je bilo rečeno glede morda drugačne
               navedbe oziroma vpisa, ni dejansko razloga, da ta malenkost širša in preciznejša in
               podrobnejša nanizanja, taksativna nanizanja, možnih podatkov, to ne izključuje vsega
               tistega, kar je v amandmaju, ki ga je predlagala poslanska skupina LDS-a. Vse skupaj
               je bilo narejeno na podlagi strokovnih podlag dosedanjega zbiranja s strani
               statističnega urada in dosedanjih metodologij vrednotenja, ki se bodo nadgradili in
               se bodo spreminjali. Več kot toliko nismo mogli v zakon napisati. Manj pa tudi ne, če
               morda bi za določeno stavbo, samo eno stavbo dobili kateregakoli, samo enega od teh
               podatkov, če tega izrecno notri v zakonu nimamo, te možnosti ne bo tako glede fasad,
               glede tistih vprašanj, ki se bodo vezala na eventualne politike, ki so lahko
               strateške, prostorske in del zemljiške politike. Če pa tega nimamo, preprosto teh
               stvari, še enkrat poudarjam, kot motivacijski instrument v katerikoli politiki ne bo
               moč uporabiti. Zadeve so zato bile izvedene na podlagi dosedanjih izkušanj. Namena
               sta v bistvu, če gledamo zelo generalno, dva. Eden je statističen, drugi je pa
               vrednotenje, ampak v najširšem smislu, ne samo množično vrednotenje. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Še dr. Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Tole moram malo pokomentirati. Sstatistika izbira veliko podatkov in res je, da
               nekatere od teh podatkov, ki so tu navedeni, statistika izbira v popisih stanovanj
               gospodinjstev in drugi popisih. Ampak pazite, razlika med statističnim zbiranjem in
               temi evidentiranjem je velika, ogromna in nepremostljiva. Statistični podatki so po
               zakonu statistike lahko uporabni samo kot agregatni podatki in mi uporabniki
               statistike ne moremo in ne smemo priti do vira podatkov, se pravi to tistega in tiste
               zgradbe, ki tvori število 75% zgradb, ki ima finalno obdelavo sten tako pa tako.
               Nepremičninski registri oziroma registri so pa ravno obratno. Njihova vrednost
               temelji prav na tem, da izvemo, kakšna je lastnost neke povsem določene nepremičnine.
               In seveda je razlika med statističnim zbiranjem podatkov in takšnim zbiranjem
               podatkov ogromna in gromozanska. Jaz vas opozarjam, jaz sicer tega ne bom delal,
               ampak če se bo kakšen nezadovoljni lastnik začel pritoževati in bo dokazoval na
               osnovi magnetograma te razprave, da A, se zbirajo podatki za katere se natančno niti
               ne vedo, zakaj se bodo rabili, in B, da se sklicujejo pri zbiranju podatkov na
               statistična zbiranja, da bo takšen člen, ki bo imel presežne podatke, lahko celo
               padel. Tega si ne želim, ker mislim, da je pomembno, da so notri nekateri podatki,
               pomembni za trg nepremičnin, za zemljiško politiko, vendar ne vsi ti podatki. In je
               treba to zreducirati. Tista še sprejemljiva mejo je dana, po mojem mnenju v amandmaju
               LDS, čeprav tudi tukaj bi mogoče lahko še kaj odšrbnili. To je vprašanje diskusije.
               Zato bi vas opozoril, da premislite še enkrat in mogoče bi vendarle veljalo in kazalo
               podpreti naš amandma. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Zaključujem razpravo o 104. členu in o dveh amandmajih.</p>
               <p>Dajem v razpravo 121. člen, tako kot je bil popravljen. To je amandma poslanskih
               skupin SLS, SDS, NSi in DeSUS. Kdo želi besedo? <stage xml:id="Redna-15-2006-03-29.stage8">(Nihče.)</stage> Hvala lepa. Dr. Gantar, za
               las pravočasno.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Se opravičujem, se ne pišem nihče, ampak Gantar. Kakorkoli, ta amandma bom osebno
               podprl in verjamem, tudi poslanska skupina, razširi to možnost, kdo dobi te podatke,
               hkrati pa nekako obžalujemo, da bi eventualno tudi urbanistična podjetja bi bilo
               smiselno uvrstiti v ta seznam, vendar če se je koalicija tako odločila, se je pač
               odločila. Kakšne moči tukaj nimamo, ampak ta amandma, popravek je boljši kot
               prejšnji, to je gotovo.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Se opravičujem, še nisem videl stegnjene roke.</p>
               <p>Zaključujem razpravo. O amandmajih bomo v skladu s časovnim potekom seje zbora
               odločali danes v okviru glasovanj, pol ure po končani 16. točki dnevnega reda. Sedaj
               je to jasno, da bo to prej kot ob predvideni pol osmi uri.</p>
               <p>S tem prekinjam to točko dnevnega reda. Se zahvaljujem državnemu sekretarju in
               direktorju za sodelovanje.</p>
               <p>Prehajamo na <title>16. TOČKO DNEVNEGA REDA - NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O MEDIJIH.</title> Na voljo imamo kar 5 ur in 55
               minut za razpravo. Predlog zakona je v obravnavo zboru predložila vlada Republike
               Slovenije. V zvezi s tem zakonom sta skupini desetih poslancev, s prvopodpisanima
               Majdo Širca in Miranom Potrčem zahtevali, da državni zbor opravi splošno razpravo.
               Ker ni predstavnikov vlade, mi ne preostane drugega, kot da sejo prekinem za 10 minut
               in nadaljujemo sejo ob 12. uri. Hvala lepa.</p>
               <stage type="time">(Seja je bila prekinjena ob 11.50 uri in se je nadaljevala ob 12.02 uri.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane poslanke in spoštovani poslanci, vsi tisti, ki ste prisotni, in vsi
               ostali, ki nas spremljate prek pisarn! Nadaljujemo s prekinjeno 16. točko dnevnega
               reda, s prvo obravnavo predloga zakona o spremembah in dopolnitvah zakona o
               medijih.</p>
               <p>Kot je povedal podpredsednik Pavliha, je čas, predviden za to razpravo, omejen na 5
               ur in 55 minut. Kolega Pavliha je sejo državnega zbora prekinil za 10 minut zaradi
               zagotovitve udeležbe ministra. Dobili pa smo obvestilo, da naj bi se nam minister
               pridružil v roku 15 minut.</p>
               <p>Predlagam, da državni zbor opravi razpravo, kot jo je predvideval. Najprej
               predstavitev stališč in potem, ko se nam pridruži minister, mu po koncu predstavitve
               stališč damo besedo. Ali kdo temu nasprotuje? <stage xml:id="Redna-15-2006-03-29.stage10">(Nihče.)</stage> To pomeni, da prehajamo na
               predstavitev stališč poslanskih skupin. Prvo stališče bo podala poslanka Majda Širca,
               in sicer stališče poslanskega kluba Liberalne demokracije Slovenije. <stage xml:id="Redna-15-2006-03-29.stage11">/Oglašanje iz
               ozadja./</stage> Gospa Pozsončeva, ravnokar sem povedal, kakšen bo potek. Nihče temu ni
               oporekal<gap n="..."/></p>
            </sp>
            <sp who="SDZ4:PozsonecMaria">

               <speaker>MARIA POZSONEC:</speaker>

               <p>Brez ministra nič!</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Pozsončeva, ponovno vam povem, da sem pred nekaj sekundami vprašal, ali kdo
               nasprotuje. Jaz nisem kriv, če tega niste slišali. Nadaljujemo sejo.</p>
               <p>Prehajamo na predstavitev stališč poslanskih skupin. Gospa Širca, vabim vas, da v
               imenu poslanskega kluba Liberalne demokracije Slovenije podate stališče. Izvolite,
               prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Proceduralno. Smo pred polprazno dvorano, v odsotnosti vlade, smo pred prvo obravnavo
               in tudi predsednika matičnega odbora ni. Zato vas prosim, da sejo prekinete še za
               toliko časa, dokler ne bo zagotovljena prisotnost, ki je v parlamentu potrebna, če
               hočemo točko obravnavati. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Gospa Širca, verjetno sami veste, da predsednik matičnega delovnega telesa v okviru
               te točke nima besede. Drugič, vse prisotne poslanke in poslance sem seznanil, da se
               nam bo minister pridružil čez 15 minut. Nekateri tega niste slišali, kar je logično,
               glede na to, da se vmes pogovarjate po telefonu. In verjetno mi bo gospa Pozsončeva
               čez dve minuti zopet odgovorila, da ni slišala, ker pač opravlja telefonski razgovor.
               Prav tako sem povedal, da bomo ministru dali besedo po predstavitvi stališč
               poslanskih skupin. Državni zbor je suverena veja oblasti in po moji oceni je 10 minut
               dovolj, da pridejo predstavniki vlade v državni zbor. Tudi vlada Republike Slovenije
               se mora naučiti urnika. Vprašal sem, ali kdo izmed prisotnih poslank in poslancev
               temu nasprotuje, pa se ni oglasil nihče. Sejo vodim jaz in jo bom tudi vodil
               naslednje tri ure. Še enkrat vas pozivam, da podate stališče poslanskega kluba
               Liberalne demokracije Slovenije. Gospa Širca, ne boste? <stage xml:id="Redna-15-2006-03-29.stage12">/Oglašanje iz ozadja./</stage>
               Umirite se, gospa Potrata, takoj boste dobili besedo. <stage xml:id="Redna-15-2006-03-29.stage13">/Oglašanje iz ozadja./</stage> Vklopite
               mikrofon, da vas bomo lahko vsi slišali. Izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Jaz na ta vaš predlog, da smo samostojna veja oblasti, gledam prav tako, da gre v tem
               mandatu za eklatantno podcenjevanje in omalovaževanje državnega zbora. Lahko pa vaš
               predlog, za katerega ste si vzeli pravico, da nam ga servirate tako, da mu ni bilo
               mogoče oporekati, sprejmem, če to neodvisnost razumete tako, da minister, ki ni bil
               ob času pri predstavitvi, tudi kasneje ne dobi besede. Zakaj bi imel besede kasneje,
               če ga sedaj ni tukaj?</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Poglejte. Državni zbor se seveda lahko odloči, da bo vladi nagajal lahko pa opravi
               konstruktivno debato. Jaz verjamem, da če je bil podan zahtevek, kolega Anderlič,
               dovolite. Če je bil podan zahtevek 10-ih poslancev po splošni razpravi, da verjetno
               ta splošna razprava ne ocenjuje oziroma ne vključuje samo razprave poslank in
               poslancev, ampak je zaželeno, da v povezavi z zakonom o medijih spregovori tudi
               vlada. Če pa bo večinska odločitev, glede na to, da<gap n="..."/> Kolega Anderlič, nimate
               besede, prosim, če ne motite seje. Če pa bo podan, in to vas sedaj sprašujem predlog,
               da se seja zopet prekine za 15 minut, pa naj nekdo poda ta predlog. Gospa Pečan,
               izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Jaz moram povedati, da je potrebno včasih tudi poslušati eden drugega. Problem je v
               tem, da predsedujočega prej ni poslušal nihče, zato predlagam, da prekinemo sejo
               dokler minister ne pride. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Nasprotuje kdo temu predlogu? Sejo prekinjamo za 15 minut. To pomeni, da
               nadaljujemo ob 12.23 uri.</p>
               <stage type="time">(Seja je bila prekinjena ob 12.06 uri in se je nadaljevala ob 12.23 uri.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, spoštovani poslanci! Nadaljujemo s prekinjeno <title>16. točko
                  dnevnega reda.</title> Ministra še sedaj ni med nami. Na podlagi 66. člena poslovnika
               državnega zbora minister lahko poda obrazložitev. Med tem ko vas pozdravljam, gospod
               minister, na seji državnega zbora, bi prosil drugič, če pokažete malo večjo
               odgovornost do državnega zbora in ne zamujate in s tem povzročate, da državni zbor
               prehaja v nepotrebne zaplete.</p>
               <p>Še enkrat da ponovim, predlog zakona je v obravnavo zboru predložila vlada Republike
               Slovenije. V zvezi s tem zakonom je skupina desetih poslancev, s prvopodpisanima
               Majdo Širco in Miranom Potrčem zahtevala, da državni zbor opravi splošno razpravo.
               Besedo dajem predstavniku vlade za dodatno obrazložitev zakona. 10 minut, minister
               dr. Vasko Simoniti, izvolite.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa, gospod predsedujoči. Opravičujem se, ker sem relativno pozno zvedel, in
               se res iskreno opravičujem, da sem zamudil.</p>
               <p>Moja predstavitev predloga zakona bo podobna, kot je bila že zadnjič. V zvezi s tem
               bi rad povedal naslednje. Pot, ki je bila do danes in do sedaj prehojena v zadnjem
               letu, in hkrati bi opozoril na cilje in poglavitne rešitve, ki jih ponuja predlog
               zakona.</p>
               <p>Ministrstvo za kulturo je 18. julija 2005 objavilo besedilo izhodiščnih tez za javno
               razpravo v zvezi z osnutkom predloga zakona o spremembah in dopolnitvah zakona o
               medijih na svojih spletnih straneh in ga 20. julija 2005 predstavilo širši strokovni
               javnosti, ki je svoje pisne predloge in pripombe lahko posredovala do 18. avgusta,
               vendar je ministrstvo za kulturo sprejemalo pripombe še do konca septembra prejšnjega
               leta. Na ministrstvo za kulturo smo prejeli pripombe in predloge različnih
               predstavnikov zainteresirane javnosti, združenje za tisk in medije pri Gospodarski
               zbornici Slovenije in strokovnega združenja radijskih in televizijskih programov
               posebnega pomena pri Gospodarski zbornici Slovenije, informacijskega pooblaščenca,
               agencije za pošto in elektronsko komunikacijo, direktorata za elektronske
               komunikacije, društvo novinarjev Slovenije in sindikata novinarjev Slovenije,
               mirovnega inštituta, združenja SAZAS, društva slovenskih skladateljev, društva
               slovenskih filmskih ustvarjalcev, združenja kabelskih operaterjev, sindikata
               glasbenikov Slovenije, RTV Slovenija, združenja neodvisnih produkcijskih in video
               produkcije, potem Kregar, Info net medije, produkcije Plus, Radio Triglav, Radio
               Kobarid, Gorenjski glas in tudi s strani nekaterih drugih posameznikov. Še posebej
               smo povabili nekatere posameznike, da posredujejo svoje pripombe in predloge. Odkar
               je bil predlog zakona objavljen na naši spletni strani, in je bila tudi pripravljena
               tiskovna konferenca, je bilo organizirano tudi s strani zainteresirane javnosti na
               ministrstvu za kulturo srečanje. Bilo je napisano že vrsto člankov. Bilo je na javni
               RTV Slovenija in tudi drugih televizijah že tudi organizirano vrsto soočenj,
               različnih mnenj. 8. marca je bila tudi v tem parlamentu javna predstavitev mnenj o
               predlogu tega zakona. In pri tej javni predstavitvi, vsaj moj občutek je tak, ni bilo
               veliko nasprotovanj temu predlogu.</p>
               <p>Ministrstvo za kulturo je predvsem upoštevalo pripombe, ki so se nanašale na
               področja, ki so bila predvidena že v izhodiščih predloga sprememb in dopolnitev
               zakona. Dodatno pa je upoštevalo še pripombe, ki so se nanašale na področje zaščite
               otrok in mladoletnikov ter pravice do popravka in odgovora. Delno in smiselno so bile
               upoštevane pripombe, večina tistih, ki se nanašajo na področje izhodišč v predlogu
               sprememb in dopolnitev zakona o medijih. Neustrezne pripombe pa so bile pripombe, ki
               niso bile predvidene v izhodiščih predloga sprememb in dopolnitev zakona o medijih.
               Večkrat je bilo tudi koalicijsko usklajevanje, ki je potekalo v januarju letošnjega
               leta. Že pred tem je potekalo tudi medresorsko usklajevanje, ki je bilo po običajni
               proceduri in je pripeljalo do usklajenega predloga, ki je danes pred nami.</p>
               <p>Dovolite, da predstavim predlagane spremembe in dopolnitve, ki imajo naslednje
               temeljne cilje: prvič, zagotavljanje pogojev za pluralnost v medijih z vzpostavitvijo
               financiranja programskih vsebin medijev; zaščita otrok in mladoletnikov; varstvo
               slovenskega jezika in slovenske glasbene ustvarjalnosti; usklajevanje s pravnim redom
               Evropske unije; usklajevanje s spremembami zakonodaje s področja telekomunikacij;
               natančnejša opredelitev nalog agencije za pošto in elektronske komunikacije;
               natančnejša opredelitev nalog sveta za radiodifuzijo; uskladitev z zakonodajo, ki
               ureja dostop do informacij javnega značaja, in uskladitev z zakonodajo, ki ureja
               avtorske in sorodne pravice, poleg tega pa še uskladitev kazenskih določb z zakonom o
               prekrških ter seveda sprememba in dopolnitev kazenskih določb zaradi predlaganih
               sprememb materialnopravnih določb zakona o medijih.</p>
               <p>Za dosego prvega cilja, torej zagotavljanje pogojev za pluralnost v medijih, sta
               predvidena dva mehanizma financiranja programskih vsebin medijev, katerega naloge
               bodo usmerjene predvsem v zagotavljanje pluralizacije in demokratizacije v medijih
               ter izboljšava za sistem podeljevanja soglasij za pridobitev več kot 20% deleža v
               izdajateljih medijev, in sicer na način, da so v proces pritegnjene tudi vladne
               institucije s področja varstva konkurence in nadzora nad trgom vrednostnih papirjev.
               Predlog za izdajo soglasij izhaja iz zelene knjige o zaščiti medijskega pluralizma,
               ki jo je 21. maja 2003 pripravila evropska komisija, in iz načela sodišča Evropske
               unije, na podlagi katerega je sprejelo vrsto odločitev, da so zaradi ohranjanja
               medijskega pluralizma opravičene omejitve nekaterih temeljnih pravic. S sprejemom
               predlaganih rešitev bo omogočen boljši nadzor nad koncentracijo v medijskem prostoru
               v Republiki Sloveniji ter vzpostavljeni mehanizmi za zagotavljanje večje pluralnosti
               v medijih. K predlagani vrsti instrumentov sodita v okviru ukrepov za zagotavljanje
               medijskega pluralizma, ki ga državam članicam priporoča Svet Evrope v priporočilu
               številka R-99/1 odbora ministrov Sveta Evrope, državam članicam v zvezi z ukrepi za
               podporo medijskega pluralizma.</p>
               <p>Pri financiranju programskih vsebin medijev gre za optimizacijo trenutno veljavne
               sheme, kakor jo pozna sedanji zakon o medijih, torej podporo programskih vsebin
               medijev in razvoja njihove tehnične infrastrukture prek javnih razpisov, na podlagi
               javnega interesa, ki se trenutno izvajajo v okviru ministrstva za kulturo. Dosedanji
               namen zagotovitve pluralnosti vsebin v medijih, ki je v javnem interesu, bo prek
               enotnega urejanja in financiranja programskih vsebin medijev precej lažje in
               preglednejše. V okviru strokovne komisije, ki bo ministru predlagala razdelitev
               sredstev v okviru letnih razpisov, ne bodo več mogli sodelovati ljudje, ki so
               interesno povezani z odločitvami te komisije. V okviru financiranja programskih
               vsebin medijev bo poskrbljeno tudi za financiranje radijskih in televizijskih
               programov posebnega pomena, ki so z odločbo ustavnega sodišča, ki je delno
               razveljavila 82. člen zakona o medijih, ostali brez stabilnega vira prihodkov.
               Dejavnost, predvsem organiziranost programov s statusom lokalnega, regionalnega ali
               študentskega radijskega oziroma televizijskega programa ne more soditi v okvir javne
               službe. Kot je namreč znano so vsi programi, ki so pridobili status, zasebna
               podjetja, kjer torej niso vzpostavljeni zgoraj našteti mehanizmi upravljanja in
               nadzora s strani javnosti. Tudi financiranje iz RTV-prispevka zaradi navedenih
               razlogov ne bi bilo upravičeno. Financiranje radijskih in televizijskih programov
               statusa lokalnega, regionalnega, študentskega programa je mogoče urediti le v okviru
               financiranja javnega interesa na področju medijev, saj ti programi ob nepridobitnih
               programih in programih RTV Slovenija sodijo med programe posebnega pomena za
               uresničevanje javnega interesa na področju medijev. Javni interes na področju medijev
               je določen z zakonom o medijih. 4. člen tega zakona določa, da v javni interes na
               področju medijev sodi uresničevanje pravice državljanov oziroma državljank Republike
               Slovenije, našteva potem vse, sodi v uresničevanje pravice do javnega obveščanja in
               do obveščenosti, ohranjanja slovenske nacionalne identitete, spodbujanje kulturne
               ustvarjalnosti na področju medijev, kulturo javnega dialoga, utrjevanje pravne in
               socialne države in razvoj izobraževanja in znanosti. Zakon v istem členu določa, da
               Republika Slovenija podpira medije pri razširjenju programskih vsebin, ki pripomorejo
               k uresničevanju javnega interesa. Te podpore bodo enakopravno preko javnih razpisov
               deležni mediji, ne glede na status ali način razširjanja. Glede na določbo ustavnega
               sodišča in na zgoraj omenjena dejstva je edina možnost, da se financiranje
               programskih vsebin lokalnih, regionalnih in študentskih programov uredi v zakonu o
               medijih. Ministrstvo predlaga ureditev financiranja v okviru financiranja programskih
               vsebin medijev, pri čimer pa zaradi precejšnjih proračunskih sredstev, ki so temu
               namenjena, postavlja nosilcem statusa programa posebnega pomena tudi nekatere dodatne
               obveznosti, ki bodo pripomogle k namenski in kvalitetni porabi javnih sredstev, ki
               bodo za to namenjena. Predlog zakona v nadaljevanju seveda omenja še probleme <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSENIK SAŠO PEČE:</speaker>

               <p>Minister, prosim vas, da ste pozorni na čas. Prekoračujete ga.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa. Samo še stavek. Področja, torej predlog zakona govori še o <gap n="..."/></p>
            </sp>
            <sp who="SDZ4:PečeSašo">

               <speaker>PODPREDSENIK SAŠO PEČE:</speaker>

               <p>Minister, za 15 sekund, jaz sem vas dolžan s tega mesta prekiniti.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSENIK SAŠO PEČE:</speaker>

               <p>Hvala vam za razumevanje. Prehajamo na predstavitev stališč poslanskih skupin. Prvo
               stališče bo podala poslanka Majda Širca, in sicer stališče poslanske skupine
               Liberalne demokracije Slovenije. Izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Gospod minister, kolegica in kolegi! Zakon o medijih je eden bolj občutljivih
               zakonov, saj lahko širi ali oži prostor avtonomije javne besede. Zaradi vseh
               izkušenj, ki jih imamo s to vlado in njenimi praviloma uspešnimi apetiti pri
               obvladovanju medijskega prostora, je previdnost nujna, pa če tudi bodo nekatere
               opozorilne besede in kasneje tudi vloženi popravki zgolj za zgodovinski spomin, kar
               bi mogoče marsikdo želel, tako kot je šlo in bi lahko šlo v zgodovinski zaprašeni
               spomin tudi poročilo ameriškega zunanjega ministrstva o stanju človekovih pravic v
               naši državi na področju medijev, ki je resno okrcalo naš prostor, kar pa je naša
               vlada sprejela s pripombo, da je boljše, če pogleda v svoje okolje in se našega
               izogiba.</p>
               <p>Kakorkoli, stopnja demokracije se meri tudi z odprtostjo in neodvisnostjo medijev.
               Prav zato smo v preteklosti, ko je šlo za spremembo osnovnega zakona o medijih,
               vodili dolgotrajno in široko diskusijo. Ni šla samo po pošti kot pri tem zakonu.
               Pravzaprav smo jo vodili toliko časa, da je potem zmanjkalo časa in da je to
               diskusijo nadaljevala nova politična garnitura. Ta je v večini tisti segment, ki smo
               ga obravnavali, torej rešitve, ki se dotikajo bolj jasnega postopka pri povečevanju
               lastninskih in upravljavskih deležev, tudi upoštevala in s tem delom tega predloga
               medijskega zakona tudi sedaj nimamo problemov. Toda, novo oblast ni zanimal le ta
               segment, v medijih, v tem nedvomno pomembnem potencialnem orodju vladanja jo zanima
               mnogo več in dotaknem naj se le tistih za nas spornih rešitev, ki so vgrajene v ta
               zakona.</p>
               <p>Najprej državna podpora medijem. V predlogu zakona se sicer ne srečujemo z razvpitim
               skladom za pluralizacijo medijev, ki bi ga, kot je bilo nekoč načrtovano, upravljal
               upravni odbor, sestavljen iz vseh predstavnikov parlamentarnih strank, vodil pa naj
               bi ga minister. Srečujemo se z drugačno rešitvijo, z dobesedno državno podporo
               medijem, za katero pa menimo, da ni nič manj nedolžna. Država bo po predlogu namreč
               sofinancirala medije na način, da bo imel minister<stage xml:id="Redna-15-2006-03-29.stage15">/ministrica v rokah mefistovsko eno
               milijardo, ki jo bo medijem razdelil/</stage>razdelila s pomočjo mnenj ljudi, ki jih bo sam
               postavljal<stage xml:id="Redna-15-2006-03-29.stage16">/postavljala, in s pomočjo analiz, ki jih bo sam naročal/</stage>naročala. Kot sem
               že enkrat dejala, lahko bo tudi objavljal, če bo pisal popravke, daljše od obvestil,
               svoje lastne tekste v teh medijih.</p>
               <p>Še včerajšnjega ministra, gospoda Damijana, sem v okviru poslanskega vprašanja
               spraševala, navajam: <q>"Ali se kot zagovornik liberalnega in tržnega gospodarstva
               strinja s subvencioniranjem medijev in ali taka podpora ne pomeni večjo odvisnost od
               države?"</q> Gospod bivši je dejal: <q>"Strinjam se z vami, da subvencioniranje oziroma
               odvisnost od države ni najboljša."</q> Nadaljeval je z neposrečeno primero s Harryem
               Potterjem, a vztrajal je na nepodpiranju nečesa, kar lahko ustvarja odvisnost.</p>
               <p>Naj poudarim, da je pomoč medijskemu prostoru v obliki posrednih pomoči in spodbud
               koristna. V Liberalni demokraciji pa ne zagovarjamo neposrednih oblik, ki bi jih rada
               opisala in mogoče v nadaljevanju diskusije še razvila.</p>
               <p>Državne podpore medijem, kot so zapisane v zakonu, izhajajo iz predpostavke, da
               mediji ne predstavljajo uravnoteženih političnih stališč, in tu je glavni problem.
               Eno izmed prioritetnih meril pri razdeljevanju državnih pomoči medijem, še posebej
               tiskanim, stoji na političnih vatlih. Torej na izhodišču, ali mediji uravnoteženo
               predstavljajo stališča opozicije in pozicije. V praksi to lahko pomeni, da bo nek
               komisijski komisariat tehtal, kdo je bolj levi in kdo bolj desni, ne pa, kdo ima več
               kulturnih ali izobraževalnih prioritet, kdo skrbi za deficitarne in kdo za
               redundantne vsebine, kdo odpira polje širokih razmislekov in kdo jih zapira itn.
               Pripravljavci zakona razumejo pluralizacijo z uravnavanjem vsebin znotraj medija, ne
               pa kot omogočanje čim bolj različne in pestre medijske krajine. Zakaj se recimo
               kriterij - se opravičujem, če ponavljam, ampak potrebno je, zakaj se kriterij o
               pomenu ohranjanja nacionalne kulturne identitete pojavlja le kot merilo pri
               sofinanciranju radijskih in televizijskih programov, ne pa tudi tiska? Zakaj? Zakaj
               se kriterij o zagotavljanju načela enakih možnost spolov ter uveljavljanja strpnosti
               uveljavlja, pojavlja le pri programih statusa lokalnega regionalnega, študentskega
               oziroma nepridobitnega pomena. Zakaj ne drugje? Nimam pojma. Zdi se le, da je
               pripravljavec kar nekaj sešteval, kar nekaj nametal in navrgel nekje kar nekaj peska
               v oči, tako izgleda. Naj še pri tem poudarim, da v obstoječem zakonu obstaja že sklad
               za razvoj in podporo avdio-vizualnim medijem in tudi neodvisnim producentom. Ta sklad
               je bil res sklad, ker naj bi se napajal tudi s pristojbinami operaterjev. Nihče ni
               analiziral učinkov tega sklada. Se strinjam s tezo, da dosedanje razdeljevanje
               finančnih pomoči medijem s posebnim namenom, ne s takim, kot je sedaj, ni bilo vedno
               dovolj korektno, ampak vendarle, zakaj niso bili analizirani učinki tega sklada,
               zakaj ni nihče povedal, kaj je bilo z nikoli pobranimi pristojbinami itn. Očitno so
               bile narejene druge analize, ki prinašajo nova merila, da bi država plačevala in
               mogoče celo nagrajevala medije po svojih interesih.</p>
               <p>Naj se dotaknem še pravice do popravka. Vemo, da bo po novem bo popravek lahko daljši
               od obvestila, na katerega se nanaša, in menimo, da gre nedvomno za igračkanje z
               ustavno pravico, saj se širi na pravico do ekskluzivnega dostopa do medijskega
               prostora. V bodoče ne bo več mogoče, če bo ta zakon sprejet, zavrniti zahtevanega
               popravka, ki bo obsežnejši in bo prikazoval druga in nasprotna dejstva oziroma
               okoliščine, kot jih prikazuje sama vest. Postopek pritožbe bo za prizadetega težji, a
               zelo pomembno bi bilo slišati, zakaj se pravica do daljšega oziroma razširjenega
               odgovora ali popravka širi.</p>
               <p>Če pobrskamo po spominu, si na to lahko delno odgovorimo. Kolikokrat je bilo, še
               posebej iz političnih vrst, slišati, da mediji niste promptno objavljali mnenj, da
               ste spreminjali naslove, da ste dajali ljudem napačna sporočila. Nič lažjega kot to,
               da se zagotovi legalna možnost, da nediscipliniran komentator, uvodničar,
               karikaturist, esejist, vestičar dobi pravo resnico nazaj. In da se naslednjič pazi,
               koliko in do kakšne mere je bil kritičen.</p>
               <p>Vsekakor je pravica do resnice, kar je temeljna pravica, intenca popravka in odgovora
               bolj občutljiva, kot izgleda na prvi pogled. Trči lahko ob svobodo izražanja in
               uredniško avtonomijo. Sedaj se to s tem predlogom dogaja. Mogoče bi bilo v tem zakonu
               res nujno uvesti poglavje o ombutsmanu za medije.</p>
               <p>Naj na hitro omenim še druge, za nas sporne rešitve: dostop do informacij. Sedem
               delovnih dni bi bilo primerno za odgovor na novinarsko vprašanje. Je najbrž predolg
               rok in bi ga bilo primerno skrajšati. Problematično je tudi to, da v vseh primerih ne
               bo mogoče uveljaviti ustavno varovane pravice do pritožbe. Kazni oziroma globe so na
               nam nerazumljiv način spremenjene. Minimalne kazni so po novem desetkrat nižje in to
               za pomembne vsebinske prekrške, kot je kršenje oglaševanja, zadostitev programskih
               deležev in podobno. Med tem pa bo treba dvakrat več kot do sedaj plačati za manj
               pomembne kršitve, recimo, če izdajatelj ne bo sporočil spremembe naslova. Kdo razume
               to? Kazni pa so visoke, od 25 do 50 milijonov. O vprašanju slovenske glasbe bo najbrž
               treba premisliti o tisti točki, ki se dotika tretjega Ars radijskega programa. Ni nam
               razumljivo, zakaj se pri lokalnih radijskih in televizijskih programih znižuje delež
               lastne produkcije lokalnih vsebin v lokalnih radijskih in televizijskih postajah iz
               30 na 20%. Ali je to dovolj premišljeno, se sprašujemo, hkrati pa tudi, zakaj
               zniževati kriterije, hkrati pa te programe financirati? Poglavje o zaščiti pred
               pornografijo je tudi občutljivo. Vpeljuje neko novo tolmačenje pojma seksualnosti. O
               tem lahko več kasneje. Dejstvo, da odgovorni urednik tretjega parlamentarnega
               programa ni potreben, je tudi vprašljivo. Seveda je tudi za nas sporna rešitev, kako
               se imenuje svet za radiodifuzijo, ki ga po novem imenuje državni zbor, tako kot
               programski svet RTV Slovenija, ko ga ustoliči Kviaz, se pravi politična volja, med
               tem ko so Svet za radiodifuzijo imenovale univerza, kulturniška zbornica, gospodarska
               zbornica, društvo novinarjev in tako naprej. Ampak analizirati to rešitev ni težko in
               je ne bom ponavljala.</p>
               <p>Naj le zaključim, da ta zakon potrebuje ogromno popravkov, in vložili, pripravili
               bomo amandmaje kljub temu, da vemo, da jih lahko kakšna nočna seja, tako kot se je v
               preteklosti dogajalo, na brutalen način in s slepimi ušesi zavrne. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na predstavitev stališča poslanske skupine Socialnih demokratov.
               Poslanka Majda Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Spoštovani gospod minister, poslanke in poslanci! Preden povem pet ključnih pripomb
               Socialnih demokratov na predlog zakona, dovolite, da se zazrem nanj s stališča
               predloga zakona, ki zadeva celotno slovensko javnost, zato najprej primerjava med
               zakonom o medijih in zakonom o RTV s stališča priprave zakonskega predloga.</p>
               <p>Socialni demokrati zagovarjamo pomembnost predzakonskega postopka, za katerega si
               predstavljamo, da bi moral teči kot dialog, ne kot povabilo k pošiljanju pripomb, ne
               pa tudi pogovor, odgovor, dopolnilo na poslane pripombe. Če kdo meni, da javna
               predstavitev mnenj na to pomanjkljivost v pripravi zakona ni opozorila, potem tega ni
               hotel slišati. Res je mogoče trditi in iskati datume, od kdaj je bil zakon na spletu
               objavljen, druga zgodba pa je, ko se začne podrobno pregledovati, kdo, kako, kdaj in
               k čemu je bil povabljen ter kako je bilo na pripombe ali na predloge odgovorjeno ali
               pa ne. Zdaj pa dovolite, da se dotaknem napovedanih petih točk, o katerih bodo moji
               kolegica in kolegi v nadaljevanju še govorili.</p>
               <p>Prvo stališče, ki ga imamo, je pripomba na uvodni del zakona. Nanj sicer z amandmaji
               ni mogoče vplivati, je pa po poslovniku to pomemben del zakona, ki omogoča presojati,
               kako so členi uresničili v uvodu napovedane cilje, stališča, kakšne primerjave so. In
               s tem uvodnim analitičnim delom smo Socialni demokrati nezadovoljni.</p>
               <p>Druga pripomba. Ni mednarodne primerjave glede sofinanciranja medijev.</p>
               <p>Tretjič. Kriteriji za razdeljevanje sredstev so popolnoma poljubno nametani in dovolj
               neoprijemljivi, da omogočajo popolno samovoljnost komisije, ki jo bo izbral
               minister.</p>
               <p>Četrtič. Urejanje tretjega programa RTV Slovenija je izvzeto iz določil, ki veljajo
               za druge medije, tako da ni nihče odgovoren za posredovanje programskih vsebin.</p>
               <p>In peta pripomba se dotika regulacije koncentracije medijev.</p>
               <p>In zdaj dovolite, da se podrobneje lotim posameznih točk.</p>
               <p>Ocena, da splošno stanje na področju pluralnosti v medijih v Sloveniji ni najboljše,
               ni z ničimer podprta. Sicer so navedeni zavod za oživitev civilne družbe, fakulteta
               za podiplomske evropske študije, pa še časopisno in založniško podjetje Nova revija,
               vendar tega, na kaj je taka ocena oprta, iz analitičnega pregleda ne izvemo. Ni
               namreč mogoče ugotoviti niti tega, kako so bile usmerjene in kakšni so bili učinki
               dosedanjih spodbud za medije. Niti ni nobene raziskave o kazalcih raznovrstnosti
               medijev v Sloveniji in raznolikosti programskih vsebin v medijih. Če bi to bilo
               opravljeno, potem bi se sesula teza, da pluralnosti medijskega prostora v Sloveniji
               ni. Ni torej analize namenov in učinkov dosedanjega sistema podeljevanja državne
               podpore medijem, hkrati pa sistem podeljevanja generalno ostaja podoben prejšnjemu.
               Če je razlika pri razdeljevanju sredstev tako malenkostna, potem je zahteva po
               utemeljitvi še toliko bolj opravičljiva.</p>
               <p>Ni v prikazu ureditve v nekaterih evropskih državah, nikjer ni niti omenjeno
               sofinanciranje medijev iz državnega proračuna, kaj šele da bi bili navedeni kriteriji
               in merila. Zavedamo se, da je medijski prostor povezan tudi s specifičnimi,
               kulturnimi, socialnimi razmerami, z različnimi bralnimi navadami, da Švedske in
               Norveške ni mogoče primerjati po branosti tiskanih medijev z branostjo medijev
               Sloveniji. Tudi to, katerim medijem daje kakšno okolje prednost, da imajo v
               skandinavskih državah ljudje raje lokalne medije in berejo nacionalne tiskane medije
               kot dopolnitev lokalnih, verjetno za nas ne bo vzdržalo. Res pa je, da se opiram na
               študijo evropskega inštituta za medije iz leta 1997, ki mi bo pomagala odgovoriti na
               nekatere izkušnje v zvezi s posrednim in neposrednim dodeljevanjem subvencij. Študija
               zajema primere iz Avstrije, Francije, Norveške, Švedske, Nizozemske in Nemčije. Naj
               povem samo generalne ugotovitve. Avstrija pozna neposredne in posredne subvencije in
               ima jasno izdelane kriterije. Naj povem, da morajo mediji ponujati politične,
               gospodarske ali splošno kulturne informacije, ki niso zgolj lokalnega pomena. Nič ni
               govora o levo desnem. V Franciji spoznajo subvencije večinoma dnevnim časopisom. Na
               Norveškem je za subvencijo bistvenega pomena spoštovanje kodeksa združenja urednikov
               in združenja norveških založnikov. Na Švedskem so subvencije ustavile umiranje
               časopisov. Tudi Nemčija pozna posredno obliko, pomeni ugodna posojila, popuste pri
               distribuciji in poštnini. Nizozemska pozna državni tiskovni sklad in kaj ta študija v
               svojem sklepnem delu ugotavlja. Takole pravi: Kljub prizadevanjem, da bi s
               subvencijami preprečili trend umiranja časopisov, zato so bile namreč subvencije
               ustanovljene, se ta proces nadaljuje. Veliko komentatorjev se strinja, da so
               subvencije le poskus, da bi preprečili neizogibno. V kar nekaj primerih se je
               pokazalo, da so subvencije okrepile tiste medije, ki so že prej prevladovali na trgu.
               Nekateri strokovnjaki tudi trdijo, da subvencije časopisom odvzemajo sposobnost, da
               postanejo ekonomsko močnejši in da uporabljajo nove medijske tehnologije. Skrb
               zbujajoče je tudi vprašanje vpliva države na medije s subvencijami. Nihče sicer ne
               trdi, da so neposreden inštrument za pritisk na tisk, vendar je nekaj pomislekov, ali
               ni bila v nekaterih primerih dodelitev sredstev v Avstriji, Franciji in na Švedskem
               politično motivirana. Čeprav je nekaj znamenj, da se subvencije zmanjšujejo, pa še
               vedno ostajajo pomemben del podpore medijem. Kritiki mislijo, da pomenijo subvencije
               proračunsko breme in da nimajo pozitivnih, dolgoročnih učinkov. Njihov argument je,
               da bo časopis, ki se ne bo prilagodil trgu, propadel s subvencijo ali brez nje. Kljub
               temu in težki zagotovitvi nevtralnosti ter pravične razdelitve pomoči se zdi, da se
               bodo subvencije v zahodni Evropi obdržale.</p>
               <p>Lahko bi navajala, kako je zamišljena dodelitev subvencij oziroma razdeljevanje
               pomoči iz sicer opuščene zamisli o posebnem skladu v slovenskem primeru, ampak daleč
               najbolj kritizirano je merilo, po katerem bi morala biti v nekem mediju, da bi dobil
               subvencijo, zagotovljena uravnoteženost. Kdo bo to meril, kako bo to meril, se pa
               vendarle ve, da tudi drugod po svetu, in Švedsko dajem za primer, ker se nekateri
               tako radi sklicujejo na to, se ve, kateri politični opciji kateri od dnevnikov
               pripada. Bolj se sprašujemo, zakaj ne bi subvencionirali tistih programskih vsebin,
               ki jih v določenem okolju glede na potrebe ljudi nobeden od izdajateljev ne
               zadovoljuje. Zakaj bi ne bilo treba izdajateljem medijem raje skrbeti za uredniško in
               novinarsko neodvisnost in verodostojnost, zakaj ne bi bile subvencije vezane na tiste
               medije, ki zagotavljajo večje število poklicnih novinarjev. Gre namreč za ugotovitev,
               da je v marsikakšnem mediju mogoče zaslediti samo naslov in nič drugega. Posebno
               poglavje je tretji program RTV Slovenije, ki ne bo imel odgovornega urednika. V
               skladu z določili tega člena bo urejevan bodisi s strani vodstva parlamenta,
               predsednikov delovnih teles ali parlamentarnih služb, za objavljeno pa ne bo nihče
               odgovarjal. To pomeni, da bo tisti, ki bo imel vpliv na urejanje parlamentarnega
               kanala in nikjer ni zapisano, kdo to je, lahko pa si mislimo, imel neomejene možnosti
               za manipulacijo. Neposredni prenos ne pomeni, da programa ni potrebno urejevati in za
               to delo tudi odgovarjati. Na peto pripombo o koncentraciji lastništva v medijih pa
               bomo odgovorili še v okviru naslednjih razprav. Če ne bodo z amandmaji nekatere
               rešitve v zakonu, v medijih spremenjene, potem zagotovo to ni predlog zakona, ki bi
               užival našo podporo. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na predstavitev stališča poslanske skupine Nove Slovenije. Poslanka
               Marjetka Uhan, izvolite.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa za besedo. Spoštovani minister s sodelavci, poslanke in poslanci! V Novi
               Sloveniji spremembe in dopolnitve zakona o medijih podpiramo. Menimo, da bodo
               spremembe zakona o medijih pozitivno vplivale na razvoj medijev. Med drugim tudi na
               preglednost lastniške strukture, na področje preprečevanja koncentracije lastništva,
               novi zakon uvaja ničnost pogodb, ki so bile sklenjene za nakup medijev brez
               predhodnega soglasja ministrstva za kulturo. Mediji so se do sedaj lahko kupovali
               brez soglasja ministrstva in lastniki so že po opravljenem nakupu pridobivali
               soglasje naknadno. Novi zakon predvideva predhodno soglasje ministrstva.</p>
               <p>V Novi Sloveniji podpiramo tudi uvedbo proračunskih sredstev za zagotavljanje
               pluralnosti in demokratičnosti splošnoinformativnih tiskanih medijev, pluralnost in
               demokratičnost programskih vsebin, predvsem pa za razvijanje in sofinanciranja
               programskih vsebin radijskih in televizijskih programov posebnega pomena. Prav
               regionalni in lokalni radijski in televizijski programi posebnega pomena bogatijo
               slovenski medijski prostor in prinašajo novice in dogodke, ki so ljudem blizu. Z
               zagotovilom proračunskih sredstev za ta namen pa v tem zakonu tudi izpolnjujemo
               obljubo, ki smo jo dali omenjenim medijem ob sprejemanju zakona o javni RTV, da bomo
               to zagotovili v zakonu o medijih. To so tisti 3% od prispevka javne RTV, ki je bil
               izpodbit z odločbo ustavnega sodišča, od skupne postavke iz proračuna bo šlo za te
               namene najmanj 40%. V Novi Sloveniji smo prepričani, da bo ministrstvo za kulturo
               znalo imenovati komisijo, ki bo ta sredstva korektno delila. Vsekakor se ne sme
               zgoditi zgodba iz preteklosti, ko je funkcija predsednika komisije za medije
               opravljala oseba, ki je bila istočasno direktor radijske postaje in je kandidirala za
               javna sredstva, o katerih je odločala ta ista komisija.</p>
               <p>Naslednja stvar, ki se jo bom dotaknila in je na javni predstavitvi in v medijih
               dvignila veliko prahu, pa je pravica do popravka. Novi predlog, ki je med novinarji
               sprožil burne odzive, govori, da je popravek mišljenj kot popravljanje zatrjevanih
               napačnih ali neresničnih navedb v objavljenem obvestilu in lahko tudi navajanje
               dejstev in okoliščin, s katerimi prizadeti spodbija ali z namenom spodbijanja
               bistveno dopolnjuje navedbe v objavljenem besedilu. Bistveno je tudi, da mora biti
               popravek objavljen na istem mestu ali enakovrednem mestu, v enaki oddaji, naslednji
               številki časopisa, v naslednji oddaji. Prepričani smo, da v medijih mnogokrat prihaja
               do napačnih navedb tudi zaradi pomanjkljivih ali napačno razumljenih informacij in da
               take navedbe niso zlonamerne. Na drugi strani pa se tudi ne moremo znebiti
               prepričanja, da je v nekaterih medijih kar nekaj izzivanja, milo povedano,
               nepreverjenih, neresničnih informacij, včasih tudi zlonamernih, in teh se dotika
               omenjeni člen.</p>
               <p>V Novi Sloveniji smo prepričani, če nekomu storimo krivico, jo moramo popraviti na
               čim bolj enakovreden način. Mislim, da je eden izmed pregovor, pa se prvega dela ne
               spomnim, pravi, udarci bolijo, besede ubijajo. Tega si zagotovo ne želi nobeden
               človek.</p>
               <p>Še eno poglavje v zakonu, ki govori o zaščiti in pravici otrok in mladine v medijih,
               se nam zdi v Novi Sloveniji pomembno. Otroci in mladina so najbolj zasvojeni z
               elektronskimi mediji, pa najsibo s poslušanjem radija, še bolj pa televizije, kot
               tudi uporaba interneta. Najmlajši začnejo pri risankah, malo večji na internetu, kaj
               vse se izbrska na internetu. Dejstvo je, da je v medijih preveč nasilja in drugih
               neprimernih vsebin, ki negativno vplivajo na razvoj mladine in otrok.</p>
               <p>V zakonu 21. člen prepoveduje pornografijo in nasilje, ki bi lahko resno škodovalo
               duševnemu, moralnemu ali telesnemu razvoju otrok in mladine, je pa dovoljeno
               prikazovanje le-tega v informativnih, izobraževalnih in umetniških oddajah na podlagi
               estetskih in etičnih kriterijev, ki jih morajo sprejeti kar sami z dajatelji
               programov.</p>
               <p>Mi smo prepričani, da so estetski in etični kodeksi pri različnih izdajateljih enaki,
               podobni. Nekateri si predstavljajo, da je seksualnost in nasilje nekaj normalnega za
               otroke, vsaj po ponudbi sodeč. Opozorilo, nekakšen trikotnik ali podobni vizualni
               znak, ki ga bo predpisal minister, bo sicer odraslim dalo vedeti, da je ta vsebina
               neprimerna za mladino, vprašanje pa je, kako bo reagiral otrok. Tisto, kar je
               prepovedano, najbolj mika, najbolj vleče in če je otrok sam, bo težko presodil, kaj
               je zanj primerno. Vsekakor menimo, da sta smiselna peti in šesti odstavek istega
               člena, ki nasilje in seksualnost uvrščata po polnoči. Tiskane in elektronske medije
               pa uvrščajo na višje police v trgovini, nedostopno otrokom in mladini. Glede dostopa
               do takih vsebin v elektronskih medijih pa piše v obrazložitvi tega člena, da je treba
               pred dostopom do pornografskih vsebin na nek način zahtevati izredno soglasje za
               vstop oziroma potrdilo, da je uporabnik polnoleten. V Novi Sloveniji menimo, da je
               mladina preveč izpostavljena nasilju, preveč zasvojena z elektronskimi mediji, ki
               takšne vsebine prikazujejo, in da nima postavljenih meja, in to se odraža v naši
               družbi, kot so nasilje med vrstniki, alkohol, mamila, samomori. Zato pričakujemo tudi
               na tem področju več reda, več kontrole, predvsem pa želimo, da bi mediji prinašali
               korektne informacije, izobraževali, bili prijetno razvedrilo, bili v pomoč pri vzgoji
               in izobraževanju, zlasti najmlajših in mladine, saj mnogokrat nadomeščajo
               prezaposlene in odsotne starše. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSENIK SAŠO PEČE:</speaker>

               <p>Hvala vam. Prehajamo na predstavitev stališča poslanske skupine Slovenske ljudske
               stranke, poslanec Mihael Prevc, izvolite.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa, gospod podpredsednik. Spoštovani minister s sodelavci, spoštovane
               kolegice in kolegi! Verjetno ni nikogar med nami, ki se ne bi strinjal, da imajo
               mediji izjemno moč in tudi vpliv. Njihova družbena, socializacijska, celo vzgojna
               vloga je vedno bolj pomembna. Posledično obstaja tudi cela vrsta nevarnosti in
               možnosti, da bi mediji ali določene interesne skupine to medijsko moč in vpliv celo
               zlorabile. Zato je pluralnost medijev izjemnega pomena. Pluralnost medijev
               zagotavlja, da vsak posameznik lahko dobi pravo, objektivno informacijo, saj je
               spoštovanje človekove pravice do izražanja in do pravočasne in nepristranske
               informacije še posebnega pomena. Mediji morajo omogočiti predstavitev različnih mnenj
               in vidikov ter obenem omogočiti različnim posameznikom in skupinam, da se predstavijo
               v medijih. Predlagatelj zakona o medijih v uvodni obrazložitvi zakona ugotavlja, da
               so v Sloveniji razmere na televizijskem in radijskem trgu ter trgu tiskanih medijev,
               kar se tiče števila teh medijev in njihove pokritosti prebivalstva, zadovoljive.
               Veliko več težav pa imajo slovenski mediji pri zagotavljanju raznolikosti medijskih
               vsebin, kar je v veliki meri posledica premajhnega sofinanciranja avdiovizualnih
               projektov in sofinanciranja ustvarjanja programskih vsebin ter razvoja tehnične
               infrastrukture.</p>
               <p>V Slovenski ljudski stranki smo prepričani, da predlog zakona o medijih sledi ciljem,
               kot so pluralnost medijev, varstvo slovenskega jezika ter zaščita otrok in
               mladostnikov. Pomembna novost je tudi ureditev pristojnosti in statusa sveta za
               radiodifuzijo ter agencije za pošto in elektronske komunikacije. Prav tako pa je v
               predlogu zakona opredeljena tudi pravica do popravka, kar se nam zdi še posebej
               pomembno.</p>
               <p>39. člen ustave Republike Slovenije kot eno od človekovih pravic in temeljnih
               svoboščin zagotavlja svobodo izražanja. Za uresničevanje svobode izražanja in pravice
               do obveščenosti so zelo pomembni lokalni in regionalni radijski in televizijski
               programi posebnega pomena. Njihov pomen priznava tudi predlagatelj zakona, ki je
               zapisal, da so ti programi v javnem interesu Slovenije. Financiranje radijskih in
               televizijskih programov s statusom lokalnega, regionalnega oziroma študentskega
               radijskega ali televizijskega programa je urejal zakon o medijih v 82. členu. Po tem
               členu naj bi se za omenjene programe zagotavljalo 3% RTV prispevka. Leta 2004 pa je
               ustavno sodišče ta člen zakona razveljavilo in tako povzročilo, da so ti programi
               ostali brez zelo pomembnega vira prihodkov. V Slovenski ljudski stranki smo na ta
               problem opozarjali ves čas. Tako smo si izrecno prizadevali, da se financiranje
               lokalnih in regionalnih programov uredi takoj in na način, ki bo ponovno vzpostavil
               zanesljiv in reden dohodek za te programe. Prepričani smo, da lokalni, regionalni in
               študentski radijski in televizijski programi s statusom posebnega pomena soustvarjajo
               razmere za skladnejši regionalni razvoj, so podpora zadovoljevanju in uveljavljanju
               specifičnih interesov ljudi na določenem območju in vključujejo programske vsebine,
               povezane z delom in življenjem narodnih, etničnih in verskih skupnosti, ki živijo v
               določenih okoljih. Posebno skrb namenjajo ohranjanju tradicije, ljudskega izročila in
               narečij. V obmejnih okoljih so nepogrešljiv dnevni stik slovenske manjšine z matičnim
               narodom in so med Slovenci v zamejstvu tudi zelo dobro sprejeti in dobro poslušani. V
               vseh lokalnih in regionalnih RTV programih s statusom predstavljajo te in druge za
               lokalno in regionalno skupnost pomembne vsebine najmanj 30% programskega časa.
               Priprava teh vsebin je strokovno zahtevna in bistveno dražja od vsebin, ki jih
               posredujejo tako imenovani komercialni radijski in televizijski programi. Ravno
               zaradi cenovne konkurenčnosti slednjih na oglaševalskem trgu lokalni, regionalni in
               študentski RTV programi s statusom posebnega pomena samo z oglaševalskimi prihodki ne
               morejo ohraniti zahtevane vsebinske strukture. Glede na neurejene razmere je
               obstajala velika nevarnost, da se še ta del radijskih in televizijskih programov
               znajde v že obstoječih lastniških RTV mrežah, kar po naši presoji ne more biti v
               interesu enakomernega ekonomskega in kulturnega razvoja Slovenije.</p>
               <p>Pomembno je tudi, da imajo vsi RTV programi posebnega pomena sedež zunaj glavnega
               mesta in so pomemben del medijske podobe Slovenije, ki bi bila z njihovim programskim
               preoblikovanjem bistveno osiromašena. Več kot polovica izdajateljev teh programov
               deluje oziroma ima sedež na demografsko ogroženih in obmejnih območjih države. Zato
               smo v poslanski skupini Slovenske ljudske stranke že ob sprejemanju zakona o RTV
               skušali urediti problematiko 3% sredstev iz RTV prispevka, ki so jih programi
               posebnega pomena izgubili na podlagi odločbe ustavnega sodišča. Takrat smo državnemu
               zboru predlagali, da v izogib prenehanja delovanja izdajateljev lokalnih, regionalnih
               in študentskih programov s statusom posebnega pomena le-tem zagotovi preživetje s
               podporo iz javnega vira. Takšna rešitev v okviru zakona o RTV žal ni bila
               sprejemljiva. Na podlagi prizadevanj Slovenske ljudske stranke predlog zakona o
               medijih ima rešitev, ki bo vsekakor omogočila ohranitev programov posebnega
               pomena.</p>
               <p>V nadaljnji obravnavi predloga zakona pa bo dikcijo glede namenjenih proračunskih
               sredstev za zgoraj omenjene programe verjetno treba še bolj konkretno definirati.
               Prav tako bo treba v nadaljnji obravnavi predloga zakona doreči še določene
               nejasnosti, ki so se pojavile na javni obravnavi. Vsekakor pa v Slovenski ljudski
               stranki smatramo, da je predlog zakona o medijih primeren za nadaljnjo obravnavo, saj
               bodo spremembe zakona doprinesle k razvoju slovenskega medijskega prostora. Hvala.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Bogdan Barovič bo predstavil stališče poslanske skupine Slovenske
               nacionalne stranke. Izvolite.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod podpredsednik. Kolegice in kolegi, gospod minister, njegovi
               sodelavci! Medij je moč, medij je oblast in medij je zveličan in en sam. To je
               izjava, za katero upam trditi, da drži za eno in drugo politično opcijo, pa naj bo
               skrajno desna ali pa skrajno leva. Noben medij nikdar in nikoli ni bil apolitičen.
               Nikoli. Medij, ki piše, prikazuje in govori proti poziciji, dela in živi z opozicijo.
               Medij, ki piše, govori, riše, karkoli že, proti opoziciji, je vladni medij. Temu je
               tako bilo, tako je in tako bo, pa naj se za tem odrom zvrstimo vsi, vsak po pol ure,
               in govorimo, kar hočemo. Zakaj pa je zakon o medijih tako zanimiva tema, zakaj ga
               tolikokrat obravnavamo, zakaj toliko o njem govorimo, zakaj smo pri spremembah zakona
               o medijih in tako naprej?</p>
               <p>Zato, ker je medij tudi edini sodnik in tožnik. Edini. Zato, ker je medij avtonom. In
               dela, kar hoče, kadar hoče in kolikor hoče. In naenkrat, kolegice in kolegi, je treba
               to resnico povedati tudi vsem medijem, pa naj si jim potem ne bom Bogdan Borovič in
               Slovenska nacionalna stranka všečen ali pa ne, mi je popolnoma vseeno. Slišali smo v
               govoru, v predstavitvi stališč, ena od mojih predhodnih govornic je dejala, da je
               potrebno skozi medije prinesti resnico in dati resnico na plan. Kolegice in kolegi!
               Kdo med vami mi ta trenutek lahko pove, kaj je resnica? Resnica je takšna in tista,
               ki si jo izmisli kdorkoli že. Kdorkoli že, predvsem pa medij. To so dejstva. Tisti,
               ki ste kadarkoli delali v medijih, veste, kako lepo in krasno je napisati, reči, ta
               in ta naj bi, ta in ta je menda, govori se, da naj bi, iz virov blizu smo izvedeli,
               da naj bi ali da je. Krasna zgodba. Pišejo lahko levi in desni časopis, prizadeta
               oseba se je do zdaj in se tudi od zdaj naprej, pa čeprav bomo o popravkih govorili,
               kolikor hočemo, lahko pritožila. Bom rekel po domače malo jutri, ker so rekli v sodni
               veji oblasti, kdo vas je konkretno obtožil česa. Medij je rekel, mi nismo konkretno
               obtožili, mi smo napisali: naj bi, slišali smo. Ampak slišali so mogoče od Bogdana
               Baroviča za svojega nasprotnika kar tako, ki ga ne mara, da je ali da naj ta bi menda
               nekje nekaj naredil. Ampak to se danes napiše takoj, pa naj bo to resni časopis ali
               pa neresni. Naj bo to takšna ali drugačna televizija, naj bo to ta ali oni radio, na
               nacionalnem nivoju ali na lokalnem ali regionalnem nivoju. Tudi do sedaj smo imeli
               31. člen, ki je govoril o pravici do popravka. Sam osebno sem doživel, da kljub
               sklicevanju na obstoječi veljavni zakon in pravico do popravka tega nisem doživel.
               Nisem ga, ker je urednik rekel, ne bom ga dal, ker mi Barovič ni všeč. Ja, lepo ali
               grdo. To je bilo v prejšnji oblasti. Saj ne pričakujem, da bo zdaj veliko bolje,
               ampak čudi me, da se zdaj toliko zgovarjamo in celo govorimo, da je protiustavno, če
               je dana pravica za popravek, spet po 31. členu prejšnjega zakona, ki je lahko daljša
               od članka. Pa vendarle, saj smo vsi ljudje, dajmo malo pomisliti, če nekdo napiše,
               bom spet dal sebe za primer najraje, da ne bo kdo užaljen. Bogdan Barovič je prinesel
               v državni zbor orožje. Po obstoječem zakonu imam pravico, da napišem: Bogdan Barovič
               ni prinesel orožja v parlament. In to je zdaj moj popravek. Kaj pa to, da je Bogdan
               Barovič prinesel v parlament orožje, ker, prvič, ima orožno dovoljenje in s tem tudi
               pravico, da ga nosi.</p>
               <p>Drugič zaradi varnosti. Tretjič, ker je opravil izpit in ve, da ne sme orožja pustiti
               v avtu. Itd. Tega jaz po prejšnjem zakonu ne bi smel napisati, ne bi smeli objaviti
               in tudi objavili niso. Jaz samo povem, kaj v Slovenski nacionalni stranki menimo, da
               je prav. In prav je pravica popravka, je pa res, pa tudi v šesti alineji 31. člena
               popravka tega zakona jasno piše, da ima vsak urednik tudi pravico reči ne, v kolikor
               je temu tako, tako ali tako. Ampak ti popravki v šesti alineji se tičejo tako ali
               tako samo virov informacij, ki so službeni viri, torej vladnega urada za informiranje
               ali institucij, ki so dolžne dajati informacije. Mi govorimo tu o posameznikih in mi
               v tem državnem zboru se bomo, smo se in se bomo vedno tako ali drugače preko
               časopisov, televizij prepirali o tem, da bomo ali ne bomo imeli možnosti. Je pa tudi
               res, da je neumno, če bomo to izkoriščali povprek in naokrog, če ne bomo natančno
               brali predloga zakona, potem bomo imeli 12 oziroma se opravičujem, recimo, bomo imeli
               14 izvodov nekega časopisa, ker en časopis bo nekaj pisal, ta isti časopis bo izdajal
               pa že kar drugo izdajo, v kateri bodo sami popravki, tudi to je res. Ampak popravek
               je potreben, pravica do popravka vsakemu človeku mora biti dana in prav je, da je
               dana v predlogu spremembe zakona o medijih.</p>
               <p>Mi imamo novinarsko častno razsodišče, mi imamo novinarski sindikat, zanima me,
               koliko ti dve instituciji delata, kaj delata in kako, ker sta najmočnejši in najbolj
               upravičeni in dolžni poiskati tisto resnico, o kateri smo govorili maloprej,
               objektivno resnico. Vsi novinarji vedo, kaj so novinarske zvrsti, kaj je poročilo,
               kaj je komentar, a vsaka od teh zvrsti ima svoja pravila, ki jih morajo novinarji
               spoštovati v kateremkoli mediju. A jih niso, niso jih pa jih tudi v naprej ne bodo,
               zato je škoda govoriti, da je sedaj ta zakon pisan v eni oblasti toliko bolj,
               prejšnji pa drugi oblasti ni bil. Poglejmo si v oči in si po pravici povemo, da je
               temu tako. Drugo pa je način financiranja, to je pa res. Če imamo več sredstev za
               določene medije na lokalnem, regionalnem in drugem nivoju in če ta sredstva določa
               neka komisija in to komisijo določi vlada oziroma pristojni minister, se tu lahko
               postavi vprašanje objektivnosti ali neobjektivnosti.</p>
               <p>Tudi to je resnica. In ta objektivnost ali neobjektivnost je toliko večja ali manjša,
               kolikor je tega denarja. V tem delu, res smo gledali v Slovenski nacionalni stranki
               zelo objektivno na predlog tega zakona, se mi zdi, spoštovani gospod minister, da bi
               bilo potrebno biti zelo previden. V tistem delu, kjer se imenuje komisija, ki
               proučuje in dodeljuje sredstva komu. Ker obtožbe v tem primeru so lahko upravičene
               ali neupravičene, in smo spet tam. En medij bo pisal, da so upravičene obtožbe, bom
               rekel čisto na pamet, kolegov iz Liberalne demokracije Slovenije, da je neka lokalna
               ali regionalna radijska postaja dobila več sredstev, ker je tamkajšnji direktor
               prijatelj od nekoga, ki je prijatelj od nekoga, ki je član, ne vem, Slovenske
               demokratske stranke. Takšnih obtožb bo veliko. In za vsako stran bo neka resnica.
               Ampak to resnico, moramo se zavedati, smo mi tudi določili. Mi v državnem zboru smo
               imenovali vlado. In mi moramo vladi zaupati ali pa napisati nezaupnico. In vlada je
               dolžna poročati državnemu zboru in ravnati pošteno in korektno, tudi pri imenovanju
               komisije, ki bo določala, kam bodo sredstva šla v medije. Pred nami je občutljivo
               obdobje lokalnih volitev. Že ta trenutek se lahko govori, da je določen del tega
               zakona ali spremembe napisan zato, da bodo nekatere lokalne, regionalne, takšne in
               drugačne radijske, televizijske postaje ali časopisi dobili ta del sredstev, ki se
               dodatno daje zato, da si bodo s tem seveda kupili lokalne volitve ali pa propagando
               za lokalne volitve. Teh govoric bo ogromno, in na udaru bodo tiste politične opcije,
               ki so ta trenutek na oblasti. Ampak bodimo pošteni in si poglejmo v obraz, enako bi
               bilo tudi, če bo druga pozicija na oblasti. Popolnoma enaka zgodba se bo odvijala.
               Zato so potrebne spremembe v tem zakonu o medijih. Nihče ne pravi, da so zveličane
               stoodstotno idealne. Jaz sem ponosen in pošten, da so v tem zakonu spremembe, ki
               dajejo več poudarka slovenskemu jeziku. Slovenija je sicer enakopravna članica EU,
               ene velike države, ampak mi imamo svoj jezik, spoštovane gospe in gospodje. In prav
               je, da se predvaja več slovenske glasbe na vseh nivojih. In prav je, da se sliši in
               vidi več slovenske besede, kar je s tem zakonom določeno, hvala bogu. In prav je, kar
               se slovenskega jezika tiče, in upam, da bo ta zakon prinesel, da ne bomo več gledali
               Televizije Koper, na primer, ki predvaja 70%, pa nič slabega, hvala bogu, mi
               spoštujemo, mi smo ena od držav v Evropi, ki spoštujemo odnose, manjšino italijansko,
               avstrijsko, madžarsko, in prav je, da je program, ampak gospe in gospodje, v
               Sloveniji Televizijo Koper gleda večina Slovencev in si zasluži, tudi če govori
               italijansko, slovenske podnapise. Tako kot si tistih 30% Italijanov v Kopru zasluži
               italijanske podnapise v delu, ko je slovenski program. In upam, da bo ta zakon to
               prinesel. Da ne bo spet kdo rekel, da smo šovinisti in ne vem kaj še. Slovenci si
               zaslužijo gledati program Televizije Koper tako, da imajo vsaj podnapise, če je
               program v italijanskem jeziku. To je bilo določeno z zakonom. Celo po radiu smo
               slišali, kako je bil kakršenkoli tuj govor, tudi hrvaški, pa čeprav vemo, da vsi
               razumemo ta jezik, podnaslovljen.</p>
               <p>A Televizija Koper predvaja že vrsto let brez podnaslavljanja. Ni pošteno do Slovenk
               in Slovencev. In ta zakon, upam, da bo to prinesel. Seveda je še eno vprašanje,
               vprašanje delitve frekvenc. Strinjam se, to vprašanje v tem zakonu je pereče.
               Podeljevanje frekvenc bo v rokah APEC-a, direktorja APEC-a bo imenovala vlada. Jaz še
               vedno upam in zaupam, v imenu Slovenske nacionalne stranke in v svojem govorim, da bo
               vlada vedela, da bo ta direktor odgovoren in dolžan delati svoje osnovno poslanstvo
               in razdeljevati frekvence radijskim in televizijskim postajam po zakonu, poudarjam,
               po zakonu, ne po politični pripadnosti, upam in želim. Dvomi so možni, da bo nekdo,
               ki ga bo vlada imenovala na mesto direktorja, ravnal seveda po nekih navodilih, ki ne
               bodo korektna. Zato pa imamo zakone. In mislim, da imamo zakon, ki natančno določa,
               kaj in kdo mora narediti in imeti, da ima lahko frekvenco. V kolikor teh zakonov ni,
               je naša dolžnost, dolžnost opozicije, ki dvomi, če dvomi v upravičenost imenovanja
               direktorja te agencije, da mi preverimo, ali ti zakoni obstajajo ali ne, in v kolikor
               ne, da jih predlagamo - da z zakoni zaščitimo enakomerno porazdelitev frekvenc. In
               zakaj se zdaj spet bojimo in se spet vračamo na osnovno izhodišče? Zato, ker je
               resnica takšna, kot jo nekdo oblikuje, in nič drugačna. Prave resnice na žalost,
               kolegice in kolegi, ni in je ne bo. Mediji bodo lahko nekoliko bolj ali pa nekoliko
               manj pluralni. Pluralni, pomeni večstrankarski, pa ne bodo nikoli; niso bili in ne
               bodo.</p>
               <p>Samo eno prispodobo bi še dal. Verjetno se vsi spomnite Orwellove drame, govorim o
               moči medijev, kjer so pravzaprav igrali dramo, igro, kako so vesoljci prišli na
               Zemljo. Kaj se je zgodilo? Preplah in panika, ljudje so verjeli. <stage xml:id="Redna-15-2006-03-29.stage17">/Oglašanje iz
               ozadja./</stage> Drama Orsona Wellsa, se opravičujem. Tudi ljudje v Sloveniji veliko berejo.
               Ni tako, kot nekateri mislijo, da so ljudje nekoliko neuki ali da ne želijo brati.
               Veliko berejo. Ljudi ogromno zanima, kaj se dogaja v državi, Republiki Sloveniji, in
               po svetu. Ljudje nas gledajo in poslušajo. Medij ima neverjetno moč. In takšen zakon
               je pravzaprav hoja po najtanjši in najdaljši vrvi visoko nad nami. Samo en napačen
               korak in zgodi se lahko katastrofa.</p>
               <p>Zato je prav, da o zakonu in o spremembi zakona govorimo. Zato je prav, da tako ena
               kot druga stran opozarja na napake, ki so. In je tudi prav, da prisluhnemo tem
               napakam, in da tisti, ki rečemo, da nekaj je narobe, z druge strani dobimo odziv, ja,
               prav imate, bomo popravili. In obratno, tudi s tiste druge strani, tisti, ki so zakon
               napisali, morajo imeti toliko morale in posluha in reči, ja, to je pa tako občutljivo
               področje, tudi vi na drugi strani imate v tem ali onem delu nekaj prav.</p>
               <p>V Slovenski nacionalni stranki bomo podprli predlog zakona o medijih, seveda s tem,
               da iskreno opozarjamo zdaj v tej dvorani tiste, ki ste tu in ki poslušate, na
               nekatere pomanjkljivosti, kjer je vlada neposredno vpletena, kjer se lahko zgodi po
               predvidevanjih karkoli, apeliramo in prosimo, razmislimo o tem, spremenimo, če se kaj
               da oziroma bodimo pošteni, ravnajmo se po zakonskih določilih in bodimo vsaj na tem
               področju za vse enaki. Veste, čez osem let, štiri, ne vem, se bo politična slika
               obrnila, kar je dobro v tej državi, in nihče naj ne bo toliko kratkoviden, da bo sam
               sebi pisal nekaj, kar ga bo krepko udarilo po drugi strani lica čez štiri, čez osem,
               čez dvanajst let. Hvala lepa, ker ste me poslušali.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Barovič. Sledi predstavitev stališča poslanske skupine DeSUS.
               Poslanec Vili Rezman, izvolite.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. Doslej je bilo že povedano, da bi bilo najbrž bolje, če bi uspeli
               opraviti več razprav o zakonu, ki je danes predmet razmišljanj. Sam se s tem
               strinjam, razprave so namreč tisto, kar omogoča iskanje novih, drugih, drugačnih
               rešitev, kar omogoča tudi spreminjanje nekakšnih stališč, kar verjetno omogoča tudi
               zbliževanje stališč o posamičnih problemih. Ampak čas za razpravljanje še zmeraj
               ostaja. Danes je ena izmed priložnosti z napovedano peturno razpravo in še bodo
               priložnosti, da o tem zakonu in o posamičnih rešitvah razmišljamo.</p>
               <p>Naj povem, da je bil ta zakon predmet razprav, ne v točno takšni obliki, že pred
               podpisom koalicijske pogodbe. Resnici ustreza, da poslanska skupina DeSUS tudi takrat
               ni vihtela zastav z neko prešernostjo in da takrat ni pomagala pri igranju kakšnih
               zmagovalnih fanfar. Imeli smo pomisleke, imamo jih tudi danes, ampak domnevamo, da se
               da tudi na te pomisleke še odreagirati, čeprav je res, da mi ne moremo pravzaprav nič
               novega prispevati k temu, kar je bilo že slišano. Bistvene točke, o katerih je treba
               govoriti, so bile izpostavljene tudi iz drugih poslanskih skupin. Je pa naše
               stališče, torej stališče poslanske skupine DeSUS, da je zakon kljub temu, da imamo
               pomisleke, dovolj korektno spisan, da lahko gre v obravnavo, in to govorimo računajoč
               na to, da bo moč najti dovolj moči za kakšne potrebne spremembe. Del novosti, ki jih
               zakon prinaša, lahko brez zadreg podpremo. Del novosti ali pa novih predlogov je
               takšnih, ki jih mi podpiramo deloma, nekatere stvari pa tudi zavračamo oziroma za nas
               niso sprejemljive, so zrele za nadaljnje razmišljanje, morebiti celo za
               zavrnitev.</p>
               <p>Podpora z naše strani je nedvomna, ko govorimo o tem, da je potrebno tudi materialno,
               finančno omogočiti, da bodo mediji lahko čimbolj korektno, čim bolj raznoliko
               informirali občanke in občane, državljanke in državljane, tudi volivke in volivce.
               Podpora z naše strani zagotovo velja vsem tistim dopolnilom, ki pledirajo za tem, da
               se slovenska beseda, slovenska glasba in kar je druge slovenske ustvarjalnosti
               predstavlja v čim večji meri, ne samo produciranje, ampak naša ustvarjalnost. Podpora
               gre tudi v tisto smer, da je nedvomno treba omejiti koncentracijo lastništva v
               različnih medijih zaradi znanih posledic, ki bi jih pretirana koncentracija lahko
               povzročila. Tudi s tem se tako solidariziramo, da je treba čim bolj skrajšati rok za
               potrebne informacije, ki jih novinarji potrebujejo od nas, in strinjamo se, da morajo
               biti novinarji in uredniki neodvisni, avtonomni, pa kljub temu vemo, da pri tem
               nimamo vsi enih in istih misli v glavi. Pri tem se morebiti tudi razlikujemo.
               Pomisleki, o katerih mi govorimo, so pomisleki v zvezi s pluralizacijo in
               financiranjem te pluralizacije. To si zagotovo predstavljamo nekateri različno. Jaz
               si zagotovo ne predstavljam te pluralizacije tako, kot je bilo namignjeno, da naj gre
               predvsem za politično pluralizacijo. Potem bi morebiti to sodilo kam drugam, ne ravno
               na področje kulture. Bolj mislim, da je treba pluralizirati ta prostor na način, da
               bodo različne vsebine, subjekti, časopisi, novinarske hiše na sploh našli dovolj
               prostora in podpore, da bodo lahko oblikovali ta medijski informacijski prostor, ki
               je nam je kot storitev državljanom in državljankam nujno potreben, če hočemo
               spremljati, kaj se dogaja, če hočemo biti udeleženi pri tem odločanju, kajti povedano
               je bilo nič kolikokrat že, da mediji in informacije, ki jih posredujejo, pomenijo
               veliko moč. Dvomimo o tem, da bi bilo treba zelo pogosto ponavljati o tem, kako da
               bodo bojda sedaj mediji demokratični. Niti si ne znam najbolj predstavljati, najbolj
               natančno kaj bi naj to pomenilo demokratični mediji, če vemo kaj demokracija kot
               procedura pomeni, če vemo, da v demokraciji šteje večina in iz tega ne bi rad
               eksplicitno ali pa decidirano trdil, da to pomeni. Ampak če bi pomenilo, da bodo v
               medijih pisali tisti, ki imajo večino, ki so po neki proceduri zagotovili moč
               vplivanja, potem se mi zdi, da bo tovrstna demokratizacija, pod narekovaji, zelo
               vprašljiva. Mislim, da bi bilo napak, če bi mediji sedaj pomenili, lahko pomenili
               podporo večini ali pa podporo, še bolj dramatično rečeno tistim, ki so zmagali na
               volitvah. Tega upam, nima nihče v mislih, čeprav piše o demokratizaciji medijev v
               gradivih, ki nam jih je ministrstvo posredovalo. Mi si predstavljamo, da je ta zakon
               o medijih pravzaprav lupina, v katero nalivamo vsebino, jo izpolnjujemo in pri tem bi
               bilo dobro biti tankočuten, tako da ne bomo same forme s kakšnimi pretirano
               začinjenimi vsebinami pokvarili. Zagotovo ne more biti na primer merilo, kriterij za
               pridobivanje sredstev, vsaj mi tako mislimo, to, ali je nek projekt, s katerim se bo
               kandidiralo na javnem razpisu, tisti, ki bo označen z objektivnim, uravnoteženim
               predstavljanjem stališč političnega delovanja. Če bo to na prvem mestu, potem je to
               že per definicion in politično dejanje in ne bo zagotavljalo pluralizma. Tudi
               političnega najbrž ne. Zlasti če beremo naprej in ugotovimo, da gre predvsem za
               pluralizacijo v tem smislu, da se bodo predstavljala stališča pozicije in opozicije.
               To najbrž ne more biti prvi in predvsem najpomembnejši kriterij. Mi sodimo, da je
               pluralizacija tudi res čisto vse kaj drugega, zlasti kadar kulturno ministrstvo o tem
               razpravlja in pripravlja zakon in si bomo prizadevali, da bi stvar premaknili
               nekoliko v to smer. Problematično je za nas seveda tudi to, kar je problematično tudi
               za nekatere druge, da bo komisija imenovana na način, na kakršen je predviden, da bo
               potem lahko ta komisija po teh kriterijih in merilih, ki jih zdaj pravzaprav niti
               dobro ne poznamo, izbirala, kdo bo tisti, ki bo deležen sredstev, podpore, subvencij.
               In teoretično si seveda znam predstavljati, ker vem, da niti enega takšnega medija
               ni, vsaj za tiste, ki jih jaz spremljam, ki bi bil popolnoma uravnotežen, ga bo
               komisija izbrala oziroma rekla, da MAG ali Demokracija ali Mladina seveda ne more
               dobiti teh sredstev, ker ni dovolj uravnotežena. Odvisno pač od sestave komisije. Jaz
               nekaterih medijev ne jemljem pretirano rad v roke, ker praktično vem, kaj bo v njih
               pisalo. Ali pa vem, kaj bo v njih manjkalo. In se pri tem, ne da bi hotel pretirano
               biti preroški, prav veliko ne motim. Ko odprem časopis, se mi to zmeraj znova
               potrjuje. Torej po mojem temeljni problem, ki je zatrjevan, ni v tem, ali so zdaj
               mediji zlasti politično ne dovolj pluralni, temeljni problem je, ali so dovolj
               pluralni nasploh, ali imajo različne vsebine, različne tematike, dovolj možnosti
               predstavitve v javnosti.</p>
               <p>DeSUS bo torej podprl ambicijo, da se nadaljuje z razpravljanjem, bo pa seveda
               bistveno več priložnosti za konkretizacijo pomislekov na odboru, ki bo to tematiko
               naprej obravnaval.</p>
            </sp>
            <sp who="SDZ4:PečeSašo">

               <speaker>PODPREDSENIK SAŠO PEČE:</speaker>

               <p>Hvala. Sledi predstavitev stališča poslanske skupine SDS. Magister Branko Grims,
               izvolite.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Vsem zbranim prav lep pozdrav! Moram reči, da še zlepa nisem bil
               tako vesel, da sem zadnji od uvodničarjev, kajti vsi ki ste govorili pred menoj ste
               mi dali res izvrstno izhodišče za razpravo in upam, da mi boste prisluhnili z enakim
               veseljem, kot sem jaz vam.</p>
               <p>Poglejte, prej je bilo rečeno, da so mediji, pro vladni ali pro opozicijski in da je
               bistveno, to smo ravnokar slišali, kaj v njih manjka. V resnici vse to ni nič novega,
               kar je bilo tukaj izrečeno. V vsem tem je vsaj, kar se tiče politologije kot
               znanosti, bilo to že davno utemeljeno in dokazano in lahko to najdete tudi v knjigah.
               Dovolite mi najprej torej nekaj citatov na to temo. Tako profesor Koširjeva seveda
               jasno pove, da mediji ne prikazujejo dogodka, ampak ustvarjajo podobo dogodka, oni
               ustvarjajo podobo dogajanja v javnosti. Zato je seveda iskati absolutno resnico v
               njih precej oziroma v enem samem mediju vsaj precej težavno početje. Še mnogo več
               lahko najdemo v citatih profesorja Ferfile. On je zelo jasno povedal, da vsekakor
               obstajajo tudi mediji, ki ustvarjajo tudi politično mnenje, ki sledijo političnim
               ciljem in ki imajo tudi sami svoje politične cilje, ki jih s svojo močjo poskušajo
               uresničiti in seveda iz tega zelo jasno sledi, to je bil pa citat po spominu, iz tega
               zelo jasno sledi, da taki mediji niso samo prikazovalec dogajanja v politični areni,
               ampak so akterji v politični areni. Če je kdo kaj od tega prepoznal v kakšnem
               slovenskem mediju, pa nič hudega.</p>
               <p>Druga stvar, ki je tudi zelo pomembna in je tudi že zdavnaj ugotovljena, bom spet
               citiral kar profesorja Ferfilo pa se dotika ravno, tega o čemer je govoril gospod
               Rezman. Namreč, da je tisto, kar je v enem mediju ali v določenih medijih
               sistematično zamolčano, včasih bolj dragocen prikaz uredniške politike tega medija,
               kot vse tisto, o čemer se poroča in način o čemer, se pač poroča o tisti stvari.</p>
               <p>O takih razmerah je seveda bistveno, če torej mediji ustvarjajo zgolj podobo, morda
               še ta misel. Kolega Leon Lojk znani psiholog, ki veliko predava tudi v tujini, mi je
               v času teh razprav zakona o medijih poslal eno pismo, vam ga lahko pozneje tudi dam,
               če želite, v katerem je opozoril ne zanimivost, da v Sloveniji kot najbolj
               verodostojne institucije večina ljudi sprejema ravno medije. Ampak tukaj je eden
               začaran krog v bistvu eden paradoks. Če ti mediji sprejemajo svoje informacije od
               političnih strank, ki pa jih spet ljudje sprejemajo kot zelo nekredibilne, potem je
               že matematično tukaj nekaj narobe. Kajti če so izvorni podatki nekredibilni,
               matematika uči, da tudi končni seštevek ne more biti bolj kredibilen od izvornih
               podatkov. In če ljudje končni učinek, končni seštevek sprejemajo kot bolj
               kredibilnega, potem gre očitno tu za neki monopol. On prav na ta problem posebej
               opozarja. V primeru tega, kaj je bistveno. Bistveno je samo eno, pluralnost. Da,
               imajo ljudje torej možnost, da osvetlijo eden dogodek skozi različne poglede, skozi
               različne medije, če to želite, skozi različna stališča v posameznem mediju in da ti v
               resnici odsevajo v celoten spektor različnih mnenje. Sedaj pridemo pa do jedra
               zgodbe, na katero sta v kombinaciji odlično opozorili obe kolegici, domnevam, da
               nehote, gospa Širca in pa gospa Potrata.</p>
               <p>Prva je opozorila na poročilo Združenih državah Amerike o stanju na področju
               varovanja človekovih pravic v Sloveniji, gospa Potrata pa je svoje pač utemeljila na
               predpostavki, da so v Sloveniji vsi mediji pluralni in je celo navedla, citiram, če
               bi bili izpolnjeni pač določeni pogoji, <q>"sesula bi se teza, da pluralnosti medijev v
               Sloveniji ni."</q> Če pa odprete to poročilo zunanjega ministrstva ZDA, pa se vprašamo,
               kaj ključno sporočilo. Da v Sloveniji mediji niso pluralni. Namreč, kot so napisali,
               citiram: <q>"... v Sloveniji so mediji aktivni, so svobodni, neodvisni, da pa ne
               predstavljajo celotnega spektra mnenj."</q> To je posebno opozorilo, njihova analitična
               ugotovitev. To je izjemno pomembno spoznanje, ki seveda daje prav nam, ki smo več kot
               desetletje opozarjali na to pomanjkljivost v slovenskih medijih, spomnite se vseh
               razprav v vseh minulih letih, tudi razprav, če hočete, v zadnjem obdobju, recimo, ob
               zakonu RTV Slovenija. In ne daje prav tistim, ki so nastopali zgolj z argumentom moči
               in trdili, da je pri nas stanje idealno in da sploh ne more biti boljše, da je
               pluralnost popolnoma zagotovljena. Ni kolegi! Sedaj, ko nam je ogledalo nastavilo
               zunanje ministrstvo Združenih držav Amerike v poročilu, na katerega se sami
               sklicujete, torej sami priznavate, da je verodostojno, so zelo jasno napisali, da je
               glavna pomanjkljivost, da mediji ne predstavljajo celotnega spektra političnih mnenj.
               Da se ljudje tega zavedajo, je bil en odgovor dan že v njihovem glasovanju pri zakonu
               o RTV Slovenija, ki so ga potrdili. Osebno moram reči, da sem tega izjemno vesel,
               kajti to spoznanje je torej prišlo v zavest ljudi, da je potrebno tudi do tistega,
               kar sprejemamo iz medijev, imeti kritično distanco. To je izjemno pomembno. To
               pomeni, da ima Slovenija, povprečna državljanka, povprečni državljan pri nas, že zelo
               visoko stopnjo tega političnega znanja in zavesti, ne glede na to, da ga prav zaradi
               te odsotnosti pluralnosti morda ni mogla tako hitro pridobiti, kot bi ga v bolj
               pluralnih zadevah.</p>
               <p>Drug del tega odgovora na to, kako rešiti to vprašanje, na katero nas opozarja z
               ogledalom, ki nam ga je nastavil naš partner iz tujine, ZDA torej, pa je skrit v
               zakonu o medijih. Če torej s tega vidika, da je pluralnost vrednota, ki je izjemno
               pomembna, ki edina omogoča, da je v celoti zadoščeno ustavnemu določilu, po katerem
               ima vsaka državljanka, vsak državljan vsak trenutek pravico do korektne in celovite
               informacije, to je namreč ustavna pravica, če izhajamo iz tega, in če sprejmemo, da
               je pluralnost vrednota, potem dobimo odlične odgovore prav v zakonu, ki je pred nami.
               Prvo je denar, ki je namenjen bogatenju vsebin, pluralizaciji medijev torej. Ta
               rešitev ni nastala na našem zelniku. Vzeta je po Švedski, na katero se vsi radi
               sklicujemo. In nedavno tega je bila tu njihova delegacija. Tam so opozorili, da to
               pri njih vsi sprejemajo zelo pozitivno, da je o tem praktično konsenz in da je ta
               rešitev pravzaprav na nek način primerljiva s tisto, ki jo imajo oni. Še celo več,
               priporočajo, da bi se morda sredstva, če nam bodo materialne možnosti dopuščale, še
               povečala, kajti njihova ocena je, da je naš trg sorazmerno majhen in zato je seveda
               preživetje novemu mediju ali pa tudi že obstoječemu manjšemu mediju še toliko težje.
               To je eno od zelo pomembnih sporočil.</p>
               <p>Bila je tudi zelo zanimiva opomba glede na debate v zadnjem obdobju. Prav vodja
               delegacije mi je povedal, da pri njih samo dve manjši stranki v resnici nasprotujeta
               tem sredstvom za pluralizacijo medijev. In glej ga šmenta, to sta točno tisti dve
               stranki, ki obvladujeta uredništvi dveh največjih medijev, se pravi, kdo pri nas
               poskoči, ko mu omeniš sredstva za pluralizacijo medijev. To je zelo zanimiva podoba.
               Drugo vprašanje, ki ga ureja zopet z istega vrednostnega zornega kota ta zakon, je
               vprašanje koncentracije. Po novem bodo stvari mnogo bolj pregledne in do nadaljnje
               koncentracije naj po uveljavitvi tega zakona ne bi več prihajalo.</p>
               <p>Tretja stvar, ki je tudi zelo pomembna, je vprašanje zaščite otrok pred zanje
               potencialnimi škodljivimi vsebinami. Gotovo tu ne gre za nikakršno omejevanje. Gotovo
               je dovoljeno, razen tistega, kar gre v ekstreme in kar ureja neka druga zakonodaja in
               kar urejajo tudi mednarodni predpisi, praktično vse, ampak na način, ki te stvari
               postavi na evropsko primerljivo mesto. Tukaj ne gre samo za to, da menim, da je vlada
               našla pravo rešitev. Na javni predstavitvi mnenj zadnjič so tudi predstavnice
               nekaterih združenj tudi mirovnega instituta dale zelo pozitivno mnenje o tem, da se
               ta ureditev spreminja in če je potrebno še karkoli izbrusiti, bo to naša naloga v
               naslednji fazi postopka.</p>
               <p>In sedaj še zadnja stvar, ki je zopet pomembna prav z vidika pluralnosti, to je
               pravica do popravka in odgovora. To je pri nas ustavna pravica. Moram reči, da mi ni
               znano, da bi še kje imeli prav to oboje, pravico do popravka in odgovora, zapisano v
               sami ustavi. Ampak v Sloveniji je. In to je prvo, kar je treba vedeti, ko delaš
               mednarodne primerjave tudi glede rešitev v drugih pravnih sistemih. Ker gre za
               ustavno pravico je torej vredna vse pozornosti in spoštovanja. Zakaj je ta pravica
               tako pomembna? Ker na ta način pride, kot je nekje dejal Matevž Krivic, v medijih
               tudi drugi pogled, drug zorni kot. Torej tisti, ki sicer s samo izvorno informacijo v
               medij sploh ne bi prišel, torej je tudi z vidika pluralnosti pravica do popravka in
               odgovora zelo pomembna pravica. To je ostalo v teh razpravah povsem ob strani, vsaj
               do tega trenutka. Tisto, kar to pomeni prevedeno v vrednostni zorni kot, za katerega
               smo se odločili, torej za pluralnost, je, da se na ta način poveča spekter različnih
               mnenje, ki ga prinaša posamezen medij in je torej slika, ki si jo lahko ustvari
               bralec, bralka, gledalec, gledalka, poslušalec, poslušalka na ta način bolj
               objektiven. Kdaj v praksi sploh pride do uporabe pravice do popravka? Če je bila
               nekomu storjena krivica. Če je nekdo žrtev nekorektnega, pristranskega,
               pomanjkljivega, šlampastega, če želite, poročanja, potem ima že po sami ustavi
               pravico, da če je informacija posegla v njegove pravice, interese, da napiše oziroma
               zahteva objavo popravka oziroma odgovora. Ustava to pravico daje zelo široko in daje
               jo v poglavju o človekovih pravicah. Na to posebej opozarjam, kajti v tem poglavju
               15. člen ne dovoljuje nikakršnega oženja teh pravic, celo niti z izgovorom, da bi jo
               ta sama ustava omejevala v kakršnemkoli pomenu te besede, recimo z nekimi drugimi
               pravicami ali svoboščinami. To je zelo pomembno. In gre za to, da moramo torej kot
               zakonodajalci to ustavno normo, ki zavezuje tudi nas, dokler je v ustavi, na ustrezen
               način preliti v zakon.</p>
               <p>V javni razpravi, ki je odlično uspela, pred nekaj tedni je bilo neko spoznanje, ki
               skoraj ni prišlo v javnost, izjemno pomembno. To pa je, da pravica do popravka ni
               bila ravno vedno spoštovana. Tega niso trdili samo tisti, ki so kdaj imeli sami
               kakšno negativno izkušnjo, to je izjavil celo predsednik društva novinarjev Slovenije
               za tem mikrofonom. To je zelo pomembno, kajti, veste, kaj to pomeni v praksi? To
               pomeni, da ni bila spoštovana ena ustavna pravica - da nekaterim ljudem torej v naši
               državi ni bila vedno zagotovljena možnost uresničitve neke ustavne pravice. To pa je
               nekaj, kar bi moralo skrbeti vse, ki smo v tej državi odgovorni za oblikovanje
               zakonodaje in za njeno izvajanje. Poglejte, ko govorimo o pravici do popravka, je
               seveda jasno, da mora biti pravica narejena na tak način, da je žrtvi krivica, ki ji
               je bila storjena, tudi v resnici popravljena. Zato je izjemno pomembno, da ima žrtev
               pravico tudi navesti argumente, s katerimi zanika ali z namenom zanikanja pač
               bistveno drugače osvetli neko dogajanje, neko informacijo, ki je bila v mediju
               prvotno posredovana. Za to mora biti zagotovljen prostor. Kajti, če te pravice ni,
               samo zanikanje ne pomeni nič. Pomeni lahko celo, da se ta formalna pravica spremeni v
               novo krivico. Veste, zakaj? Zaradi tega, ker če o nekomu zapišeš, recimo, ne vem, ta
               in ta je bil - kar se v Sloveniji žal zadnje čase izredno lahkomiselno počne, ko se
               operira s pojmom pedofilije -, ta in ta je bil vmešan v neko pedofilsko afero, potem
               mora imeti on tudi prostor, da pove, da je pač nastopil kot tožilec v neki zadevi,
               kjer je preganjal tiste, ki so storili to gnusno dejanje, ne pa da samo reče, ne, ne,
               to pa ni res. Kajti če ima samo toliko prostora, da reče, to ni res, potem bodo
               seveda ljudje, kako to razumeli? Ja, kaj, on, jasno, da bo zanikal, kar se tiče njega
               samega, ampak kjer je dim, je tudi ogenj, nekaj od tega je že res. Skratka, mora biti
               tudi prostor za argumente, s katerimi posameznik lahko potrdi tisto, kar navaja kot
               popravek oziroma odgovor na osnovno informacijo. Samo na ta način se krivica, ki mu
               je bila storjena, v resnici lahko tudi popravi, in to je bistveno.</p>
               <p>V poslanski skupini SDS zato seveda zakon v celoti podpiramo. Veseli smo tudi
               informacij, ki so nam bile posredovane v obširni javni razpravi, ki je že potekala
               tudi na javni predstavitvi mnenj. V marsičem so te informacije povsem identične
               tistim, ki jih je prejelo ministrstvo, kolikor nas je pač z njimi seznanilo, v kar
               sedemmesečni javni razpravi, kolikor časa je namreč potekalo razpravljanje o
               problematiki tega zakona v okviru ministrstva. Najprej je bilo razpisano krajše,
               potem pa podaljševano in podaljševano in nove in nove pripombe so prispele. Tudi
               slišali ste, koliko teh pripomb je bilo upoštevanih. Moram reči, da se mi zdi izredno
               nenavadno, da tista pripomba, ki se tiče torej poprave neke krivice, ki se tiče
               svobode govora, kajti pravica do informiranosti je nedeljivo združena s pravico do
               svobode govora - in prej sem že dovolj jasno argumentiral, zakaj pride prav s pomočjo
               popravka v medij tudi tisti del informacije, ki sicer ne bi prišel. Je torej slika
               potem objektivnejša, medij pa zato, če želite, tudi bolj pluralen, pokrije širši
               spekter mnenj in na ta način izpolnjujemo tudi odgovor na tisto opozorilo zunanjega
               ministrstva Združenih držav Amerike, da mediji v Sloveniji niso prenašali celotnega
               spektra mnenj. To je izjemno pomembno, zato je zakon, ki je pred nami, ne samo dober,
               ampak je z vidika zagotavljanja ustavnosti, z vidika zagotavljanja informiranosti, ki
               je ustavna pravica, tudi nujen, da se sprejme, glede posameznih določil bo seveda še
               dovolj časa in prostora, da se pregleda in preveri, ali je vse napisano na najboljši
               možni način. Jaz sem prepričan, da v argumentirani razpravi, na katero upam in
               pričakujem, da bo potekala drugače, kot je takrat na odboru razprava o RTV Slovenija,
               ko nas je opozicija praktično žalila in zato seveda na žalitve težko odgovoriš. Smo v
               veliki meri takrat potem molčali, da bo torej razprava res argumentirana, vsebinska
               in da bo dala kot rezultat zakon, o katerem bo dosežena zelo visoka stopnja soglasja.
               Sam osebno zagotavljam, da bomo v SDS storili vse, da bomo šli v tej smeri. Srečno.
            </p>
            </sp>
            <sp who="SDZ4:PečeSašo">

               <speaker>PODPREDSENIK SAŠO PEČE:</speaker>

               <p>Hvala. S tem smo končali z predstavitvijo stališč poslanskih skupin. Sledi splošna
               razprava poslank in poslancev. Glede na to, da imamo nekaj sprememb, vas samo
               obveščam, da bo prvi dobil besedo poslanec Ciril Testen, za njim Kristijan Janc,
               kolega Srečko Prijatelj se je razpravi odpovedal in Ivan Gril bo govoril namesto Mira
               Petka. Torej kot rečeno, k besedi vabim poslanca Cirila Testena. Izvolite.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo. Lepo pozdravljeni predsedujoči in minister s sodelavci, poslanke in
               poslanci! Že ko smo sprejemali proračun za leto 2006, smo imeli veliko razprave o
               zakonu o medijih, ker smo zelo težko umestili znesek milijardo tolarjev za ta zakon v
               proračun, češ, da ni mogoče planirati, glede na to, da zakon še ni sprejet. Menim, da
               tudi kakšen drug zakon ni bil sprejet, pa smo v proračunu sredstva planirali. Na
               koncu smo le prišli do skupnega zaključka, da je tako prav. V Novi Sloveniji smo že
               ko smo zakon o RTV-ju sprejemali, obljubili, da se bomo zavzemali za to, da bodo tudi
               lokalni mediji prišli na nek način skozi proračun ali na kakšen drugi način do tistih
               sredstev, ki so jim bila odškrknjena glede na predvidene 3% iz RTV naročnine. V zvezi
               s temi 3% bi jaz imel še eno dodatno vprašanje. Jaz sem to večkrat postavil bivšemu
               direktorju RTV-ja, kako je s tistimi sredstvi iz teh 3%, ki so bila na RTV-ju zbrana
               od tistega momenta, ko je bil zakon veljaven pa do odločitve ustavnega sodišča.
               Direktor je zatrjeval, da so ta sredstva na posebnem računu, pa me zanima v zvezi s
               tem, kdaj in kako se bodo ta sredstva razdelila, ker če sem prav informiran, niso
               tako majhna.</p>
               <p>Kar se tiče financiranja lokalnih medijev, je moje stališče tako, da bi predvsem
               tisti mediji, čeprav so tukaj v zakonu neki kriteriji že določeni, tisti mediji, ki
               delujejo na manj razvitih območjih ali pa na tistih območjih, kjer imajo slabše
               pogoje trženja, bi morali imeti v tem smislu eno določeno prednost, tako da bi
               enakovredneje lahko tekmovali z drugimi mediji.</p>
               <p>Kar se tiče števila in koliko je tistih medijev, ki so do teh sredstev upravičeni,
               imamo sicer nekaj podatkov, bi pa rad vedel, če obstaja na ministrstvu kakšen pregled
               iz tistega spiska medije, koliko je tistih, ki bodo predvidoma upravičeni do teh
               sredstev.</p>
               <p>Veliko je bilo govora že danes tudi o predstavitvah, kar se komisije tiče. Verjamem,
               da bo ministrstvo za kulturo znalo pravilno oblikovati komisijo, in da bo ta komisija
               delovala pravilno in pošteno. Prepričan sem, da bo pa delovala sigurno bolje, kot je
               delovala komisija v razpisih v prejšnjih letih.</p>
               <p>Mogoče bi za konec še dve besedi. Meni je v zakonu zelo všeč zlasti popravek. Všeč mi
               je pa zaradi tega, ker dejansko daje tistemu, ki je že tako oškodovan, če je neka
               neresnica napisana, daje možnost, da svoje videnje ali pa svojo resnico na pravilen
               način pove. Poleg tega mi je všeč pa ta popravek tudi zaradi tega, ker mislim, da
               bodo tudi novinarji razmišljali o tem, da ta možnost obstaja in bodo že zaradi tega
               prispevki boljši. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. Prišlo je še do ene spremembe, zato besedo že dajem poslancu Ivanu Grillu.
            </p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala za besedo. Spoštovani gospod minister s sodelavci, kolegice in kolegi! Tudi jaz
               se strinjam z ugotovitvami, ki so bile danes velikokrat izrečene, da imajo mediji
               neverjetno moč in možnost velikega manipuliranja. Tako kot lahko to danes ugotovimo,
               verjetno še nikoli v zgodovini nismo tega mogli tako zagotovo trditi, da mediji
               pomembno vplivajo na kreacijo kulture, družbenega življenja na sploh in zato se vsaka
               demokratična država prizadeva, da bi imela takšne medije, ki bi razvoju njene družbe
               tudi čim večji meri skušala prispevati neko dodano vrednost. Je pa res, da vsak
               medij, ki ima kakršnokoli kapitalsko povezavo, je možno na njega s političnimi
               pritiski ali kapitalskimi pritiski ga manipulirati in prirejati stališča, mnenja. Iz
               tega naslova pa zelo kmalu pridemo tudi do samih zlorab. Da se to do neke mere umili,
               je možnost s strani države to umiriti oziroma korigirati s financiranjem iz državnega
               proračuna. Vse to, kar sem sedaj že omenil, ta zakon, ki ga danes obravnavamo, že
               tudi vključuje. Ta zakon po moji oceni predstavlja odlično izhodišče za morebitne
               popravke, ki se bodo pokazali v prihodnosti, da jih je smiselno uvesti.</p>
               <p>In samo, če se sedaj dotaknem glede financiranja, posebej lokalnih radijskih,
               televizijskih in tudi ostalih medijev, je to zagotovo en pomemben korak naprej. Iz
               okolja kjer prihajam, imamo televizijo, ki ima poseben pomen, imamo štiri lokalne
               radije in vsi pričakujejo od tega zakona možnost, da se bodo financirale njihove
               vsebine, ki so za tisti lokalni prostor izjemnega pomena. Zato takšne rešitve, ki jih
               ta zakon prinaša, podpirajo, tako kot tudi jaz.</p>
               <p>Sedaj bi se v nadaljevanju dotaknil te rešitve, ki jih ta zakon prinaša, to je
               pravica do popravka. Mene resnično preseneča, da je ta možnost tako razburila
               javnost, posebej v uredniških krogih in pa v vrstah novinarjev. Sam smatram, da je to
               nekaj samo po sebi umevnega in da se v primeru, ko novinar, ko nek medij korektno
               piše, ni potrebno bati nobenih popravkov, nobenih ugovorov, saj dvomim, da so ljudje
               pripravljeni na neko dopisovanje z mediji po nepotrebnem. So pa zagotovo v medijih
               velikokrat članki ali prispevki nekorektni, žaljivi in v takšnih primerih je več kot
               prav, da ima prizadeta oseba možnost odzvati se na takšno navedbo. Da je temu tako,
               bom navedel samo en primer, ki sem ga imel možnost spoznati. Kljub temu, da sem že
               tudi sam v svoji politični karieri imel oziroma sem bil tudi manipuliran, se pač
               nisem na te zadeve odzval, ker to ni bilo tako prisotno, da bi se na to hotel
               odzvati, ampak ta primer, ki ga bom pa navedel, je pa več kot očiten primer, kako so
               lahko mediji nekorektni. Gre za osebo, ki je bil oziroma je še uspešen podjetnik in
               je z novinarko Dela vrsto let izredno korektno sodeloval oziroma lahko rečemo, celo
               zgledno. Vsi prispevki, ki so bili objavljeni, so bili korektni, brez kakršnihkoli
               potrebnih popravkov ali pa drugih komentarjev. Se je pa zadeva v trenutku spremenila,
               ko se je ta oseba politično opredelila v javnosti. Ni bil slučaj, da se je pač
               opredelila, da je bil član SDS. Ni minilo teden ali dva, ko so bili prispevki v
               časopisu Delo takšni, da so ga žalili, njega osebno, njegovo dejavnost, da so ga
               diskreditirali, in dejansko nisem mogel verjeti, da je lahko kaj takega možno v
               Sloveniji. Vso korespondenco, tako med novinarko kot med uredniki, sem imel možnost
               videti in je tudi dokumentirana. Prav gotovo se je prizadeta oseba skušala na te
               žaljive, nekorektne navedbe odzvati. In je uredniku oziroma urednici časopisa Delo
               napisal korektne navedbe z dokazi, da so bile navedbe novinarke neresnične. Urednica
               se je na to odzvala z nekorektnim odpisovanjem, kjer v nobenem primeru ni želela
               objaviti njegovega komentarja oziroma njegove replike. In to dopisovanje je bilo
               trikrat, štirikrat ali petkrat. Ni mu preostalo drugega, kot da bi se obrnil na sodno
               varstvo s tožbo ali na novinarsko častno razsodišče. Poskusil je še drugo pot, drug
               način. Povabil je novinarko, ki je navedla žaljive stvari, na oseben razgovor,
               klepet, kjer bi skušal stvari tudi v praksi pojasniti. Odziv te novinarke je bil <stage xml:id="Redna-15-2006-03-29.stage18">(bom
               skušal skoraj dobesedno navesti ta odgovor, ki je bil posredovan po elektronski
               pošti)</stage>: <q>"Vi ste navadno politično prase in nikoli se ne želim z vami sestati."</q>
               Mislim, da je vsak komentar odveč. Meni osebno pa to dodatno potrjuje, da v medijih
               oziroma v tem zakonu moramo dopustiti in z zakonom določiti, da ima vsaka prizadeta
               oseba možnost dati popravek na navedbe, ki so bile lahko v medijih zlorabljene.</p>
               <p>Sam ta zakon podpiram. V nadaljevanju bom skozi razpravo skušal prispevati še kakšno
               izboljšavo, če bo pač potrebno, ampak v splošnem podpiram tak zakon in bom zanj tudi
               glasoval. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Bevk.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa za besedo gospod podpredsednik. Spoštovani zbor! Že na predstaviti
               kandidata dr. Vaska Simonitija na matičnem odboru za kulturo konec leta 2004 sem
               dejal, da bo gospod Simoniti predvsem minister za medije in manj minister za kulturo,
               tako sem dejal: <q>"Imam občutek, da boste bolj medijski kot kulturni minister, vsaj v
               svojem nastopu ste področju medijev posvetili največ časa in ste bili po mojem mnenju
               tudi najbolj temeljiti."</q> Takrat ste predstavili pobudo za pluralizacijo medijev in
               ustanovitev sklada, ki, kot pravite, sloni na oceni, da slovenski mediji kljub temu,
               da jih je veliko in da so različni, še vedno ne zagotavljajo zadostne vsebinske
               raznolikosti. Del razlogov za to tiči v nepreseženi preteklosti, ko so bili mediji
               neposredno vzvod oblasti, ta je pomembnim medijem omogočala monopolni položaj, v
               zameno pa je dobila monopolni servis nad informacijami. Kljub procesu
               demokratizacije, vzpostavitvi medijskega trga in konkurence monopolni položaj
               najvplivnejših medijev ni bil nikoli ogrožen in ti mediji niso dokončali procesa
               notranje pluralizacije. Danes pa ste v utemeljitvi zakona v zvezi s pluralnostjo
               medijskega prostora v Sloveniji zapisali v zakonu, da je stopnja pluralizacije pri
               nas, če jo merimo z najbolj splošnim kriterijem, velika. Za ta napredek je najbrž
               najbolj zaslužen razvpiti koalicijski RTV zakon, ki je javni radijski in televizijski
               zavod transformiral v državnega, svoje pa bo prispeval še zakon, ki je trenutno v
               proceduri. V tej pluralizaciji medijev, predvsem nacionalne TV, pa v opoziciji
               pogrešamo tretji parlamentarni program, ki ste ga tako na veliko obljubljali v
               koaliciji, sedaj se je pa po nemarnosti kar nekam izgubil. Velika škoda je, da včeraj
               gledalke in gledalci niso mogli neposredno na tretjem parlamentarnem programu
               nacionalne televizije gledati sejo državnega zbora in poslušati argumentacije
               koalicijskih poslancev, ki so zavračali azbestni zakon in zakon o vojnih veteranih.
               Že pred časom sem v tej dvorani spraševal, če je morda kdo videl, kam se je izgubil
               tretji program, in prosil poštenega najditelja, da ga proti simbolični nagradi tudi
               vrne. Upal sem, da bo vsaj kolega Grims kaj več vedel, pa me je tudi on razočaral.
               Tretji program je očitno dokončno poniknil nekje med Šubičevo in ulico
               Komenskega.</p>
               <p>Spremljal sem javno predstavitev mnenj o zakonu v tej dvorani, glavni temi pa sta
               bili pravica do popravka in pornografija, kot da zakon ne bi prinašal nobene druge
               novosti. Sprva sem imel vtis, da je bil neposredni TV prenos javne predstavitve mnenj
               organiziran zgolj zaradi tega, da so lahko nekateri predstavniki predstavili popravke
               minornih časopisnih člankov. Posebej kolega Sok je imel zelo temeljit popravek
               časopisnih navedb, in to kar v neposrednem televizijskem prenosu. Škoda, da ni bilo
               tudi kolega Trofenika, da bi lahko se tam ubranil. Nekateri si pač lahko to
               privoščijo. Sicer pa se sploh ne bojim nove ureditve popravkov, da ne bo nesporazuma,
               popravkov v medijih oziroma pravice do odgovora. Mislim, da so lastniki medijev,
               uredniki in novinarji dovolj pametni in se bodo že sami znali spopasti s to
               <q>"poplavo"</q>, v narekovajih, popravkov. Sicer pa novela le bolj natančno določa tisto,
               kar je zakon že vseboval. Prav je, da se omogoči državljanom pravica do odgovora, če
               se jim je v medijih zgodila krivica, ne strinjam pa se s tem, če bodo uredniki
               politikom vladajoče koalicije to dodatno možnost svojega oglaševanja dopuščali čez
               razumno mero. Nekaj indicev v tej smeri je bilo že zaznati, na primer Grimsov
               popravek v Delu. Ob obravnavi zakona o RTV so koalicijski politiki zatrjevali, da bo
               po novem boljši program, nižja naročnina, da bo manj reklam, nasilja in pornografije.
               Nič od tega se ni uresničilo. Program ni bistveno boljši, naročnina je še višja, saj
               moramo za stroške s položnico banki plačati še dodatnih 400 tolarjev. Pornografije pa
               na nacionalni TV tudi ni manj, saj je sploh nikdar ni bilo in je ni. Pa kljub temu je
               bila pornografija na javni predstavitvi mnenj ena glavnih tem. Ni naključje, da je
               vzporedna potekala tudi kampanja zoper našo primorsko rojakinjo Rebeko iz Vipavske
               doline, na koncu bodo puritanci prepovedali še oglase za spodnje perilo in večerne
               halje.</p>
               <p>Pet ključnih elementov tega zakona po mnenju poslanske skupine Socialnih demokratov
               je izpostavila že moja kolegica Majda Potrata. Seveda bi se dalo v zakonu še najti
               kaj dodatnega. Morda določbo o obveznem 40% deležu slovenske glasbe na programih
               nacionalnega radia, kar je vprašljivo z vidika razpoložljive kakovosti, ali ne bodo
               na ta račun pridobile le komercialne postaje. Če bodo nacionalni mediji morali
               predvajati ne dovolj kvaliteten slovenski glasbeni program, ki dvomim, da ga je v
               zadostni meri, da bi zapolnil 40% programskega časa, ker enostavno tega kvalitetnega
               programa ne bo, ali pa bomo morali v nedogled poslušati glasbene ustvarjalce, ki so v
               referendumski kampanji podprli RTV zakon. Zaenkrat toliko. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala za vaš prispevek. K besedi vabim poslanca Martina Mikoliča, za njim
               podpredsednik Pavliha.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo predsedujoči. Spoštovani minister s sodelavci, spoštovane kolegice in
               kolegi!</p>
               <p>Novela zakona o medijih, ki je doživela tudi javno predstavitev mnenj, v javnosti
               vzbuja kar nekaj polemik. Lani julija je ministrstvo za kulturo pripravilo osnutek,
               ki je bil objavljen na njihovi spletni strani, strokovna javnost pa je bila pozvana,
               da posreduje pripombe in dopolnila.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Dovolite prosim, imamo stereo motnje in z leve in z desne. Besedo pa ima samo
               poslanec Martin Mikolič. Kolega Kangler, prosim. Nadaljujete prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala predsedujoči. Strokovna in ostala zainteresirana javnost je imela priložnost
               svoje poglede predstaviti tudi na javni predstavitvi mnenj v začetku marca. Zato
               očitki, da strokovna javnost ni imela zadostne možnosti vpliva na oblikovanje
               medijske zakonodaje, ne vzdrži. Mnenja so različna predvsem glede širitve pravice do
               popravka in subvencioniranja medijev iz državnega proračuna. Strah novinarjev, da ne
               bi časopisi postali skladišče pamfletov nerazumljenih politikov, kot se je nekdo
               izrazil v javni predstavitvi mnenj, je za razmeti, vendar bo to kot do sedaj urejala
               uredniška politika. Slepi se tisti, ki meni, da je slovenski medijski prostor
               uravnotežen. Z namenom zagotoviti medijski pluralizem bo vlada namenila milijardo
               tolarjev na leto. Slovenski medijski trg je majhen, zato so potrebna dodatna
               sredstva, da se lahko nek medij vzpostavi, zaživi in normalno funkcionira. 40% vseh
               proračunskih sredstev, ki bodo razdeljena na podlagi javnega razpisa, bo namenjenih
               za financiranje programskih vsebin radijskih in televizijskih programov, s statusom
               lokalnega, regionalnega, študentskega oziroma nepridobitnega radijskega in
               televizijskega programa. Po raziskavah imajo lokalni časopisi večjo branost,
               regionalne radijske postaje pa veliko večjo poslušnost od nacionalnih. Vemo pa tudi,
               da ekonomska situacija, sploh na demografsko ogroženih območjih in občinah z veliko
               brezposelnostjo, slabo vpliva tudi na delovanje medijev, ki se soočajo s kadrovsko in
               finančno stisko.</p>
               <p>V Novi Sloveniji smo si veliko prizadevali in podpirali nastanek novih občin in prav
               je, da so ljudje na lokalnem nivoju obveščeni o dogodkih v njihovi okolici oziroma
               njihovem domačem kraju. Prav gotovo ni modro, da so lokalni mediji v precejšnji meri
               odvisni od zneska, ki ga nameni občinski svet v zameno za poročanje o delovanju
               lokalnih skupnosti. In v Novi Sloveniji pričakujemo, da se bo s pomočjo proračunskih
               sredstev to stanje ublažilo. Hvala za pozornost.</p>
            </sp>
            <sp who="SDZ4:PečeSašo">

               <speaker>PODPREDSENIK SAŠO PEČE:</speaker>

               <p>Hvala vam. Kot rečeno k besedi vabim podpredsednika Pavliho. Izvolite.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>Hvala lepa, kolega podpredsednik za besedo. Spoštovani kolegice in kolegi! Ko sem
               pazljivo poslušal ministra pri uvodnem nagovoru sem imel občutek, da imamo pred seboj
               takšno zakonsko spremembo, ki ji ni para, ki je bila deležna tako široke javne in
               strokovne razprave, ki je upoštevala tako rekoč vse pripombe. Ampak saj vemo, kaj
               pravi slovenski pregovor, da vsak berač svojo malho hvali. Jaz bi vendarle želel v to
               malho s svojim prispevkom primakniti nekaj brašna, nekaj brašna za boljšo popotnico,
               pa bom poskušal svoje pripombe razdeliti na 5 sklopov, na koncu pa dobrohotno tudi
               dati predlog za izboljšavo tega predpisa. Prva pripomba se nanaša na svet, ki nosi
               strašno grdo ime. Prepričan sem, da gre marsikomu na živce, radiofuzijo. Ampak
               kakorkoli že, očitno lepše ustreznice v slovenščini nimamo. Če pogledate zakonske
               spremembe, lahko ugotovite, da se pristojnosti tega sveta zmanjšujejo in da se tudi
               spreminja sestava tega sveta oziroma način imenovanja sedmih članov. Gre za identični
               pristop kot pri že tolikokrat obravnavanem in sedaj veljavnem zakonu o RTV-ju, gre za
               politizacijo, za imenovanje vseh teh predstavnikov s strani državnega zbora. Ravno
               tako je sporen način javnega poziva tistim, ki jih ta funkcija zanima. Po veljavnem
               zakonu so strokovnjake predlagale ugledne priznane institucije, sedaj pa naj se na
               javni razpis prijavijo kandidati s področja prava, telekomunikacij, informatike,
               avdiovizualne kulture, ekonomije, novinarstva in komunikologije, kar seveda je na
               prvi pogled povsem korektno, na drugi pa ugotovimo, da odpušča preširoke možnosti na
               odpiranje vrat tistim, ki bi želeli v tem svetu delovati politično in ne
               strokovno.</p>
               <p>Drugi sklop, ki je vreden kritike in ponovnega premisleka, je zagotavljanje pogojev
               za pluralnost. Po predlogu zakona bo o milijardi tolarjev, ki naj bi šla medijem,
               odločala komisija. In to komisijo bo imenoval pristojni minister. Seveda že tu lahko
               podvomimo, ali bo šlo za strokovno, dobroverno imenovanje ali bo šlo za politično, ne
               glede na to, kdo je na oblasti. Sedanja koalicija ali katerakoli druga. Ampak na
               izkušnje v zadnjem letu in pol sem tu precej skeptičen, če že ne pesimističen.</p>
               <p>Prav tako pogrešam več konkretnih kriterijev, ki bi predvidevali dobro, pravično,
               nediskriminatorno razdeljevanje sredstev. Naj bi se to rešilo z uredbo. Ampak, gospe
               in gospodje, kot vemo, je uredba podzakonski predpis, kar pomeni, da bo o teh
               kriterijih odločalo ministrstvo in ne mi in ne državni zbor, ki bo seveda na drugi
               strani pa imenoval svet.</p>
               <p>Dva kriterija, ki sta omenjena, sta zopet všečna. Na primer, zagotavljanje rednega
               objektivnega in uravnovešenega predstavljanja delovanja in stališč politične pozicije
               in opozicije. Izgleda, da se bo nagrajeval zlasti politični pluralizem. Ampak sam si
               ne predstavljam, kako bo to po spremembah zakona o medijih resnično delovalo, če že
               sedaj ne deluje. Naj omenim samo izkušnje opozicijskih primorskih poslancev, ki se
               tako rekoč veselimo vsake objave našega komentarja, poslanskega vprašanja, pobude,
               zakonskega predloga v primorskih medijih, kot se otrok razveseli lizike ali česa
               drugega, kajti če primerjamo v zadnjih dveh letih, od kar smo v opoziciji, lahko
               ugotovimo, da je teh objav žal vedno manj. Nobeden ne ve na podlagi česa, verjetno
               gre za nek prirojen strah, ki visi v zraku, ampak ta strah bo jutri imel zakonsko
               podlago. Če že govorimo o politični pluralizaciji, menim, da je bistveno bolj
               pomembna etična, kulturna, spolna, socialna pluralizacija, na primer tudi upoštevanje
               različnih določenih marginalnih skupin, ki bi si zaslužile bolj enakopravno
               obravnavanje v različnih medijih.</p>
               <p>Še en kriterij je, ki je omenjen izrecno, pa tudi ne na najbolj posrečen način. Na
               primer kriterij pomena projekta za razvoj slovenske kulture in jezika, ki se nanaša
               samo na radijske in televizijske programe. Torej velja samo za radio in televizijo.
               Ne vem, zakaj. Zakaj ne tudi za druge medije. In zanimivo je tudi merilo, ki govori o
               tem, da morajo projekti zagotavljati in upoštevati načelo enakih možnosti in
               uveljavljanje strpnosti samo pri programih posebnega pomena, torej programih, ki
               imajo status lokalnega, regionalnega in študentskega radijskega oziroma
               televizijskega programa. Tudi tukaj je nejasno, zakaj ni tega kriterija pri drugih
               medijih.</p>
               <p>Tretji sklop mojih pripomb se nanaša na pravico do popravka in odgovora. In ponovno
               postavljam vprašanje, ki smo ga v zadnjem času večkrat lahko prebrali in slišali v
               medijih, kje drugje, kdo bo imel večje koristi od spremenjenega 31. člena: žrtve
               rumenega tiska ali politični propagandisti? Slišali smo nekaj citatov prof. Koširjeve
               ali pa prof. Ferfile, jaz bom pa navedel prof. dr. Milosavljeviča, ki na to vprašanje
               odgovarja takole. Citiram: <q>"Pomislite, koliko je v Sloveniji sploh agresivnih
               tabloidov, popravke pa bodo morali objavljati vsi mediji. Vprašajte se, kolikokrat se
               v časopisih znajdejo navadni ljudje, o katerih politiki sedaj toliko govorijo,
               kolikokrat pa se pojavijo politiki ali z njimi povezani veliki gospodarstveniki. In
               kolikokrat se slednji že zdaj pritožujejo nad mediji, ne zgolj tabloidi."</q> Kdo bo
               večkrat pisal popravke in imel več koristi od takega zakona, je verjetno jasno. In če
               lahko omenim svoj primer, svoje izkušnje. Sam se s pisanjem ukvarjam tako rekoč
               zadnjih 20, skorajda 25 let, pa do izpred dveh let, do aprila 2004, ko sem vstopil v
               politiko, tako rekoč nisem imel enega primera ali pa ene potrebe, da bi javno
               polemiziral oziroma zahteval takšen ali drugačen popravek. V zadnjih dveh letih se je
               tega nabralo za veliko bisago. Le zakaj? Ali samo zato, ker pišem, ali zato, ker sem
               pač v politiki? No, in če lahko omenim tudi gospoda Novkoviča, pa pravi tako
               <stage xml:id="Redna-15-2006-03-29.stage19">(citiram)</stage>: <q>"Politiki, zlasti vladajoči, imajo vedno interes uveljavljati svojo
               politično propagando, katerikoli. Uveljavljajo jo na različne načine, seveda predvsem
               s sredstvi piarja,"</q> ponovna tujka z vidika oziroma s strani predstavnikov obveščanja
               javnosti. <q>"Zato so enako nevarni in nekorektni, kot je ekstremno pisanje tabloidov,
               za demokracijo tudi prispevki novinarjev, ki so nekritični povzetki političnih
               sporočil za javnost ali nastopov politikov."</q> In kaj lahko se zgodi, da bomo zaradi
               pravice do resnice, kot jo imenujete, objavljali prispevke, ki bodo daljši od prvotno
               originalnih objavljenih prispevkov, in da bo moral nek časopis, recimo Primorske
               novice, ki so meni bliže, na koncu objaviti posebno prilogo, kjer bodo objavljeni
               popravki, pa ne samo popravki, kjer bodo objavljena drugačna dejstva. Očitno bo vsak
               novinar, ki bo kritičen do kogarkoli, deležen potem prave poplave drugih pisanj in
               bo, jasno, njegovo pisanje zamrlo, uredniki pa bodo imeli temu primerno zvezane roke.
               Ne vem, če je to lep obraz demokratične pravne družbe 21. stoletja. Jaz mislim, da
               ne.</p>
               <p>Četrti sklop se nanaša na dostop medijev do informacij. Zakon povsem korektno ureja
               obveznost organov javne uprave in nosilcev javnih funkcij, da o svojem delovanju,
               svojih projektih sproti in obvezno obveščajo medije. Vendar pa se nam zdi, in to
               potrjuje tudi stroka, da je sedemdnevni rok predolg. Saj se je že vsak od nas jezil,
               ko ga je, na primer, novinar pobaral, da mu mora poslati odgovor v naslednjih dveh,
               treh urah ali tekom popoldneva, ne rečem, to so skrajnosti. Ampak hkrati pa tudi
               priznamo, da si vedno izgovorimo daljši rok, ampak 7 dni je pa seveda preveč in ta
               7-dnevni rok, ki se ne nanaša samo na delovne dni, na delovnike, se kaj hitro lahko
               spremeni celo v 10, 11-dnevni rok, če pomislite, da je vmes vikend ali pa praznik; ta
               rok bi bilo treba skrajšati.</p>
               <p>Peta in tudi zadnja pripomba se nanaša na globe. Ta zakon bi se mirno lahko
               preimenoval v zakon o medijskih globah. Če si ogledate predpis, lahko ugotovite, da
               je četrtina namenjena kazenskim določbam oziroma v prvotnem tekstu kar 14 strani,
               sedaj v poročevalcu pa dobrih 5 strani. Zanimivo je tudi to in hkrati absolutno
               neopravičeno, da so medijem zagrožene bistveno višje globe kot državnim organom.
               Primer. Medijsko hišo, ki ne bo objavila popravka v roku in v ustrezni obliki, bodo
               oglobili za 15 milijonov tolarjev, državnemu organu, ki mediju ne bo pravočasno
               sporočil informacij, pa bodo zaračunali trikrat manj - torej 5 milijonov tolarjev.
               Jaz mislim, da je takšna rešitev diskriminatorna in tudi nelogična.</p>
               <p>Mimogrede, v celoti se strinjam z izjavo za javnost ob sprejemanju zakona o medijih,
               ki jo je 16. marca v različnih medijih objavila Katedra za novinarstvo Fakultete za
               družbene vede, Univerze v Ljubljani. Popravite me, če se motim, gospod minister,
               ampak mislim, da je to ta trenutek v Sloveniji vodilna institucija na področju
               novinarstva. Meni kakšna druga ne pride na misel, mogoče še razna novinarska in
               drugačna medijska združenja, ampak mislim, da Katedra za novinarstvo Fakultete za
               družbene vede, Univerze v Ljubljani nekaj pomeni.</p>
               <p>Sedaj bodi dovolj kritike, še predlog. Poglejmo internet, s katerim se vsi srečujemo
               vsaki dan ure in ure, verjetno najbolj oblegan, najbolj vroč medij. Imamo številne
               primere sovražnega govora, številne primere nezakonitih vsebin, ki se pojavljajo, in
               problem je, da takšni proizvajalci programskih vsebin sedaj, tako kot je zakon
               zasnovan, v zakon o medijih ne spadajo. Predlagam, da proučite možnost, da se
               predpiše obveznost teh novih oblik sporočanja programskih vsebin, da se registrirajo
               kot mediji, da imajo odgovorne urednike, da spoštujejo zakonska določila itd. In
               hkrati, mi smo ena od redkih držav v Evropski uniji pa tudi drugod, govorim o zahodu,
               ki nimamo posebnega klicnega centra za anonimno poročanje o takšnih medijskih oziroma
               internetnih zlorabah. Jaz mislim, da nas ne bi nič stalo, da tudi tu proučimo to
               možnost in jo vnesemo v zakon, časa je še dovolj. Ta klicni center bi v prvi vrsti
               skrbel za zbiranje takšnih in drugačnih prijav, jih preverjal in po potrebi tudi
               ukrepal pri tistih, kjer bi ocenil, da so nelegalne, in jih prijavljal organom
               pregona - policiji in tožilstvu.</p>
               <p>Ponovno pravim: splošna razprava je namenjena ne samo političnemu obračunavanju,
               ampak tudi ali pa zlasti pomoči izvršni oblasti, zato sem prepričan, spoštovani
               minister, da bo vsaj nekaj teh pripomb, ki jih danes slišite z naše strani, tudi iz
               opozicije, romalo v vašo malho in zakon naredilo boljši. Drugače ni nobenega razloga,
               da spreminjamo obstoječi zakon. Tistega konja, ki dobro vleče ali vsaj nekoliko
               vleče, ne kaže zamenjevati. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Dimitrija Kovačiča. Izvolite.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa za besedo. Kolegice in kolegi! Moram reči, da me razprava predgovornika ni
               prepričala, ne glede na to, da je pri svoji argumentaciji citiral tudi mnenje
               nekaterih ljudi bodisi Milosavljeviča, Tofa ali kogarkoli drugega, ki pride v danem
               trenutku prav. Pluralnost medijev in pluralnost v medijih sta ena od temeljnih
               postulatov, ki zagotavljajo obstoj demokracije. Pluralnosti ni nikoli preveč, lahko
               jo je pa premalo. Zato se mi zdi, da so vsa določila, ki prispevajo k povečevanju
               pluralnosti, potrebna in zelo dobrodošla. In če pogledamo vsebino predlaganih
               sprememb, potem lahko ugotovimo, da so spremembe in dopolnitve zakona o medijih prav
               gotovo korak v tej smeri, saj zagotavljajo vzpostavitev financiranja programskih
               vsebin medijev, zagotovljen je boljši nadzor pri omejevanju in prepovedi
               koncentracije na področju lastništva medijev in ne nazadnje tudi v večji meri
               zagotavlja pravico do obveščenosti, kar pa pomeni, da mora biti medijski potrošnik
               obveščen objektivno, celovito in vsestransko. In ravno pri vsestranski obveščenosti
               je bilo do sedaj največ težav, saj so nekateri osrednji slovenski mediji dostikrat
               pozabljali javnost obvestiti tudi o drugačnem političnem pogledu do neke konkretne
               zadeve, ki je bila predmet medijske objave, čeprav je tak drugačen pogled obstajal.
               In ob tem je vsekakor šlo za to, da javnost tako ni mogla biti vsestransko obveščena
               o takšnem dogodku.</p>
               <p>Res je, da je težko natančno definirati kriterije za objektivno pluralno in
               vsestransko objavo informacije. In tega tudi ta zakon ne more v absolutnem smislu
               urediti. Vsekakor pa vsebina tega zakona pomeni, kot sem že prej v uvodu povedal,
               korak naprej v tej smeri. Jasno je, da mora biti novinar pa tudi urednik pri svojem
               delu neodvisen in avtonomen, kar se nanaša tudi na njune odločitve o tem, kaj bo
               napisano, kaj bo povedano oziroma kaj bo objavljeno. Vendar pa zakon pri tem
               uveljavlja pomembno novost, ki se nanaša na pravico do objave popravka, o čemer je
               bilo danes tudi že nekaj povedano. S to pravico do objave popravka oziroma do objave
               nasprotnih dejstev, kjer so določeni pogoji in način takšne objave, zakon bistveno
               bolj kot doslej zagotavlja, da bo popravek ali pa, če hočete, navedba nasprotnih
               dejstev objavljena na enakem ali podobnem mestu, kot je bil objavljen osnovni
               novinarski prispevek. Tudi v tem kontekstu lahko govorimo o boljšem zagotavljanju
               pravice do obveščenosti medijskih uporabnikov, kot je to veljalo po sedanji
               ureditvi.</p>
               <p>Zakon pomeni tudi korak naprej v zagotavljanju varstva slovenskega jezika in
               slovenske glasbene ustvarjalnosti. In sem zadovoljen, da tudi nekateri iz
               opozicijskih vrst na ta segment novele gledate pozitivno. To je vsekakor zelo
               pomembno. Kot relativno majhen narod v evropskem prostoru moramo posvetiti še večjo
               pozornost varstvu materinega jezika kot doslej, saj bomo s tem utrjevali svojo
               slovensko identiteto v okviru povezovanja znotraj držav Evropske unije. Pri
               zagotavljanju identitete slovenstva je prav tako pomembno določilo obravnavanega
               zakona, ki zagotavlja povečanje slovenske produkcije na sploh, posebej pa na področju
               glasbene ustvarjalnosti. Zlasti to zadnje je bilo doslej izrazito programsko
               podcenjeno, s čimer je posledično prispevalo tudi k zmanjševanju motivacije
               slovenskih glasbenih ustvarjalcev, in zato se ne morem strinjati s kolegom Bevkom, če
               se ne motim, je govoril, da je premalo kvalitetne domače produkcije, ki bi jo bilo
               vredno objavljati. Ravno zaradi tega, ker ta produkcija ni bila motivirana s tem, da
               jo je mogoče v večji meri objavljati, je tudi produkcije manj, kot bi jo bilo sicer,
               in tudi na kvaliteti se je ta restrikcija prav gotovo poznala. Verjamem, da je
               predlagani zakon dober in da bodo njegova določila, ki so usklajena tudi s pravnim
               redom Evropske unije, pomenila primerno podlago za dosego cilja, ki je glavni namen
               sprejema novele zakona o medijih. Ta cilj je vzpostavitev takšne normativne ureditve,
               ki bo omogočila več pluralnosti na medijskem področju, s čimer bo pravica javnosti do
               objektivne obveščenosti v največji možni meri tudi izpolnjena. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K repliki se je sicer prijavil kolega Bevk, ampak vsaj po mojem vedenju je
               Dimitrij Kovačič samo povedal, da se z vami ne strinja. Prosim? Izvolite, imate
               repliko. Izvolite.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala lepa, gospod podpredsednik. Saj bom zelo kratek. Jaz sem oporekal, da bi morali
               40% delež zagotavljati v radijskih programih za slovensko glasbo, razen recimo, če bi
               upoštevali tudi drugo zvrst glasbe, kajti v to kvoto 40% ne pride, žal, slovenski
               glasbeni ustvarjalec iz 16. stoletja Jakob Petelin Gallus, ker ni slovenskih besedil
               ob njegovih skladbah. Zato bi morali to določbo malo drugače utemeljiti, kot je sedaj
               utemeljena v samem zakonu in v obrazložitvi. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Naslednji na seznamu prijavljenih poslancev je
               poslanec Jakob Presečnik. Ga ni. K besedi vabim poslanca Aurelia Jurija. Izvolite.
            </p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala. Ta zakon ni samo slab, je nevaren za nadaljnjo rast demokracije. Po zakonu o
               RTV je nov izum, ki teži k utišanju glasu, kritičnega glasu do oblasti ali točneje k
               prilaganju medijskega in še posebej informativnega prostora interesom in ciljem
               trenutno vladajočega. S širitvijo, mimogrede, zmedeno in nedodelano, pravica
               državljank in državljanov do popravka oziroma ugovora in dodatnega pojasnjevanja
               objektivno - prostor in čas objave sta pač omejena - oži prostor uredniškega in
               novinarskega ustvarjanja in se vlogi obračata. Ustvarja se de facto situacija, ko bo
               nadzorovan in prej primoran k zagovoru novinar in ne oseba, ki se je znašla v njegovi
               pozornosti, kar je najpogosteje oblastnik - češ, zakaj je napisal, poročal,
               komentiral tako in ne drugače.</p>
               <p>Da nevarno korakamo v to smer in ogrožamo svobodo, avtonomijo in profesionalnost
               medijev, poleg same vsebine zakona govori še nekaj bolj otipljivih dejstev. Naj se
               ustavim le pri teh, ki so v zadnjem času zelo vidni.</p>
               <p>Kot prvo, slabo pripravljena in nesramno zrežirana - mi je žal, da kolega Grimsa ni
               tu - ali še bolje, spilotirana javna predstavitev mnenj o tem zakonu, na kateri si je
               sklicatelj, predsednik odbora za kulturo, poleg tega, da se ni potrudil, da bi vanjo
               privabil medijsko stroko, uzurpiral čas in vlogo. Iz moderatorja se je namreč s
               komentarji in raznimi odzivi na vsako njemu in vladi nevšečno izrečeno mnenje
               prelevil v neizprosnega odvetnika ministrovega izdelka in v zagovoru zakona samega
               ministra prekosil.</p>
               <p>Drugo, prevzem vodenja medijskih hiš in uredništev, tretje, omejevanje in usmerjanje
               gibanja poročevalcev iz državnega zbora, vlade in ministrstev. Toda, kolegice in
               kolegi iz koalicijskih klopi in gospod minister oziroma predstavnica ministrstva, vse
               to je kratkega daha. Je tiščanje glave v pesek, je vsiljevanje podobe, ki je ni.
               Poznamo zgodbo medijskega mogotca v Italiji, ki premore veliko več znanja in moči ter
               vpliva kot gospod Grims in gospod Simoniti, a se kljub temu že pripravlja na slovo.
               Trudi se, da bi še nekoliko politično preživel, a se mu svečka neusmiljeno ugaša. In
               prej ko slej se bo to zgodilo tudi vam. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala. K besedi vabim poslanca Gezo Džubana. Izvolite.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, gospod podpredsednik. Ob poslušanju te razprave in trenutni situaciji v
               tem prostoru se moraš kljub vsemu vprašati, ali je smiselno še karkoli tu komurkoli
               dopovedovati oziroma ali te sploh še kdo posluša. Mislim, da ste že tisti, ki ste
               prisostvovali predstavitvi tega zakona ob tistem omizju, ki je bilo v tej hiši, lahko
               ugotovili, da se tu kaj velikega ne bo premaknilo. In s tem ste nas danes tudi
               informirali, zato te naše razprave, ki še bodo, ki se sicer usmerjajo na nekaj sicer
               pomembnih točk, verjetno več ne bodo premaknile ničesar in - karavana gre svojo
               pot.</p>
               <p>Sam se bom, žal, tudi dotaknil dveh, treh stvari, za katere menim, da je pomembno
               nekaj reči. Veliko vas je že reklo, sam bom malo ponovil, pa vsak doda še kako svoje
               doživetje ali svojo zgodbo na eni ali drugi strani. En del je tisti, ki smo ga mučili
               kar nekaj let nazaj, to je financiranje lokalnih medijev. Ta zgodba se je vrtela na
               različne načine z različnimi pogledi, morda smo tisti iz Ljubljane in okolice in iz
               periferije videli zgodbo vsak drugače in se ta zadeva ni odvila v pravo smer. Bojim
               se, da se tudi po tem zakonu ne bo. Res je, da je v nekem členu zapisano, da bodo
               posebna sredstva, 40% od nekega zneska, namenjena tudi v spodbujanje pluralnosti
               obveščanja, vendar na način, da jih bo nekdo natančno kontroliral, usmerjal tistim,
               ki bodo verjetno nekomu všečni. In ta del je zelo nevaren, zaskrbljujoč in postavlja
               vprašanje glede njegovih učinkov, da bi s tem dosegli neko pluralnost, si sploh ne
               ustvarjam iluzij, da bi se to zgodilo. Lokalcem gre predvsem zato, da bodo dobili
               neka sredstva, ker so nekateri s sistemom financiranja tako daleč, da gre za njihov
               preživetje, in vsakovrstna sredstva so jim dobrodošla in verjetno bodo pripravljeni
               zaradi tega tudi nekaj narediti. Vemo pa, kaj.</p>
               <p>Drugi del je verjetno najbolj razvpit, to je popravek. Nekateri vidimo po svoje in
               nisem čisto med tistimi, ki pravijo, da bo popravek izmaličil nekatere medije. To se
               sicer lahko zgodi, če bo tako, kot si preprosto lahko tolmačimo ta zapis popravka, da
               bo lahko vsakdo zgodbo, ki ima vedno dve plati, oblikoval po svoje, in bomo pisarili
               eden drugemu, da bo veselje, in na koncu javnost sploh ne bo vedela, za kaj gre.
               Ampak meni je popravek zanimiv kot mnogim v tem prostoru iz lastnega doživetja.
               Največ smo poslušali v tej smeri, da pač je dosedanje obvladovanje medijev bilo
               takšno, da je levica krojila usodo temu narodu skozi medije in tako dalje. Jaz sem
               bolj na levici in sem doživel zgodbo, da je nacionalni medij RTV objavil zgodbo, kako
               je država ponudila nekemu državljanu zemljišče, ki ga je poceni odkupil in ga drago
               prodal. Pa se ni zgodilo ne prvo, ne drugo, ne tretje. Ta državljan je na način, ki
               ga predvideva ta zakon, in tukaj smo tudi slišali v medklicih, da je to bilo možno že
               v preteklosti, zahteval od urednice informativnega programa, da se na istem mestu
               zadeva v naslednjem kratkem roku popravi, pa je rekla: <q>"Ma kaki, tožite."</q> Če tako
               vidiš zgodbo, potem je ta popravek dobrodošel. Vemo, kaj tožba pomeni, da je to
               navadna oslarija, s tem ne opereš nikogar več, zadeva se kotali po sodiščih, vlačijo
               te ponovno po medijih in še bolj bredeš blato, kot si bil takrat, ko so te namočili.
               Ta popravek pa ima tudi drugo plat. Nekdo, ki ima veliko denarja ali oblast, si lahko
               privošči dokaj močno ekipo, ki na vsako informacijo, ki mu ne bo ustrezala, da
               protiinformacijo, in vsako zgodbo lahko preoblikuje v neko drugo zgodbo in smo spet
               tam, kjer smo bili, da narod sploh ne bo vedel, za kaj gre. Popolna zmeda. Na primer,
               tisti, ki bo kritičen do neke oblasti, bo ta sproti zadeve demantirala, druga
               stališča, drugo videnje, celo v istem, malo večjem obsegu in bo ta popravek ustvarjal
               neko zmedo, kjer ne bomo več vedeli, kdo je komu kaj naredil dobrega in slabega, in
               se ta zadeva lahko povsem sfiži. In način, kako je oblikovana v tem zakonu, zadeva ne
               bo reševala problemov, ki so žal, sem pač med tistimi, ki ima lastno doživetje, vedno
               bolj pogoste v našem, predvsem političnem prostoru, ko se posameznike diskreditira z
               raznimi konstrukti, neresnicami, lažmi itd. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Milenka Ziherla. Izvolite.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo. Pozdravljam gospoda ministra s sodelavci, kolegicami in kolegom!
               Zakon je zelo težko pričakovan predvsem pri lokalnih medijih, ki jim omogoča in
               zagotavlja nadaljnjo boljše in neodvisno preživetje. Z zakonom se zagotavlja še kako
               prepotrebna pluralnost, ki bo vnesla neko novo kvaliteto obveščanja in sporočanja v
               slovenski prostor. Zakon tudi ščiti otroke in mladoletnike pred neprimernimi
               vsebinami. Tukaj bomo verjetno v podizvedbenih aktih morali še kaj doreči v zvezi med
               ponudbo in povpraševanjem, predvsem je treba neprimerno vsebino ustrezno označiti in
               jo premakniti v za otroke manj primerne termine. Več vsebine v slovenskem jeziku
               bodisi na govornem ali glasbenem področju je tudi dobrodošlo. Seveda s tem mislim
               slovenske v širšem pomenu, da ne bi bila tista dilema, ali bo Gallus, ki je pisal v
               latinščini, prišel v ta sklop ali ne, ali bomo Brižinske spomenike prebrali ob kakšni
               primerni obletnici tudi v nerazumljivem jeziku, in ravno tukaj je priložnost, da
               potem sledi še komentar v slovenskem jeziku, da sploh vemo, kaj je v Brižinskih
               spomenikih pisalo ali kaj je veliki mojster Gallus uglasbil. Zakon tudi ščiti
               avtorske pravice avtorjev in predvsem sledi mednarodnim pričakovanjem oziroma
               evropskim direktivam. Izboljšuje tudi informiranost ljudi oziroma dostopnost ljudi do
               informacij javnega značaja. Predvsem sta pa pomembna dva mehanizma, in sicer način
               financiranja programov, ko bodo programi financirani na osnovi razpisov, in razpršeno
               lastništvo, saj se je ravno v zadnjem času izkazalo, da male radijske postaje kupuje
               skupina lastnikov, in je velika nevarnost, da iz prvotne lokalne postaje postane
               naveden jubox. In tukaj bi se rad ustavil, pri financiranju lokalnih radijskih
               postaj, kajti v domačem okolju imamo lokalni radio in lokalno televizijo. Prva zadeva
               je, da naj bi bila že pripravljena sredstva, naj bi se že sistematično zbirala
               sredstva za te medije in je logično, da ta sredstva čim prej gredo v obtok in
               zagotovijo normalno delo avtorjem, ki na terenu velikokrat z ljubeznijo in
               entuziazmom in včasih tudi morda komercialno manj privlačno še vedno delujejo tako,
               kot so bili postavljeni. Pomen lokalnih medijev bi samo poudaril na dveh primerih iz
               domačega okolja, ko je prišlo v letošnjem decembru in kasneje v januarju do porušenja
               azbestne vodovodne cevi in je bila občina prisiljena na preklop na manj varno in na
               manj primerno črpališče, smo ravno preko lokalnega medija izvedeli, do česa je
               prišlo, in preko lokalnega medija smo dobili navodila, kaj storiti, komu odsvetujejo
               uživanje te vode, kako jo uporabljati, kateri so tisti rizični prebivalci, ki naj
               uporabljajo ustekleničeno vodo in tako naprej. Potem, v primeru močnega deževja
               dobivajo občani nižje ob obeh Sorah podatke o vodostaju in zelo hitro oziroma
               uspešneje ali hitreje se lahko odzovejo na pretečo grožnjo in pričnejo reševati in se
               pripravljati vsaj tiste osnovne stvari, da se avtomobile odpelje na višje lege, in
               potem čakajo, če bo res prišlo do katastrofe. No, lokalna televizija skrbi za
               pluralnost na ta način, da nas obvešča o dogodkih, predvsem pa takoj po seji
               občinskega sveta pokaže skrajšan posnetek, kjer lahko občani vidijo bistvene stvari,
               kasneje po segmentnih celo sejo. In morda se imam ravno tej seji oziroma tej
               televiziji zahvaliti, kajti kolega svetnik iz vrst LDS-a mi je obljubil, da me bo na
               gobec, in bi brez televizije morda grožnjo uresničil. V točki popravek in odgovor,
               tudi za to točko je bilo izraženo precej skeps, da bodo en časopis oseba A napolnila
               z izjavo, naslednji izvod bo pa zapolnila oseba B s tem demantijem. Vendar ravno
               tukaj vidim priložnost, ko bo lahko v naslednji izdaji, v naslednjem najboljšem
               možnem terminu objavljen demanti, da bo tudi oseba A veliko bolj previdno izbirala
               besede in način izražanja, ker bo vse, kar bo izjavila, v naslednjem tednu, v
               naslednji izdaji lahko zanikano. In zato se bo zelo hitro potreba po popravkih
               bistveno zmanjšala in ne bo samih polemik v medijih, ampak normalno poročanje.</p>
               <p>Vse ostale točke so tudi zelo dobrodošle, sicer me toliko ne zanimajo, predvsem delež
               domače glasbe. Ker sem ljubitelj rokenrola, mi ne bo veliko prispevalo, na leto
               obiščem par koncertov, letos imam v planu Rolling Stonse v Brnu, lansko leto dvakrat
               U2, dvakrat REM, doma imam za en mesec CD-jev, če jih kontinuirano poslušam, in kaset
               pa plošč, tako da mi ne bo veliko prispevala. V glavnem zakon podpiram, ker prinaša
               veliko pozitivnih novosti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Zagorac, pripravi naj se gospod Kokalj.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Sam sem eden izmed tistih, ki se mu zdi zamisel
               o popravku dobra. Vsi se bomo namreč strinjali, da sta kredibilnost in točnost
               informacij prioriteta, ki naj bi jo mediji ponujali njihovim uporabnikom. Predvsem
               komercialni mediji so tisti, kjer lahko vidimo takšne in drugačne informacije.
               Predvsem v zadnjem času se srečujemo z zelo zanimivimi resnicami. Ena izmed teh, ki
               jo lahko omenim, je ta, da je nek novinar enega komercialnega medija nekje dobil
               informacijo o tem, da naj bi si ena politična stranka privoščila plačati prelet letal
               na Miloševićevem pogrebu, pa ne katerihkoli letal, ampak kar celo za Mige 29 je šlo.
               Se pravi, ko bo nek drug novinar dobil informacijo, da se bo neka druga politična
               stranka odločila za ekskurzijo na Mars, bo to verjetno tudi top tema osrednjega
               dnevnika kake komercialne televizije. Zato bom zakon podprl, ker se strinjam s
               popravkom, ki bo mogoče le prispeval k relevantnosti informacij. Hvala.</p>
            </sp>
            <sp who="SDZ4:CukjatiFrance">

               <speaker>PREDSENIK FRANCE CUKJATI:</speaker>

               <p>Hvala. Besedo ima gospod Kokalj, pripravi naj se gospod Gaber, če ga ne bo, pa gospod
               Kumer.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Hvala lepa. Veliko je bilo že povedanega. Zgleda, da je tema tudi nekoliko izčrpana
               zaradi ne prav velike prisotnosti poslancev. Mogoče dve zadevi, ki ju pri vsakdanjem
               delu z mediji javnega značaja opažam kot tisti, ki ju zakon poskuša urejati, vendar
               se mi porajajo ob tem tudi določena vprašanja. Vsekakor pozdravljam, da so storjeni s
               tem predlogom določeni koraki, kot je bilo že omenjeno, k pluralizaciji, k reševanju
               problematike financiranja medijev posebnega pomena, k zaščiti otrok, k jasnejši
               opredelitvi agencije za pošto in elektronske komunikacije in tako naprej. Vendar v
               točki dostop do informacij za medije, kjer je dovolj natančno obdelano, kako in na
               kakšen način imajo mediji pravico do informacij javnega značaja, pogrešam v tem
               zakonu tudi nek normativni del, ki pa bi se ga morali mediji držati, kar zadeva
               obveznost posredovanja informacij javnega značaja, ki jih javni delavci, javni
               funkcionarji želijo posredovati javnosti. Zakon res poskuša pluralizirati celotno
               situacijo, vendar iz vsakdanjega življenja nekega javnega uslužbenca ali funkcionarja
               lahko povem, da je včasih zelo težko sporočiti javnosti tisto, kar sem kot javni
               uslužbenec ali javni funkcionar dolžan ali pa je nekdo dolžan sporočiti javnosti, kaj
               počne, kaj dela. Nemalokrat se zgodi, da politična stranka ali posamezni poslanec ali
               minister ali nekdo drug skliče tiskovno konferenco, kjer želi javnosti sporočiti, in
               tudi mediji se pogosto sklicujejo na to, da je javni delavec dolžan obveščati
               javnosti o svojem delu, vendar razumejo to tako, da je dolžan odgovarjati na njihova
               vprašanja. Ko pa želim jaz kot poslanec obvestiti o neki zadevi, o neki svoji potezi,
               o nekem svojem političnem delovanju javnost, se pa večkrat zgodi, da mediji ne
               posredujejo te informacije v javnost, ki bi jo po moji oceni morali oziroma bi jo
               bili dolžni. Mislim, da tukaj manjka del zakonodaje, ki bi omogočal državljanom, da
               so objektivno informirani neposredno s strani tistih, ki odgovarjamo za te javne
               informacije in smo vključeni v aktivno politično delo. Pogosto se zgodi, da mediji
               glede na razumevanje avtonomije v Sloveniji izkoristijo tako izjavo za javnost
               oziroma želeno posredovano informacijo, da obveščajo javnost o tistih stvareh, ki
               njih zanima, do česar imajo seveda pravico, vendar pa ne opravijo svoje dolžnosti,
               kot javni mediji ne obvestijo javnosti o tem, o čemer jih želi obvestiti neka javna
               institucija oziroma neki javni funkcionar. Moram povedati, da to poglavje pogrešam,
               vem, da je to zelo spolzek teren, vendar po drugi strani ne more biti neki medij
               javen, če ne opravlja te osnovne javne funkcije in je financiran iz javnih sredstev.
               To je ena stvar, o kateri bi želel tudi eden odgovor, če je mogoče, s strani
               vlade.</p>
               <p>Pozdravljam tudi sistematičen pristop do zaščite otrok in mladoletnikov pred
               vsebinami, ki niso za njih primerne. Se mi zdi prav, ker mislim, da je Slovenija v
               tem pogledu verjetno najbolj razpuščena država, ki nima stvari urejenih; če pa so
               urejene, se jih ne izvaja, predvsem s strani inšpekcijskih služb oziroma s strani
               tržnega inšpektorata. Seveda je tu zelo mehka oblika regulacije tega, hvala bogu, da
               nekaj je, gre pa za to, da bodo mediji sami izdelovali, če prav razumem, neki kodeks,
               po katerem bodo regulirali ta dostop. Ta zadeva zna biti zelo elastična, mogoče je to
               za prvi tak zakon primerno, bo praksa pokazala, ali mediji imajo občutek, kje je meja
               in kje je ni, ali bomo državljani odreagirali. Na podlagi tega se bo potem
               izoblikovala neka ustrezna praksa, res pa je, da je zelo težko napisati eksplicitne
               kriterije, katero je tisto nasilje, ki presega oziroma ki že posega v nezdravo, v
               duševnost otroka in mladostnika, kje je meja med pornografijo in erotiko, o čemer je
               bila že v preteklih letih razprava v tem državnem zboru. Vendar ne vem, če je dovolj
               dobro, da se bodo mediji sami regulirali pri tem. Čeprav je glede tiskanih medijev,
               kot je tu razvidno, zadolžen tržni inšpektorat. Res pa je, da je za tisto
               samoregulacijo medijev, ki sem jo prej omenjal, je tu pristojno ministrstvo, da
               spremlja, kako se te stvari odvijajo. Vendar, kot sem rekel, težko je predpisati tu
               neke zelo jasne kriterije. So pa napisani tudi časi, kar pozdravljam, kjer se časovno
               jasno omejuje, recimo, na televiziji, kdaj se sme kaj predvajati in kdaj se ne
               sme.</p>
               <p>Pri tiskanih medijih, prav v zvezi s pornografijo, me motijo oglasi v dnevnem
               časopisju in v prilogah, ker so pač praktično dostopni otrokom. Seveda je to
               odgovornost staršev, se strinjam, ampak mislim, da bi se oglaševanje teh vročih
               številk vseeno moralo umakniti iz teh časopisov, ki so vsak dan dostopni na mizah
               doma, ker jih pač spremljajo ustrezne ilustracije. Mislim, da to ne sodi v kontekst
               neke higiene in bi se to dalo premakniti v tiste medije in v tiste prostore, kjer
               vsak, ki to potrebuje, zna poiskati.</p>
               <p>Poudaril bi še, da se mi zdi tudi ustrezno, kar pa sedaj povzemam iz razprave, ki smo
               jo imeli v zvezi z deklaracijo o delovanju Republike Slovenije v okviru evropskih
               institucij, da se prevaja določbe direktive o televiziji brez meja tudi v ta zakon,
               kjer je bilo v razpravi to eksplicitno poudarjeno. To pa sedaj mogoče kot predsednik
               odbora za zadeve Evropske unije, da se mi zdi prav, da se te stvari dejansko tudi
               upoštevajo in se poskuša usklajevati naš medijski prostor z evropskim kontekstom.
               Tudi v tem smislu se mi zdi, da tista pripomba, ki sem jo na začetku rekel, glede
               poslanstva medijev je upravičena in vredna razmisleka.</p>
               <p>Če smo pa že pri zgodbah, mislim, da ima vsak kakšno negativno ali pa tudi pozitivno
               zgodbo, zato ne bi še jaz zgodbe navajal. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kumer. Pripravi naj se gospod Anderlič, če ga ne bo, pa
               gospod Školč. Prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Spoštovane kolegice in kolegi! Spodbudila me je razprava enega od
               predhodnikov, medijskega eksperta, ki nam je dal neko politično podlago za nastanek
               sprememb oziroma novele tega zakona. Zato bom tudi sam izkoristil ali pa uporabil za
               izhodišče oceno ali pa trditev, ki jo je predlagatelj sam napisal v uvodu k temu
               zakonu.</p>
               <p>Sam predlagatelj je namreč v obrazložitvi zapisal oceno, da je zdaj tisti pravi
               trenutek, ko mora država dodatno oblikovati medijsko politiko v Sloveniji. Kajti še
               nadaljnja odsotnost jasne medijske politike bi lahko povzročila velike odmike od
               slovenske kulturne in nacionalne identitete. To je očitno bilo tisto izhodišče, ki je
               peljalo tudi predlagatelje k spremembi tega zakona. No, in sam kot poslanec in
               udeleženec v tem političnem prostoru pa moram reči, da ta projekt neke nove jasne
               medijske politike lahko spremljamo zadnje leto in pol, predvsem od lanskega aprila,
               ko se je pojavil na tajen način, pod oznako neznanih avtorjev, pripravljen predlog
               novele zakona o radioteleviziji. Vse od takrat poteka v slovenskem prostoru tako kot
               v drugi sferi družbenega življenja, na primer v gospodarstvu, nek medijski, kadrovski
               prevzem s strani aktualne izvršne oblasti. Zato tudi vrstni red zakonodaje, ki ga
               sprejemamo v tem državnem zboru, ni povsem naključje. Mi smo najprej v lanskem letu
               sprejeli zakon o Radioteleviziji Slovenija, na podlagi katerega se je aktualna
               oblast, beri vlada, prisvojila Radiotelevizijo Slovenija. Se pravi, osrednji med
               nacionalnega pomena. Za tem je sledil prevzem še enega od večjih slovenskih
               dnevnikov, ki si ga je skozi državne deleže v tem mediju prevzela aktualna oblast.
               Torej več kot očitno je, da je diskusija o zakonu o medijih, o neki novi medijski
               politiki metanje peska v oči s strani predlagateljev, torej vlade. Najprej prevzameš
               RTV, nato enega največjih dnevnih časnikov, imaš v teh dveh hišah odločilni vpliv na
               odločitve in uredniško politiko, s pritiskom na pravosodje, čemur smo sedajle priča,
               še to podkrepiš, nato pa prideš z zakonom o medijih, ki bi naj takšno početje v
               naprej preprečeval. In tukaj mislim predvsem na poglavje o koncentraciji medijskega
               prostora. V teh dveh omenjenih primerih gre za eklatanten, nazoren primer
               koncentracije tega medijskega prostora. Sedaj, ko si je to koncentracijo zagotovila
               država, beri vlada, je potrebno drugim to preprečiti. Pri tem pa predlagatelji ne
               vedo ali pa zavestno zamolčijo, da glavni problem pri koncentraciji medijskega
               prostora ni v kapitalski koncentraciji. Tam namreč roke oblasti, politike, političnih
               strank ne dosežejo uredniške politike. Problematična je tista koncentracija, kjer ima
               država, vlada, aktualna oblast, politične stranke svoje podaljšane roke, in ta dva
               eklatantna primera sem prej naštel. Isto ali pa podobno velja tudi za tako imenovano
               paradigmo medijskega sklada in pluralizacijo medijskega prostora. Gre zopet za čisto
               politično zgodbo in za neke vrste neprimerno institucijo, ki bi na podlagi jasnih
               nedvoumnih kriterijev delila ta sredstva. Zato namreč v tem predlogu zakona ne gre.
               Kriteriji za razdeljevanje sredstev so popolnoma poljubno nametani in ne dovolj
               oprijemljivi, da omogočajo popolno samovoljnost komisije, pa čeprav, kot je zopet
               zapisal predlagatelj k zakonu, citiram: <q>"V okviru strokovne komisije, ki bo ministru
               predlagala razdelitev sredstev, ne bodo več sedeli in sodelovali ljudje, ki so
               interesno povezani z odločitvami te komisije."</q></p>
               <p>Naprej pa se ne pove ali pa se ve, da to komisijo predlaga in imenuje minister, ki je
               eklatantna politična osebnost. In za primerjavo, v sosednji državi Avstriji o teh
               stvareh odloča zvezna vlada in pritožbeni organ je posebna institucija ali komisija,
               na katero se lahko glede subvencij pritožijo.</p>
               <p>In še nekaj o pravici do popravka. Ni dvoma, da je pravica do popravka vezana
               predvsem na objavo neresničnih, napačnih ali zavajujočih informacij in žaljivih
               obdolžitev. Tudi ni nobenega dvoma, da je ta pravica pravica ljudi, državljanov in
               mora predvsem ščititi manjšino, ne večine. V tistih dveh primerih sem povedal, da
               ščiti večino. Popolnoma odveč je, da je ta pravica dana tudi organizacijam in
               organom, še posebej oblastnim, ki imajo s svojimi izjavami in tiskovnimi konferencami
               in reklamami zapolnjeno veliko večino tega medijskega prostora in časa. Tem
               inštitucijam, tem predstavnikom oblasti je omogočen prostor do popravka in odgovora
               odveč. Popravek ne more biti v funkciji, da nosilci javnih funkcij vršijo pritisk na
               medije. Ampak v funkciji, da mediji ne vršijo pritiska zoper državljane. To je po
               mojem osnovni namen tega popravka in odgovora. Danes je bila že izrečena, ena
               konkretna pripomba, rok za ta ugovor, ki se podaljšuje, v tem zakonu glede na sam
               tempo življenja tudi ni primeren.</p>
               <p>In na koncu še en citat, ker je bilo danes veliko slišati, predvsem glede popravka.
               Gospod Grims je veliko govoril, ampak bil je pred dvema mesecema eden največjih
               kritikov ilustrativnega primera popravka in odgovora <q>"Dragi Borut, Dragi Tone!"</q> Šlo
               je za pismo, ki je ravno tako medij in kjer sta dva državljana, dva predstavnika
               političnih strank med seboj popravljala, ampak drugi, in med njimi je bil predvsem
               gospod Grims, ki je pravico do popravka in odgovora med njima dvema zlorabljal v
               politično manipulacijo, pa se ga nič ni spraševalo, nikjer ni bil omenjen in tako
               dalje. Danes, ko ste ga poslušali za to govornico, pa imel veliko politično
               predavanje o tej temi povsem nasprotnega brega.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Školč. Pripravi naj se gospod Kangler.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Nobenega dvoma ni, da medijska zakonodaja zahteva v
               vsakem trenutku razpravo o njeni primernosti. Na ta način postaja predmet
               najrazličnejših interesov in s tega vidika je razumljivo, da se poskušajo čez
               popravke regulative, ki pri nas le ni tako stara, uveljavljati najrazličnejši
               interesi. Najboljše je bilo to vidno znotraj te razprave, ki je bila v tem državnem
               zboru, in to se tudi zelo dobro vidi, če se to, na kaj kdo od udeležencev v tej
               razpravi opozarja. Tudi prejšnji državni zbor se je ob določenih segmentih zakonodaje
               razdelil in smo imeli, kot je bilo danes slišati, zagovornike lokalcev in tiste
               druge, ki naj bi bili iz Ljubljane. Ampak to je okvir, ki zmeraj sproži različne
               diskusije. Mislim, da je odgovornost ministrstva za kulturo, da poskuša razumeti vse
               te različne interese, videti, katere je potrebno regulirati, katere lahko prepusti
               samoregulaciji, videti, kje so različne oblike lastništva lahko omejitve svobodi
               tiska, videti, kaj je pomembnega, da zasluži naziv javnega medija. In znotraj tega si
               sam predstavljam, da je ministrstvo za kulturo tisto ministrstvo, ki poskuša
               razširiti prostor medijev in razširiti prostor svobode. To bi se mi zdelo, da mora
               biti zmeraj vodilo, in po drugi strani vzpostavljati tudi odgovornost vseh, ki v tem
               prostoru nastopajo. Če presojam te ideje, ki jih imamo danes s tega vidika, potem se
               mi zdi, da to v celoti temu ne ustreza. Sam tekst prinaša nekaj korektnih in
               zanimivih popravkov starih rešitev, nekaj dodelav mehanizmov, na katere zakonodajalec
               in tisti, ki so mu predloge pripravljali, v nekem trenutku ni bil bodisi dovolj
               pozoren bodisi ni dovolj prisluhnil. Ampak vseeno se mi zdi, da je intenca tega
               zakona, da se poskuša tudi ta prostor podrediti, da se ga poskuša politizirati in da
               se na ta način zmanjšuje tisto osnovno, čemur mediji služijo, to pa je, da
               zagotavljajo prenos svobode govora, izjavljanja med ljudmi.</p>
               <p>Tu pa se mi zdi, da zakon v posameznih segmentih podleže različnim interesom, od teh
               političnih, o katerih smo veliko slišali, do moralističnih in drugih, ki so bolj
               prikriti.</p>
               <p>Ne vem, koliko take razprave pomagajo. Včeraj sem že spomnil tukaj, da obstaja 400
               let od opisa znamenitih prigod nekega viteza, ki se je boril z mlini na veter. Ampak
               mislim, da zagovarjanje svobode javne besede in možnosti za izražanje le-te je zmeraj
               aktualno. Sam imam s tem bogate izkušnje iz 80. let, ko je bil ta prostor precej
               zaprt, in kasneje, in o tem ne bi ne vem koliko govoril.</p>
               <p>Kaj so elementi, ki po moje kažejo na to, da se vlada poskuša tudi tega polastiti.
               Veliko se je govorilo o teh popravkih in mehanizmih, ki jih ti popravki omogočajo. Ne
               upam si reči, da je tista rešitev, ki je v tem trenutku v zakonu, najboljša, ker je
               bila v kontekstu sprejemanja zakona ravno tako postavljena pod vprašaj. Zagotovo pa
               je pravica do popravka, tako kot je definirana zdaj, take vrste, da bo povzročala
               veliko težav medijskim hišam. In ne vem, če bodo zaradi tega ljudje kaj bistveno bolj
               obveščeni, in ne vem, če mogoče tega pravzaprav vlada intimno tudi noče. Če ni eden
               od njihovih izvoljencev povedal že vse, ko je rekel, če pač ne boste sami pisali
               tako, kot je treba, bo za to poskrbela vlada. Ta strah obstaja. Seveda, o strahovih
               je težko govoriti takrat, ko govorimo o normah zakona, ampak zakaj se v deželo
               naseljuje strah, pa je mesto, da lahko tudi v okviru splošne razprave o tem govorimo.
               Ampak o tem je bilo že veliko govorjenega.</p>
               <p>Druga taka všečna stvar, ki jo novi zakon prinaša, je ta dosledna zaščita pravic
               otrok in mladoletnikov. Zoper tako formuliran stavek je težko kaj imeti. Ampak hrbtna
               stran tega je razprava o popolni prepovedi pornografije. Tu pa se mi zdi, da smo že
               na nekem zelo spolzkem terenu.</p>
               <p>Nisem prepričan, da je potrebno zagotoviti to prepoved ob odsotnosti definicije, kaj
               to komu pomeni. Če bi spet citiral enega od vaših izvoljencev, ključnih v medijskem
               prostoru, to je gospod Granda, ki vodi Svet RTV, ne bi hotel delati reklame, ampak on
               pod tem terminom razume tudi nepotrebno in neprimerno čvekanje na javni RTV. Če bi v
               tej dvorani vprašali že predsednika državnega zbora, ki mora potrpežljivo poslušati
               vsako govorjenje in vsako čvekanje, če bi mu dali to možnost, da pove, kaj je
               nepotrebno, potem bi zelo malo stvari verjetno poslušali v tem državnem zboru, ali je
               to dobro ali slabo pustimo ob strani. Zagotovo pa to pomeni omejitev našega dela, v
               javnem prostoru pa omejitev izjavljanja stališč itd.</p>
               <p>Hočem povedati, da brez nekih bolj jasnih definicij in bolj jasne regulative se bo
               streglo neki morali, spet bomo priča neke vrste hinavščini, ki jo je tu med nami
               veliko. Nenazadnje bi o pornografskih izdelkih lahko veliko povedal že gospod
               Prodnik, ki je eden od skrbnikov tega zakona, pa to ministra ne skrbi, ali pa še kdo
               drug. Niti ni popolnoma jasno, kako bi se to preprečevalo, razen če bi imeli zelo
               podoben efekt kot ga imamo z nekimi drugimi neprimernimi rabotami, da bi se to
               vselilo v polje sive ekonomije, v polje nedovoljenega in v polje kriminala. Tako da
               menim, da je potrebno iskati, tako kot tudi govorijo te direktive o čezmejni
               televiziji, popolno regulacijo jasne stvari, ne pa tam, kjer nekih stvari v celoti ne
               obvladamo, posekati s prepovedmi, ampak to samo kot ilustracija.</p>
               <p>Sigurno je mehanizem obvladovanja tega sektorja tudi v dveh telesih, ki jih zakon na
               novo definira oziroma redefinira. Eden je svet za radiodifuzijo, ki se bo zagotovo,
               tako kot je zdaj nastavljen, spremenil v nek fantomski svet, ki ga bo izbrala
               koalicija - mi spet ne bomo vedeli, kje -, državni zbor bo pa služil, tako kot v
               primeru zakona o RTV, za tisto krinko, kjer se stvari demokratično zgodijo. Izbrani
               pa bodo ti ljudje drugje, in zagotovo lahko verjamemo, da ne bomo v tem svetu videli
               tistih, ki sicer v javnosti nastopajo kot strokovnjaki s potrebnimi spričevali, ne pa
               z verifikacijo pri politkomisarjih posameznih strank. Ta svet za radiodifuzijo, tako
               kot je narejen, pomeni v bistvu prenos pooblastil na vladajočo koalicijo.</p>
               <p>Še bolj direktno je streženo interesom okusa trenutne oblasti s skladom za medije,
               kjer vlada določi postopek in tudi kriterije. Če bi šlo zares za to, da se poskuša
               doseči neko nevtralnost ali pa neko široko pluralizacijo, potem zagotovo ne bi smeli
               o tem odločati ljudje, ki so v stališčih precej ekstremni. In del teh ekstremistov je
               zagotovo v tem trenutku naseljenih na ministrstvu za Maistrovi, kar se tiče
               razumevanja javne diskusije in javnega prostora. Sami bi se morali razlastiti te
               skrbi in teh dvomov, ki se upravičeno postavljajo v slovenskem prostoru in ki jih jaz
               pač ponavljam za drugimi in žal ugotavljam, da imajo veliko izkušenj s pristranskimi
               odločitvami, da jih lahko štejemo zares za upravičene.</p>
               <p>Naslednja stvar, ki mi ni povsem jasna, je, da se zagotavlja nek denar za lokalne
               medije, hkrati se pa spušča kriterij za to, kdaj ti lokalni mediji imajo pravico do
               tega statusa. Če ostanejo pri teritoriju kriteriji enaki, pa se pri vsebinah, ki
               morajo biti lokalne narave, to spušča s 30 na 20%. Prej bi bilo smiselno zadeve
               delati drugače. Če se zagotavlja denar za to iz državnega proračuna, za kar sem sicer
               skeptičen, da je to nujno potrebno, ampak glede na to, da je državna blagajna edina
               primerna za poravnavanje političnih interesov, tudi v tej točki razumem koalicijo, da
               to počne, potem bi pričakoval, da kvečjemu povečuje kriterij teh lokalnih vsebin, ne
               pa jih znižuje.</p>
               <p>Tako da duh tega zakona je zagotovo tak, da moramo biti zaskrbljeni. Tudi stvari, ki
               se dogajajo v medijih, tako na javni RTV kot v tiskanih medijih, dajejo prav tistim,
               ki pravijo, da se poskuša vlada polastiti vzvodov kontrole nad temi instrumenti.
               Seveda smo mi zmeraj tu deležni nekih pojasnil, da vlada zna najbolje. Da je vlada
               demokratična, ker je pač dobila mandat na volitvah, in da so se ne nazadnje vse te
               stvari dogajale tudi prej. Recimo, da je vse to res. Ampak obstajajo tudi druge
               resnice - da tudi najboljši vladi opozicija ne sme zaupati in da tudi najboljši
               oblasti mediji ne smejo zaupati, ampak ji morajo gledati pod prste. To je jedro te
               diskusije. Ni smisel v tem, da rečemo, na Kitajskem je slabše, zato dokler ne bo pri
               nas tako slabo, kar se tiče izjavljanja, bodite kar zadovoljni. To je tisto, kar bi
               nam rad dopovedal minister in njegov kolega Grims. Na ta način ugovarjam tem drugim
               argumentom. In zadnje. Če je bilo tudi prej tako in je zdaj drugače, ta se mi zdi,
               bom rekel, najbolj bizaren. Jaz razumem, da je do sprememb prišlo zato, da bi bilo
               drugače, ne da bi bilo tako, kot je že bilo, in recimo, da je bilo slabo in da je
               bilo to na en zelo širok način verificirano. Zato na takšne argumente sploh ne
               pristajam, ker odvajajo diskusijo stran od tega kar je zapisano v zakonu. V zakonu je
               pa niz rešitev, zaradi katerih moramo biti zaskrbljeni in zaradi katerih, če ne bo
               prišlo do sprememb, bo potrebno glasovati proti takšnim rešitvam. Potem pa se bomo
               znašli spet v neki situaciji, ki jo minister Simoniti zelo dobro pozna. V situaciji,
               ko bo manjkal ta diskurs in diskusija med vlado in opozicijo, med vlado in
               parlamentom, med vlado in javnostjo. In spet bomo tam, kjer so on in njegova kolegica
               Brezigarjeva začeli: nekaj je treba storiti. Tekst bo potem mogoče še bolj aktualen,
               kot je bil takrat. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kangler. Pripravi naj se gospod Potrč.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. Spoštovani minister, spoštovane poslanke in poslanci! Z velikim
               zanimanjem sem poslušal nekatere govornike pred mano. Mogoče bo za nekatere zvenelo,
               da bom kritičen pri sprejemanju te zakonodaje, vendar bi rad poudaril, da sem sam
               osebno si želel, da pridemo do zakona o spremembah in dopolnitvah zakona o medijih in
               da sem tudi si želel, da pride do sprememb na področju zakona o RTV-ju. Bi pa rad
               poudaril, da vsi tisti, ki ste pred mano govorili o prevzemih, da se vam zdijo
               problematični. Če pogledam nekaj let nazaj, in glede na politično kilometrino, ki jo
               imam za sabo, lahko ugotovim, da v preteklosti tudi tisti mediji, ki so bili močno
               levo usmerjeni, niso pomagali na primer se Liberalni demokraciji obdržati na oblasti,
               glede na lastniško strukturo in na vsebino, ki so jo objavljali. Tako sem tudi
               prepričan, da tudi če pride do nove strukture, da slovenska javnost in slovenski
               narod ni tako neumen ali naiven, da ne bi spoznal takšnih ali drugačnih političnih
               intrig na področju sedme sile, tako kot jo imenujemo poslanci, da bi lahko nekdo vse
               novinarje, vse medije tako manipuliral, da bi se trdno, močno in dolgoročno držal v
               sedlu. Me je pa zelo presenetilo, in to bi mogoče bilo dobro, da minister se čim prej
               vrnete v dvorano, ker dobro je, da tudi slišite neposredno mnenje s terena,
               neposredno od človeka, ki vpliv politike na medije čuti vsakodnevno na svoji koži. In
               ko sem poslušal gospoda Baroviča, ko je govoril o <q>"talanju"</q> frekvenc, na kakšne način
               so se v preteklosti delile frekvence za radijske in televizijske sprejemnike. Nisem
               prepričan, če bo ministru uspelo način podeljevanja teh frekvenc spremeniti.
               Vsepovsod je bila, bo, tudi v preteklosti, prisotna politika. Problem je v tem, ko
               nekateri, ki so uslužbenci na Gregorčičevi, po kabinetih delijo frekvence po domače,
               pod mizo, delijo obljube, šikinirajo poslance, pišejo anonimke in podobno. Niti meni
               iz koalicijske stranke niti Soku iz druge koalicijske stranke ne pomaga nič, ker sva
               po domače povedano priveska neki koaliciji. Ampak verjetno je to problem nekoga
               drugega, če ti en slovenski tabloid lahko napiše celo stran, na primer, Lov na
               Kanglerja, in zadnji odstavek, <q>"dobili smo anonimno obvestilo, Kangler je pa to pa
               to..."</q> Ne biti naivni, pa nori, da ne bi mi, ki tudi poznamo novinarje, ki imamo tudi
               prijatelje, ne glede na to, kateri politični opciji pripadam, ugotovili, kdo je
               tisti, ki z Gregorčičeve rad piše takšne ali drugačne stvari. Kdo je tisti, ki se
               vlači po vladnih pisarnah in manipulira, ne samo po Štajerskem, tudi kje drugje z
               radijskimi frekvencami, pa tudi s tem fondom, ki je obljubljen fond za lokalne
               televizije in radijske. To vam lahko povem s svojega primera. Prej sem lahko bil
               vsakih 14 dni na televiziji v Mariboru, glede na to, da je nekdo obljubil iz tega
               fonda 100 milijonov nekomu, so morali Kanglerja zreducirati zaradi jesenskih lokalnih
               volitev v Mariboru na 10% tistega, kar je prej bil, ne glede na mojo politično držo v
               koaliciji ali v opoziciji ali politično aktivnost za Maribor. Pa pridem spet do
               nekoga, gospoda ali gospodiča, ki diktira tempo, ne boš dobil teh 100 milijonov, če
               se ne boš tako obnašal, kot smo mi rekli. Pa ne leti na ministra, da me ne bo
               minister narobe razumel. Leti pa na nekoga iz Gregorčičeva, iz vladne pisarne.
               Verjetno v zimskem času so klime bile preveč vklopljene in so nekaterim glave tako
               zaledenele, da nimajo več občutka, kaj je politični pluralizem, kot je tudi dejal
               gospod Grims. Gospod Grims je tudi dejal ogledalo. Ja res, ogledalo je zelo pomembno
               pri tem. In se strinjam s kolegom Grimsom, ko govori o ogledalu in o preteklosti, o
               tem, kar so počenjali. In tudi moja stranka je bila v vladi. Nevarno je pa zrcalo. Če
               se človek pod pravim kotom pogleda v ogledalo, je v redu. Če se pa s tem ogledalom
               nekdo zrcali in dela popolnoma enako naprej ali še slabše, kot so nekateri prej, je
               pa to zrcalo zelo nevarno. Zelo nevarno. In gre za en krog ljudi, ki izkoriščajo
               trenutno politiko, trenutno oblast pa še koga v tej vladni koaliciji, da sebi ali
               komu drugemu še pridobijo protipravno ali pa ne vem kakšno premoženjsko korist. P a
               ne bom govoril o imenih, da se spet ne bo znašla kaka anonimka, pa bom na prvi strani
               mogoče Direkta ali pa katerega drugega časnika. V tem je problem. In tukaj me skrbi
               kot vladnega poslanca, ko govorimo o komisiji, kako in na kakšen način bo
               sestavljena, ki bo razdaljevala denar iz fonda, ki je zagotovljen za lokalne
               televizijske in radijske postaje. Ne glede na obnašanje nekaterih posameznikov, pa
               moram odkrito reči, mojega srca, moje duše, volje, pa poslanega vprašanja pa mi ne
               more nihče vzeti. In tako kot ljudje spremljajo na takšen ali drugačen način
               posameznika, skupino ljudi, politikov ali tudi medijev, tudi sem prepričan, da
               kdorkoli bo preveč potisnil svoje kremplje nad sedmo silo, po domače povedano, se bo
               tudi prej kot slej opekel. Novinar mora imeti svojo glavo, novinar mora imeti svojo
               pot in novinar mora pisati tisto, kar si misli, da je za njega prav, ne da mu nekdo
               na ta način diktira, da Kangler ne sme biti več ne na radijskih ne na televizijskih,
               na lokalnih televizijskih postajah, ker v tem primeru ne boste dobili iz tega fonda
               tega denarja. Ne izmišljujem si, iskreno vam tukaj povem. Še dobro, da govorimo v
               mesecu marcu, ne pa v mesecu septembru, dva dni pred lokalnimi volitvami. Danes vas
               na to opozarjam in vam povem. In to nam žal pridejo povedat nekateri novinarski
               kolegi, ki ne gojijo samo prijateljstva zaradi svoje službe ali prijateljstva zaradi
               politike kot take, ampak ker se že vrsto let poznamo in ni prostora za nekatere, ne
               iz opozicije, in tisti, ki v opoziciji mislite, tudi ne za nekatere, ki smo nekoliko
               manjše politične stranke, nimamo toliko vpliva pri podeljevanju frekvenc in še kje
               drugje, niti ne za nekatere kolega iz Nove Slovenije, kaj šele iz DeSUS-a. Tukaj je
               pa nevarnost in tukaj pa moram na tem mestu, ker na tem mestu je mesto, da ministra
               opozorim, da ne bo podlegel nekaterim iz Gregorčičeve, ki bodo diktirali, ki lahko
               kar po svoje diktirajo, v Mariboru, v Celju, Murski Soboti lahko ta dobi, in se bo to
               zgodilo, drugače pa ne bo ne tega ne onega. Oprostite gospodje, vsebina programa je
               pomembna. In vsebina programa je toliko pomembna, da mora biti tista, ki bo komisijo
               prepričala, da lahko nekdo počrpa takšna ali drugačna sredstva. Mene pornografije ni
               strah v zadnjem času, bolj me je strah nekaterih lastnikov takšnih ali drugačnih
               radijskih in televizijskih programov, ki se morajo prostituirati, če želijo priti do
               takšnih ali drugačni uslug. Tega me je bolj strah. Pornografija je prej bila,
               pornografija je bila na internetu in pornografijo bomo še lahko naprej gledali,
               kjerkoli pač prideš do tega. Bolj nevarni so ti, kot sem že jih omenil, pa vem, da bo
               marsikateri zaradi te moje izjave tudi užaljen ali jezen. Vendar nikoli si nisem upal
               na tem mestu, za tem odrom govoriti neresnice, ampak tiste moje občutke. Tudi to se
               je zgodilo, spoštovani minister, dobro poslušajte, vsi so imeli možnost in priložnost
               na eni izmed radijskih postaj v Mariboru priti pa donirati za revne otroke, za
               matere, za božič in pred novim letom. In ker sem bil edini politik, lokalni politik,
               pa tudi državnik, ki sem v nekem okolju doniral za matere, ki nimajo sredstev za
               preživljanje, za božič, namesto, da sem namenil tisti denar, ki sem ga pač imel
               planiranega iz svojega žepa, za novoletne voščilnice, je bil to problem, ker se je
               pač Kangler pojavil v medijih kot tisti donator. Vsakdo ima pravico, vsakdo ima
               možnost, vsakdo ima priložnost, samo seči mora v svoj žep in to narediti. Pa ne bom
               na tem mestu komentiral, iz katere politične opcije so najbolj godrnjali in se
               spotikali ob moji takšni ali drugačni potezi. Pa sem predlani to naredil, pa sem v
               letošnjem letu isto naredil, s tem, da se mi je še en kolega pridružil iz največje
               koalicijske stranke. In vsi to lahko naredijo. Pa verjetno jaz, pa moj kolega, ki
               prihaja iz Hoč, kolega Srečko Hvauc, nisva zaradi tega grešna kozla, ker sva se pač
               za tako pot odločila. Za nekatere pa sva, ker sva se pač v lokalnem mediju trenutno
               pojavila. In potem tisti, ki se pač ne strinjajo z mojo politiko, ne v državnem
               zboru, ne v Mariboru, zato ker imajo takšne ali drugačne politične intrige, ker s
               svojim znanjem in s svojim delom in s svojim vplivom ne znajo drugače ljudi
               prepričati ali priti na politično sceno, ali pa niso bili izvoljeni v državni zbor,
               želijo po svoje, preko strank, preko zvez, preko prijateljev, političnih ali
               drugačnih pritiskati na ministra, na koga drugega še bolj vplivnega. To ni način
               dela. Povem pa vam odkrito, da sam sem si želel, da pride do nekih sprememb, sem si
               želel, upam, da bodo te spremembe zalegle, in da te spremembe ne bodo ogledalo
               prejšnje ali predprejšnje koalicije, še manj pa zrcalo in da bo to neka pot, takšna
               pot, ki bi si jo ne glede na to, ali sem jaz sedaj v opoziciji ali v koaliciji, naše
               lokalne in televizijske radijske postaje in tudi druge to zaslužile, pa ne glede na
               to, ali minister prihaja iz Ljudske stranke ali iz SDS-a ali iz SD-a ali Liberalne
               demokracije. To mora biti praksa in to mora biti utečeno. Takšni ali drugačni vplivi,
               vam že vnaprej povem, in upam, da je vsaj to dano nekaterim poslancem, ki
               vsakodnevno, bolj se bližajo lokalne volitve, vsakodnevno čutimo takšne ali drugačne
               pritiske, da bomo na tem mestu postavljali takšna ali drugačna poslanska vprašanja,
               kar se tiče delitev sredstev in nekaterih drugih potez.</p>
               <p>S tem bom tudi jaz zaključil. Še enkrat, niti ne anonimke, niti ne način dela, kot se
               ga nekateri poslužujejo, ni pravi način. Želim pa si, da bi zakonodaja zaživela, da
               bi dejansko bilo omogočeno novinarjem tudi svobodnim in drugim, da najdejo svoj
               novinarski prostor v tistem mediju, kjer si pač sami želijo. Nikogar ne moreš siliti,
               nikogar ne moreš prepričati, še enkrat tudi vam iz opozicije odkritosrčno in
               dobronamerno povem, ne glede na to, kdorkoli bo menjal strukturo lastništva nekaterih
               največjih dnevnikov ali televizijskih, lokalnih, zasebnih hiš, za eno obdobje lahko
               vplivajo na podobo v parlamentu glede sestave ali na politično moč. Iz izkušenj in
               prakse lahko ugotovimo in se prepričamo, da narod si velikokrat tudi brez medijev
               sodbo piše sam in si jo tudi naredi. In upam, da bo narod tudi sledil temu in da bo
               na ta način znal sam pravočasno in pravilno odločiti.</p>
               <p>S tem tudi zaključujem. Zakon bom seveda podprl, s temi opozorili, ki sem jih dal, in
               se mi zdi smotrno, da jih je minister slišal in da se zaveda, in lahko verjetno tudi
               sam na tem mestu prizna, ker ni ministra, ki ne bi imel takšnih ali drugačnih
               pritiskov. Tu so pa še posebej pritiski in te bo moral minister vzdržati in korektno
               opraviti svoje delo. Konec koncev, če bo šlo kaj narobe, imamo tudi v parlamentu
               nekatere druge vzvode, ki se jih poslanci lahko po svoji lastni vesti in presoji
               poslužimo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Potrč. Pripravi naj se gospod Marinič.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod predsednik. Gospod minister, kolegice in kolegi! Najbrž ni treba
               posebej ali pa na dolgo poudarjati, kakšen pomen vsi pripisujemo sredstvom javnega
               obveščanja, njihovi objektivnosti in neodvisnosti. Prav gotovo pripisujemo ta pomen
               zaradi potrebe po obveščanju, po posredovanju kulturnih storitev, športa in še
               marsičesa drugega. Kot politiki pa smo najbolj zainteresirani za objektivno, in
               najbrž je nesmiselno to skrivati, pošteno in korektno obveščanje o političnih
               dogajanjih doma; tudi v tujini, ampak posebej doma, ker tam vidimo tudi zrcalo
               oziroma sliko v zrcalu svojega lastnega dela. In ni čudno, da smo na ta vprašanja, ki
               so povezana z našo predstavo o neodvisnosti medijev, o njihovi enakopravnosti, o
               njihovi pluralnosti, najbolj pozorni, ko govorimo o predlaganih spremembah in
               dopolnitvah zakona o medijih tudi v državnem zboru.</p>
               <p>Ker je bilo v razpravi omenjeno poročilo State Departmenta o stanju človekovih pravic
               v Sloveniji za leto 2005, naj tudi sam navedem nekaj teh ugotovitev, priznam,
               iztrganih citatov, tako kot so bili doslej povedani, iztrgani, v celoti pa kljub temu
               dajejo elemente določene slike.</p>
               <p>V poročilu je med drugim rečeno, obstojajo opozorila o posrednem vplivu vlade na
               medije, ne tragično, ampak rečeno. Rečeno je, zopet iztrgano, vlada poseduje pomemben
               delež v mnogih družbah, ki so delničarji v večini medijskih hiš. Se pravi, posredni
               vpliv je mogoč tudi prek lastništva tistih družb, v katerih ima vlada pomemben
               lastniški delež, te pa imajo pomemben delež v medijskih hišah. Dalje, obstoje
               opozorila, da ima delež lastništva vlade v medijih za posledico samocenzuro v
               določenih medijskih sporočilih. In dalje, sprejeti zakon o RTV zagotavlja povečano
               udeležbo vlade in parlamenta v predstavniških telesih, ki neposredno nadzorujejo
               radijsko in televizijsko mrežo. Mislim, da je prav, da poznamo ta dejstva, ni
               treba,da jih niti poveličujemo, mislim pa, da ni prav, da zmanjšujemo tudi njihov
               pomen, ker so pač ugotovitve, ki lahko imajo tudi vpliv na objektivnost,
               neposrednost, neodvisnost medijev, kakršnega si želimo. Jaz vem, da je zakon o RTV
               specifično posebej za RTV določena vprašanja uredil. Osebno sem trdno prepričan, da
               smo vsi, jaz sem bil med njimi, ki smo opozarjali na možne slabosti tega zakona v
               povečanem vplivu predvsem vlade na neposredno delo in tudi na programe v RTV-ju,
               imeli utemeljene razloge za takšna opozorila. Kadrovanje v programski nadzorni svet
               je željo po političnem vplivu potrdil, izbor kadrovski zaenkrat je prav gotovo ni
               ovrgel, prej potrdil, in najbrž na tej točki lahko nastopijo določeni problemi. Več
               kot zagotoviti vladi, da bomo še nadalje spremljali posledice in ji toplo
               priporočiti, ne z velikim upanjem na uspeh, da naj bo tudi sama na to pozorna, ker se
               ji dolgoročno gotovo ne bo obrestovalo, če bo prišlo do problemov med novinarji glede
               ocene javnosti o neodvisnosti in podobno v tako pomembni instituciji, kot je javna
               RTV, naj pač to spremlja.</p>
               <p>Drugo vprašanje je povezano za ostale medijske hiše in na kakšen način je na njih
               mogoč politični vpliv. Omenil sem iztrgane citate iz poročila State Departmenta iz
               razloga, ker je tukaj prav gotovo mogoč v največji meri poleg neposrednega
               političnega vpliva, ki pa verjamem, da je manjkrat navzoč, čeprav ne rečem, da je
               izključen, ker je potem že grob poseg ali direktno v uredniško politiko ali pa v
               razgovore in vpliv na novinarje. Povem še enkrat, ne verjamem, da je pretežen, ni pa
               izključen. Druga oblika so pa vplivi prek lastnikov. In v tem delu, gospe in
               gospodje, pa imamo že sedaj v Sloveniji slabe izkušnje, kjer se neposredno kaže, da
               se točno ugotovitev prevzema deležev tistih družb, v katerih ima vlada pomembne
               deleže, lahko jih imenujemo tudi KAD in SOD, lahko jih imenujemo tudi posredno
               prepakiranje delnic v kakšne druge družbe in potem dominanten vpliv preko tega v
               imenovanju nadzornega sveta, preko nadzornega sveta pa potem tudi na uredništva, da
               se dogajajo pomembne spremembe, ki imajo tudi svojo politično noto. Takšne so
               možnosti v redakcijah centralnih dnevnikov, takšne so možnosti v lokalnih dnevnikih,
               radiju in televiziji, možno je pa tudi preko oglasov, ker vse te družbe živijo od
               sredstev, ki jih pridobijo na trgu. Jaz sem prepričan, da v tej smeri stvarnih
               varovalk v tem zakonu, da se to ne bi dogajalo, ni. Teoretično so lahko celo
               zamišljene, napisano si deleži in podobno, vendar stvarnih varovalk za to ni in ne
               znam konkretno predlagati, razen tega je tudi splošna razprava kaj storiti, vendar
               svetujem resen razmislek kako te stvarne varovalke povečati, da se nam to v pretirani
               meri ne bi dogajalo, kot se je v primeru nekaterih medijskih hiš že dogodilo.</p>
               <p>In zadnje v tem delu je vprašanje načina razumevanja in odločanja o pluralizaciji.
               Svetujem, da pluralizacijo razumemo in uveljavljamo v čim širšem smislu, preko
               pokrivanja medijev po celi Sloveniji, preko različnih medijskih žanrov in ne predvsem
               kot pluralizacijo v posameznem mediju v političnem smislu. Če bomo zadnji primer v
               celoti izključili ali pa ga omejili v najmanjši možni meri, potem bo pluralizacija
               imela svoj smisel, sicer bo škodovala, ker se ne bomo mogli izogniti, nihče, da ne bi
               o tem, kaj je politično nevtralno in politično uravnoteženo, pri tem ravnal po svojih
               prepričanjih in svojem mnenju. In to ne bo objektivno, ampak bo spet politično
               obarvano in bo imelo svoj negativen efekt. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Marinič, pripravi naj se gospod Kucler Dolinar.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo, gospod predsednik. Spoštovani minister, cenjene poslanke in
               poslanci! Razmere na slovenskem medijskem prostoru narekujejo zakonske spremembe.
               Katerakoli vlada, katerikoli parlament v takšni ali drugačni koaliciji bi se verjetno
               slej kot prej v tem mandatu moral soočiti z dejstvi, ki jih narekuje sprememba na tem
               zakonskem področju.</p>
               <p>Želim dati poudarek na neodvisnosti medijev, ki je nujno vezana na neodvisnost
               ustvarjalcev posameznih programskih vsebin. In tukaj seveda ne morem mimo dejstva, ki
               ga je ob začetku danes na uvodni predstavitvi podal minister doktor Vasko Simoniti,
               kjer je povedal, da se je v času lastninskega preoblikovanja tudi na medijskem
               prostoru, predvsem na lokalnih medijih, zgodilo dejstvo, da so mnogi spremenili
               lastninsko strukturo. Pomeni, da so mnogi ustvarjalci programskih vsebin na določenih
               lokalnih radijskih postajah tudi njihovi lastniki. Seveda tukaj se mi postavlja zelo
               pomembno vprašanje. Na eni strani podjetnik, na drugi strani kreator vsebine
               določenega programa. In ko govorimo o neodvisnosti, je seveda veliko vprašanje, ali
               se kot lastnik, podjetnik in kot tisti, ki ustvarja določeno programsko vsebino, na
               tej ravni skuša do tistega, ki medij sprejema, realno vesti oziroma mu ponuditi tisto
               programsko vsebino, ki jo poslušalec, bralec ali kdo drug želi. Tukaj je seveda nujno
               potrebno ustvariti pogoje, da bi z načinom in z vsebinami dosegli tisti cilj, ki ga v
               veliki meri dajejo tudi posamezni členi v noveli zakona o medijih, ki ga danes
               obravnavamo v prvi obravnavi. Ko govorimo o lokalnih medijih, je novela zakona v
               posameznih členih šla tako daleč, da je skušala urediti tudi tista področja v
               slovenskem prostoru, ki mu še vedno pravimo nerazvita, manj razvita ali neka odročna
               območja v Republiki Sloveniji. Tukaj je treba priznati, da so žal nekatera
               gospodinjstva na takšnih lokacijah, ki jih žal signal, bodisi radijski ali
               televizijski, ne dosega. Novela zakona je šla tako daleč, da je ponudila posameznim
               lastnikom, ustvarjalcem programskih vsebin možnost posebne pozornosti v tem smislu,
               da bi tudi tem državljankam in državljanom, ki živijo na tako odročnih krajih v
               Sloveniji, omogočila zagotavljanje signala. In tukaj zakon daje tudi podlage za
               pridobivanje sredstev, o katerih bom v nadaljevanju tudi nekaj spregovoril. Prepričan
               sem, da bodo po uveljavitvi tega zakona v drugi in tretji obravnavi še verjetno
               kakšni manjši popravki, a vendarle v dobro tistim, ki te programe, programske vsebine
               sprejemajo. Kar zadeva sklad za pluralizacijo medijev. Če bi pogledali nazaj, bi
               ugotovili, da je v preteklosti bilo kar nekaj milijonov namenjenih za pluralizacijo
               medijev, ki so predvsem na lokalnem nivoju - govorim o lokalnih, regionalnih medijih
               - na osnovi razpisa izpolnili pogoje in s tem pridobili tudi poseben status, z
               različnimi programskimi vsebinami, in z ozirom na doseganje teh normativov bili
               upravičeni tudi do sredstev iz tako imenovane RTV naročnine, 3%, ki jih je sedanji
               zakon uvrstil v sklad za pluralizacijo medijev in ki predstavljajo skoraj 30% več
               sredstev, kot je bilo prej, ko se je odvajalo 3% od RTV naročnine. Gre za okrog
               milijardo slovenskih tolarjev, kar pomeni, da govorimo o tem, da bo spet nekdo
               upravičen kar tako do teh sredstev. Jaz verjamem, da v preteklosti - vsaj osebno ne
               poznam takih primerov - so vsi tisti lokalni mediji, ki so želeli priti do teh
               sredstev, morali izpolniti določene kriterije v razpisu. Kar pomeni, da so se morali
               programsko prilagoditi in urediti program ter s tem seveda izpolniti normo, da so
               bili upravičeni do teh sredstev. Novi zakon ponovno daje ta sklad na razpolago tistim
               medijem, ki bodo izpolnjevali določene kriterije in bodo le pod določenimi pogoji
               upravičeni do teh sredstev. Prepričan sem, da ne moremo govoriti, da lahko nekomu že
               danes obljubimo, če boš delal za to politično opcijo ali za drugo politično opcijo,
               boš pa iz tega sklada dobil toliko in toliko. To so seveda kupčije morda za kakšne
               oštarije ali kaj podobnega.</p>
               <p>No, in sedaj mi dovolite še, da spregovorim tudi nekaj o glasbi, ki jo poslušamo v
               teh medijih. Pa spet želim dati poudarek tem lokalnim, regionalnim medijem, ker se mi
               zdi, da se pač ti najbolj prilagajajo tistemu krogu poslušalk in poslušalcev, gledalk
               in gledalcev, ki so pač vezani na neke lokalne dogodke. Zdi se mi, da bi v tej silni
               globalizaciji digitalne prihodnosti morali razmišljati, da ohranimo to našo kulturno
               identiteto, kulturo jezika, glasbe. In morda ni odveč, da bi spomnil na novelo
               zakona, ki v svojih poglavjih oziroma posameznih členih tudi to definira. Povedal bom
               samo povzetek člena, in sicer, primer uporabe besedne zveze slovenskega izvora, ki ga
               v določeni noveli zakon taksativno navaja. Moramo nujno upoštevati, da pomeni, da
               lahko gre za omejevanje konkurence, kar bi lahko bilo v nasprotju z zakonodajo EU.
               Obenem bi se lahko tuji projekti v Sloveniji pojavili skupaj s slovenskimi producenti
               in bi se že lahko proglasili, da so slovenskega izvora, kar bi pomenilo zlorabo
               zakona. Če pa se uporabi beseda jezik ali izraz, pa gre za spodbujanje in ohranjanje
               nacionalne kulture oziroma kulturne identitete, kar pa je eno od temeljnih načel EU
               oziroma evropskega združenja. Tu se mi zdi pomembno, da bi predvsem v naslednjih
               obravnavah pogledali te izraze v 67. oziroma k 15. členu novele zakona o medijih.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Kucler Dolinar. Pripravi naj se gospod Lahovnik. Če njega ne
               bo, gospod Gulič.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala, predsednik. Lep pozdrav kolegom poslancem, kolegicam poslankam in tudi vsem
               tistim, ki jim je mar današnja novela in nas spremljajo po medijih.</p>
               <p>Sama se ne bom spuščala v podrobnosti sprememb zakona. Dotaknila se bom le naslednje
               točke, zakaj je nujno, da se na tem področju in tudi na tem področju nekaj premakne.
               Prepričana sem, da drži trditev, da je skrajni čas, da se dodatno oblikuje medijski
               prostor. Kako pomembna stvar so mediji? Vsi se danes strinjamo, da je njihova vloga
               ne le velika, njihova vloga je ogromna. Tudi zato se jim ne reče zaman <q>"četrta veja
               oblasti"</q>. Konstitutivno vlogo imajo prav gotovo tudi pri vzpostavitvi
               demokracije.</p>
               <p>V nadaljevanju bi se rada dotaknila izziva, ki ga je podal kolega Kumer iz poslanske
               skupine SD. Nihče od resnih analitikov ne more zanikati, da je naša država še vedno v
               tranziciji, da je tranzicijska država, da torej še nimamo v zadostni meri in
               popolnoma izoblikovanih demokratičnih mehanizmov. Gospod Kumer je govoril o medijih v
               povezavi s sodstvom. Dobra iztočnica, morda se tega niti sam ni zavedal, vendarle
               mislim, da ne bom nič novega povedala in prepričana sem, da tudi sam to ve, da se
               demokracija v državah v tranziciji najprej oblikuje in najprej razvije na političnem
               nivoju v okviru zakonodajne in izvršne veje oblasti. Nekoliko kasneje in počasneje pa
               so ti koraki na drugih področjih, v sodstvu in v medijih. Zato tudi verjetno vsi ti
               vaši odpori danes, in pa tudi že ob sprejemanju zakona o javni RTV hiši.</p>
               <p>Zelo žalostno je, da tudi danes z vaše strani nekako ustvarjate klimo, ki demonizira
               izvorno demokratične sile, po drugi strani pa vse, kar izhaja iz nekdanjega sistema
               ali pa iz prejšnje koalicije, označujete kot strokovno, široko in še s podobnimi
               pozitivnimi izrazi. To je pesek v oči, če se lahko izrazim v vaših besedah. Mediji bi
               morali biti avantgarda, morali bi ljudi odpirati, jim širiti obzorja, ne pa da jim
               ponujajo stare ideološke vzorce, seveda pa moram izreči zahvalo tistim medijskim
               hišam in tistim novinarjem, ki so to spoznale in spoznali in to svojo vlogo tudi v
               večji ali manjši meri opravljajo in s tem izpolnjujejo svoje osnovno poslanstvo, ki
               ga imajo v tej naši družbi.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kumer je želel repliko. Izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Zelo kratko. Moja poanta je tukaj bila na lastni izkušnji, čeprav izhajam iz obdobja,
               ki ste vi zelo kritični do njega, ampak imam lastno izkušnjo. Danes, ko vidim, kaj se
               dogaja znotraj pravosodja, ne samega sodnega sistema, dobim neko nostalgijo po tistem
               času, ki sem zaradi tega jaz bil tudi obsojen.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gulič, imate besedo, pripravi naj se gospod Hvauc. Če ga ne bo, gospod
               Terčon, če ga ne bo, gospod Kontič. Izvolite, gospod Gulič.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči! Cenjene kolegice in kolegi!</p>
               <p>Danes obravnavamo predlog zakona o spremembah in dopolnitvah zakona o medijih in jaz
               seveda sem si želel pravzaprav slišati kaj o tem, ampak do slej moram reči, da kaj
               veliko tega ni bilo. Bilo je nekaj načelnih razprav o vlogi medijev, o njihovi
               imenitnosti, njihovi zlobi in hudobiji, o njihovi dobroti, o tem, kakšni naj bi bili
               in tako naprej. Jaz sem v medijih delal 20 let, zato se bom pač izognil vsem tem
               pavšalnim ocenam, visokim mislim in seveda pritlehnim željam. Bi se pa dotaknil
               nečesa, kar se mi zdi, da bi bilo dobro, da bi predlagatelj upošteval, danes gre
               vendarle za prvo obravnavo, in sicer gre za financiranje medijev, ne samo lokalnih,
               regionalnih, tudi tistih, ki so kako drugače posebnega pomena. Dosedanja praksa je
               bila takšna, da so mediji, ki so hoteli imeti nek poseben status, morali ta status
               zelo trdo izpolnjevati, bili so pod nadzorom na dva načina. En nadzor je bil ta, da
               so kar naprej pisali neka poročila o svojem delu, ki so se morala ujemati s
               prijavljeno programsko shemo. Drugi nadzor je bil koincidenčen, se pravi, dobil si
               poziv, da prineseš posnetke, recimo oddaj prejšnjega tedna, in potem so to
               verificirali, ali res ustreza vsem zahtevam, ki si jih moral izpolnjevati, da si
               seveda imel status. Se pravi, vedno si za nazaj moral dati, tako da se ni dalo nekaj
               pripraviti sproti. Če si to izpolnil, potem si seveda šele imel nekaj zelo malih
               bonitet. S tem si lahko konkuriral na razpisih, ki seveda niso bili financirani iz
               3%; to ni nikoli zaživelo, bilo je pa zapisano v zakonu. Jaz sem pa prepričan, da bi
               mediji lažje uveljavljali svojo pluralnost, da bi lažje delali tisto, kar morajo
               delati, da bi se uredniki in novinarji ukvarjali z delom, veliko bolje funkcionirala
               zadeva, če bi bila statusno urejena. Se pravi, če vsem tem statusom zadovoljuješ, se
               pravi, če izpolnjuješ vse pogoje, da imaš status, in če vedno pozitivno opraviš te
               kontrole, potem si upravičen do nekih sredstev. To bi bilo logično in to bi imelo
               tudi nek smisel. S tem bi tudi mi v državnem zboru - pa zdaj ni važno, kdo je na
               oblasti - ne mogli kar naprej očitati, da gre za neke čudne posle zadaj, da se po
               privrženosti, po afinitetah, recimo, ta sredstva dodeljujejo. Če gredo statusno,
               potem se dodeljujejo iz statusa, ki ga moraš kar naprej uveljavljati in potrjevati,
               nadzoruje ga pa tako ali tako svet za radiodifuzijo oziroma agencija. To se mi zdi,
               da bi bilo dobro vgraditi v zakon, če ga že spreminjamo; zdaj je tisti trenutek.</p>
               <p>Druga stvar, ki mi manjka v tem zakonu, je ta, da so spremembe pravzaprav bazirane
               samo na neka štiri polja, enega sem ravnokar povedal. Drugo polje je polje pravice do
               odgovora in popravka. V to se zdajle ne bi spuščal, ker je bilo res preveč ali pa
               zelo veliko že povedanega in je očitno, da bo treba zadevo omejiti na to, da gre za
               posameznika, za državljana, in potem vse tisto velja, ali pa tam nekaj zreducirati.
               To se mi zdi, da bi bila pametna rešitev, ker državljan tu ni zaščiten, institucije
               so tako ali tako že preveč. Eno polje je pa tisto, ki govori o ustanavljanju
               medijskih hiš. Namreč, to je bil očitek že pri prejšnjem zakonu ali sedaj veljavnem
               zakonu iz leta 2000, da niso postavljeni minimalni kriteriji in minimalni standardi
               za to, da sploh kdo lahko ustanovi medijsko hišo. In zdaj imamo seveda polno teh
               džuboks radijskih in televizijskih postaj, potem časopisov, ki jih pišejo študentje
               zastonj oziroma samo v profit lastnika, to velja tudi za radijske in televizijske
               postaje, za internetne, recimo, strani, kjer študentje ali pa pač tisti, ki znajo,
               delajo to zastonj; ko se pritožijo ali pa zahtevajo kakšen denar za plačilo, jih pa
               zamenjajo. In tako gre to, kriteriji padajo. Tisti resni mediji, mediji, ki
               zaposlujejo ljudi z zadostno izobrazbo, ki jih tudi učijo, pa v tem konkurenčnem boju
               popuščajo. In tu se trg ruši na nek način, ker ta del gre vse čez sivo in črno
               ekonomijo. Zakon pa bistvenega kriterija, ne vem, tri diplomirane novinarje, dva
               tehnika in podobno, noče postaviti, čeprav bi čisto lahko to storil. In s tem bi tudi
               omejil število vseh teh radijskih in televizijskih postaj, časnikov, ki jih je tako
               ali tako zelo veliko, in je stvar tako pluralna, da je že moteča, da ne moreš več
               pravzaprav niti selekcionirati vseh teh informacij, ki jih dobivaš. Po drugi strani
               so pa seveda te informacije ponavadi zelo, zelo slabo obdelane, ker pač ni zadaj ne
               znanja, ne tudi kakšne posebne volje. Mogoče je malo več veselja pa še kakšna želja
               po pridobitništvu. To so zadeve, ki so se pač pokazale v teh letih.</p>
               <p>Še ena reč je, ki me tudi malo moti, ali pa preseneča, to je pa višina kazni.
               Nekatere kazni so take, da pravzaprav posameznemu mediju vzamejo recimo polletni ali
               pa četrtletni promet, to je 15, 20 milijonov. To so veliki denarji za male medijske
               hiše. Recimo za neupoštevanje minotaže reklam je zagrožena takšna kazen, ni pa
               zapisana, v kolikim času naj bi to bilo. Se pravi, je to enkratna prekoračitev tistih
               9-ih minut na uro ali je to večkratna zaporedna. Se pravi, so stvari, ki jih bo treba
               še v nadaljnji obravnavi popraviti, dopolniti, spiliti, sicer pa mislim, da zakon kot
               tak niti ni tako bistveno drugačen od sedaj veljavnega. Izboljšan je tisti del, ki
               govori o koncentraciji lastništva, kar se mi zdi, da je dobro. Kakšna reč je seveda
               čisto v redu in mislim, da je tudi za podpreti, če se seveda te zadeve, na katero sem
               opozarjal, pobrusijo pa popravijo. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima, gospod Kontič. Pripravi naj se gospod Jerovšek.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovane kolegice in kolegi! Ne bom razpravljal o
               sporni ureditvi zakonu, ki je bila v javnosti precej obravnavana in določa pravila in
               obseg uporabe popravka.</p>
               <p>Osebno menim, da popravek mora biti omogočen, vendar ne v tako širokem obsegu, kajti
               potrebno bo opredeliti tudi, kako bo s popravki na popravke, kajti tudi v popravku je
               lahko zapisana neresnica in potem seveda mora slediti popravek, ki lahko tudi to
               neresnico zanika. Nekako tuje mi je deliti ljudi na običajne, in če so na eni strani
               običajni, so potem na drugi strani neobičajni. In trdno upam in sem prepričan, da
               vsaj večina nas ne sodi med tem neobičajne. Vsak od posameznikov pa bi moral imeti
               pravico, da pove resnico, če mu je ta bila oporekana v javnih medijih.</p>
               <p>Zelo pomembno je določilo tega zakona, ki je zapisano v 4a. členu in predvideva tako
               imenovano razvijanje in sofinanciranje programskih vsebin radijskih in televizijskih
               programov lokalnega, regionalnega, študentskega oziroma nepridobitnega radijskega ali
               televizijskega programa. Dobro se še spomnim, kako napadan je bil amandma, ki sem ga
               kot prvopodpisani poslanec, predlagatelj, vlagal pri zakonu o RTV in zakonu o medijih
               v preteklem mandatu. Samo enkrat je bil poseg uspešen in je bil določen 3% delež od
               RTV naročnine za potrebe financiranja radijskih in televizijskih postaj lokalnega,
               regionalnega in študentskega statusa. O tem je odločalo tudi ustavno sodišče, ki je
               opozorilo, da postopek sicer ni bil pravi, še vedno pa sem prepričan, da bi
               predlagana rešitev bila izvedljiva. Pomemben bi bil status in nadzor tega statusa, ki
               ga posamezna postaja pridobi. Sedaj pa se bojim, da bo pomembna predvsem sestava
               komisije, ki jo bo imenoval minister za kulturo in vlada, ki bo z uvedbo podrobneje
               določila način, postopek, pogoje in merila za izvedbo rednih javnih razpisov.
               Verjetnost, da bo izbira podrejena političnim ciljem vladajoče koalicije, je velika.
               To menim tudi zaradi tega, ker se še spomnim, kako so se odvijali dogovori o
               sredstvih, ki so bila zbrana, vendar ne tudi razdeljena, in je bilo ministrstvo za
               kulturo tisto, ki je interveniralo. Bojim se torej, da bodo razdeljena sredstva s
               sorazmernostjo, s prijaznostjo do vladne politike, zavita bo v ovitek, ki se mu po
               tem zakonu reče upoštevanje projekta za uresničevanje javnega interesa v medijih.
               Težava vladne koalicije je vedno v tem, da si ne vzame časa in svoje rešitve preuči
               tudi s stališča, da bo morda že jutri v opoziciji. Ta ugotovitev pa vsekakor ni nova,
               to bolezen smo imeli tudi v preteklih letih. Kot sem v uvodu dejal, sem pred leti kot
               koalicijski poslanec dobil podporo v takratni opoziciji, sedanji koaliciji. Če bi
               takrat vladna koalicija prisluhnila lokalcem in regionalcem, bi bilo financiranje že
               nekaj let urejeno. Tako pa bomo sedaj dobili rešitev, ki ni dobra in daje preveliko
               vlogo vsakokratni vladi in ministrici oziroma ministru za kulturo.</p>
               <p>Naj na koncu povem, da sem na srečo trdno prepričan, da vsega ni mogoče kupiti in da
               tudi velika večina ljudi, kamor seveda vključujem tudi novinarje, ni na prodaj.
               Novinarski prispevki so najboljši takrat, ko z njimi nihče od politikov ni ravno
               najbolj zadovoljen, pa to ne pomeni, da so v teh prispevkih zapisane neresnice. Lahko
               so celo samo komentarji, ki nam niso všeč, ampak takšen je posel, ki ga
               opravljamo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Jerovšek. Pripravi naj se gospod Brenčič, če ga ne bo, pa
               gospod Horvat Jožef.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice, kolegi, gospod minister s
               sodelavci!</p>
               <p>Ta razprava o zakonu o medijih sedaj že nekaj časa poteka. Ko se je zvedelo, da se
               pripravlja nov medijski zakon, je ta novica sama po sebi naletela na silen halo efekt
               tudi v naših medijih, predvsem v opoziciji, kot da bi bilo to nekaj nezaslišanega in
               grešnega. In so bile tudi prve reakcije na osnutek zakona neprizanesljive, popolnoma
               zavračujoče, govorilo se je o pomanjkanju stroke, o manjkanju možnosti za izražanje
               svojega mnenje in tako naprej. In potem se je zgodila javna obravnava mnenj o tem
               zakonu. Moram reči, da sem celo razpravo sledil, tudi na njej sodeloval in se seveda
               čudil, da naenkrat je stroka izpuhtela. Te znamenite stroke v tej dvorani, ko je bila
               priložnost, da se ta stroka predstavi pred celotno slovensko televizijsko javnostjo,
               te stroke skoraj ni bilo. Tudi opozicija, ravno toliko, da je dihala. In sprašuje se
               človek, kaj ta opozicija pravzaprav hoče. Ali ima na tem področju, ki ga je
               tradicionalno dejansko obvladovala, ker je imele vse vzvode, ali ima kakšne dejansko
               ideje, svežine, kako popraviti ta zakon o medijih? Jaz sem trdno prepričan oziroma
               spoznal sem, da je brez ideje, da si želi samo ohranitev položaja. Iz te pozicije jih
               seveda razumem. Na vsak način ohraniti položaje kot nezrušeno Bastiljo, seveda to je
               na nek način legitimno, vendar morate priznati, da je stanje na področju medijev pri
               nas bilo nekaj posebnega, da tu uravnoteženosti, ki vas danes tako strašno moti in še
               manj pluralnosti, dejansko v številnih medijih ali na celotnem področju ni bilo. In
               lahko rečete, da je bilo stanje uravnoteženo oziroma da kolegica Potrata prej pravi,
               če bi bila resna analiza, bi se izkazalo, da to govorjenje o nepluralnosti bi se to
               sesulo v prah in pepel. Potem moramo ugotavljati, da kolegica Potrata doslej ni
               čitala slovenskih medijev. Drugače je biti opravilno sposoben in brati časopise in
               ugotavljati kaj takšnega, po mojem nekaj nemogočega.</p>
               <p>Veste, Hrvaška ne slovi po ne vem kakšni demokraciji. Vsaj za enkrat ni. Tudi vi, ki
               ste danes v opoziciji, ste znali biti izredno kritični, včasih pravično, vendar na
               medijskem področju, na področju tiskanih medijev je imela pa bistveno več
               pluralnosti. Bistveno več. Se pa strinjam, da so s spremembo oblasti pri nas mediji
               postali bolj pluralni. Vsak dan se lahko o tem prepričamo in jaz sem vesel takšne
               situacije. To je zdravilno za družbo, da ima oblast dobro kontrolo, dosti oster
               nadzor, jaz proti temu nič nimam. Tudi iz včerajšnje razprave, ko smo govorili o
               zakonu o veteranih, ne vem v katerem časopisu seveda, je opozicija bistveno boljše
               prezentirana kot pozicija. Argumenti pozicije niso navedeni, tistih izven poslanskih
               skupin, ampak nimam nič proti temu. Dandanes že lahko velik del zainteresiranih,
               kljub temu da ni še tretji program popolnoma vzpostavljen, ampak ljudje gledajo.
               Vidim po reakcijah, me vidijo, slišijo, se odzivajo. Tako da govorjenje opozicije, ki
               tako enostransko napada, ni več učinkovito. Treba bo znati nastopati tudi z argumenti
               med pravilne ocene in ne zgolj poceni demagogijo.</p>
               <p>Ko govorimo o tem, ali je treba tudi z določenimi skladi spodbujati pluralnost, jaz
               mislim, da ja. Ker ta vaša trditev, da so slovenski mediji uravnoteženi oziroma
               pluralni, kar je v nasprotju s poročilom ameriškega ministrstva o stanju človekovih
               pravic pri nas, ta trditev ne drži. Tudi primer, ko se je iskalo odgovornega urednika
               Dela, seveda je žalostno, da takšna hiša pravzaprav zaradi ravno takšnega stanja na
               nek način ne more znotraj poiskati odgovornega urednika. Rekli boste, da je
               uravnoteženost to, če se zelo priznanemu policistu, novinarju, ki je po moje znal
               kritizirati eno in drugo stran, upre skoraj celotni kolektiv. Kako si naj to
               razlagamo? Ne želijo si kvalitetnega novinarja za urednika, ali pa so neuravnotežen
               kolektiv, ki ni bil v stanju zagotavljati v časopisu pluralnosti pisanja. Mislim, da
               je bliže to.</p>
               <p>O tem sem prepričan tudi na podlagi tega, ko sem pred časom poslušal Intelekto na
               temo kako lahko mediji vplivajo na javno mnenje. Pa se je prejšnji urednik gospod
               Košir malo spozabil, bil politično neroden in rekel, kako so dirigirali, kako so iz
               Dela dirigirali kampanjo za vstop v Nato. Je rekel, ko smo napadali, pa smo se tako
               zmenili, je šlo skoraj v to smer, da bi kazalo, da bo referendum propadel. Potem smo
               se pa dogovorili drugače, na podlagi nekih pogovorov iz nekega centra moči je kljub
               temu moralo priti, se je pa stvar hitro spremenila. Moram ga pohvaliti, bil je zelo
               odkrit. Jaz ne znam tako lepo povedati, kot je sam povedal, kako so oni pristransko
               dirigirali to zadevo in jaz se te pristranskosti v tistem času zavedam. Jaz sem ji
               sledil, vendar ne na podlagi tega, celo odkritih priznanj, govoric, da je pri nas vse
               bilo v redu na medijskem področju, da slišimo tudi celo, sicer nimam nič proti, če
               eni krokodilje solze za prejšnjimi časi točijo in nostalgijo za prejšnjimi časi, kot
               je bilo prej rečeno, ampak takšno stanje po mojem mnenju ni bilo v redu.</p>
               <p>Poglejte, na tem področju bo potrebno narediti korake naprej. Pri nas je stanje
               takšno, da kljub temu, da še nimamo med dnevnimi časopisi te uravnoteženosti, ampak
               po mojem mnenju se v Sloveniji v vsem tem času ne da ustanoviti resnega časopisa, da
               se da edino rumeni časopis, ki je lahko komercialno uspešen. In ne vem, če je to
               stanje ravno popolnoma zdravo. Moram reči, da je prejšnje stanje tudi krivo za tako
               nizko raven medijske osveščenosti, da lahko prosperirajo samo rumeni časopisi, da so
               tisti lahko uspešni, da pa so se vsi poskusi resnega dnevnega časopisa
               ponesrečili.</p>
               <p>Mislim, da je zakon, ki ga imamo danes v obravnavi, usmerjen v pravo smer, da rešuje
               prave probleme. Da ga je morda treba na katerem od področij še uravnotežiti. Morda je
               tudi področje popravka oziroma tega odgovora eno takih področij, ki je mogoče
               potrebno kakšne minimalne korekture. Vendar ne smemo govoriti na splošno, treba je
               priti s konkretnimi zadevami in ne zganjati zgolj panike. Verjetno je tudi področje
               glasbe na umetniškem programu, recimo, na programu Ars - sam sem dobil nekatera
               opozorila, da je tu zadeva bolj kompleksna. Da, recimo, to poustvarjanje klasične
               glasbe, čeprav je avtor te glasbe tujec, ampak poustvarjajo jo naši glasbeniki, da tu
               ni jasno, kam to spada, ali med domačo glasbo ali spada med tujo glasbo. Mislim, da v
               vsakem primeru to glasbeno poustvarjanje spada med domačo umetnost, in da je tu
               treba, recimo, narediti še nekatere finese, ki bodo v skupno dobro te države in
               državljanov te države. In bomo na ta način pač prišli do zelo dobrega zakona, ki bo
               omogočal bistveno boljše stanje na tem področju, da ne bo Slovenija na medijskem
               področju še naprej ostala relikt preteklih časov, na nek način relikt totalitarnega
               sistema. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata, niste bili citirani, da bi bili napačno razumljeni. A ste bili?
               Gospod Jerovšek, ste jo navedli? Izvolite. Oprostite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala lepa. Opravilno hiper usposobljenemu kolegu Jerovšku bi rada povedala, da jaz
               tudi kaj preberem. In tako v uvodu piše, tam, kjer je pluralnost medijskega prostora
               v Sloveniji <stage xml:id="Redna-15-2006-03-29.stage20">/opozorilni znak za konec/</stage> ocenjena, da je velika, ko pa opravičuje
               predlagatelj zakona medijsko pluralizacijo oziroma subvencije države, pa govori o
               tem<gap n="..."/> <stage xml:id="Redna-15-2006-03-29.stage21">/Izklop mikrofona./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Tako, kasneje se lahko zopet prijavite, ja. Besedo ima gospod Horvat. Pripravi naj se
               gospod Gantar, če ga ne bo, gospod Pukšič, če njega ne bo, pa gospa Eva Irgl.
               Izvolite.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod predsednik. Spoštovane poslanke in spoštovani poslanci,
               gospod minister s sodelavko, lepo pozdravljeni! <stage xml:id="Redna-15-2006-03-29.stage22">/Oglašanje v dvorani./</stage></p>
               <p>Hvala lepa, gospod predsednik. Uvodoma želim izraziti svoje začudenje, da se je v tem
               sedemmesečnem rojevanju tega predloga zakona o spremembah in dopolnitvah zakona o
               medijih dvigovalo ogromno, po mojem prepričanju daleč preveč prahu v zvezi s tako
               imenovano pravico do popravka.</p>
               <p>Moje osebno prepričanje je, da se pravica do popravka s predlaganim zakonom ne širi.
               Pravica do popravka je jasno zabeležena v 40. členu ustave Republike Slovenije, ki pa
               ni od včeraj in tega člena ne bi danes tukaj bral. Pravica do popravka je, po mojem
               prepričanju, temeljni kamen demokratičnosti medijev in cena demokracije na sploh. Če
               sta nam zagotovljeni enakopravnost in pravica do svobodnega artikuliranja mnenj in če
               ima publicist pravico do kritike, mora biti tudi sam pripravljen sprejemati kritike
               svojega pisanja. Pravica do popravka ni bila uvedena zato, da bi se v medijih
               zapolnile prazne strani, temveč predvsem zaradi neuravnovešenega, in površnega
               poročanja novinarjev. In prav te novinarje in medije, ki svojo delo opravljajo v
               nasprotju s ključnimi določbami novinarskega kodeksa kot so resnicoljubnost in
               preverjanje informacij, objektivnost in nepristranskost je danes lahko tako strah
               kritik. Tisti novinarji, ki svoje delo opravljajo odgovorno, profesionalno in v
               skladu z etičnimi normami, se nimajo ničesar bati. Prepričan sem, da je slednjih
               več.</p>
               <p>Od osamosvojitve naprej je eden izmed ključnih problemov novinarstva ločevalna norma
               novinarskih žanrov, ki narekuje striktno mejo med poročevalnimi, torej informativni
               in presojevalnimi ali interpretativnimi žanri. Danes so te meje žal zabrisane, vse
               več je takšnih prispevkov, kjer se pod krinko novinarskega poročila podajajo mnenja,
               ki so subjektivna in zato pristranska, kar posledično pomeni, da javnost ni celostno
               obveščena. Hibridni novinarski prispevki se vrstijo tudi okrog sprememb zakona o
               medijih. Tako imenovana širitev pravice do popravka pomeni pokop svobode izražanja,
               je pisano v enem izmed medijev. Mediji so preprosto prevzeli stališče nasprotnikov
               sprememb zakona, če so ti del strokovne javnosti jim je treba verjeti in to brez
               lastne preučitve sprememb zakona. Kar pa je najbolj problematično je to, da so zakon
               tudi sami ovrednotili, kar v novinarskem poročilu ni dovoljeno.</p>
               <p>Eden izmed očitkov vladi s strani nasprotnikov zakona je, da bo s sprejetjem sprememb
               zakona o medijih postala vlada namreč sooblikovalka medijskih vsebin, to ji je
               dovoljeno že sedaj, pa tega ni izkoriščala. Pa tudi če bi odslej izkoriščala pravico
               do popravka, bi si dolgoročno izkopala lastno jamo. Z brutalnostjo si oblast v
               demokratičnih družbah ustvarja le antipatičnost. Sicer pa pravica do popravka ni le v
               domeni vlade, temveč tudi opozicije in vsakega državljana. Želim povedati, da s
               predlaganimi spremembami zakona o medijih nimam težav in bom ta zakon z veseljem
               podprl. Zaskrbljujoči sta le dve dejstvi. Morda ju bom izrazil na nepravem mestu.</p>
               <p>Prvi problem je, da zakon nikjer eksplicitno ne definira pojmov erotika in
               pornografija. Ni jasno, kje je meja. Oglaševalci in mediji so tako prepuščeni sami
               sebi. Meja, ki loči erotiko od pornografije, ne bi smela biti tako fluidna.</p>
               <p>Drugi problem je ta, da je vsakdo lahko novinar. Smiselno bi bilo postaviti
               kriterije, ki bi jih posameznik moral izpolnjevati za tako zahtevno in zato odgovorno
               delo. Po drugi strani pa po zakonu za novinarje lahko imenujemo le tiste posameznike,
               ki so redno zaposleni pri izdajatelju in tiste, ki so vpisani v <gap n="..."/> kot posamezni
               novinarji. Vprašanje je, ali se tisti, ki novinarsko delo opravljajo honorarno, ne
               smejo predstavljati kot novinarji.</p>
               <p>Z zadovoljstvom tudi pozdravljam, da zakon zagotavlja proračunska sredstva Republike
               Slovenije tudi za razvijanje in sofinanciranje programskih vsebin radijskih in
               televizijskih programov s statusom lokalnega, regionalnega, študentskega oziroma
               nepridobitnega radijskega in televizijskega programa. Seveda bo po tehtanju nekaterih
               tega denarja vedno premalo, po mnenju drugih spet preveč. Mislim pa, da je dobro, da
               se lokalni radijski in televizijski programi finančno ustrezno napajajo in po mojem
               mnenju delajo večinoma dobro.</p>
               <p>In še zaključna misel oziroma sporočilo, ki ga želim dati in za katerega me je
               spodbudil s svojo razpravo spoštovani kolega Barovič, ko je govoril o podelitvi
               frekvenc. Želim vam povedati, nekateri verjetno že veste, da si Radio Ognjišče že
               nekaj let prizadeva za pridobitev frekvence oziroma za možnost poslušanja tudi v
               Prekmurju oziroma Pomurju. Ne boste verjeli, da v Pomurju Radia Ognjišče ne boste
               slišali. Nekdo je ukazal, da se prav v Prekmurju in prav Radio Ognjišče ne sme
               slišati. Ne boste verjeli. Jaz verjamem. Nekaj let trajajo prizadevanja Radia
               Ognjišče, nekaj tisoč podpisov je bilo v Prekmurju zbranih, pa ni učinka. Upam, da bo
               tudi ta zakon, in da bodo ustrezne institucije preverile, ali je res v nekaterih
               vlogah bila vejica preveč ali pika premalo, da je bila vloga zavrnjena. In vas prosim
               tukaj zbrane, da mi pomagate ugibati, zakaj prav Radio Ognjišče in zakaj ravno v
               Prekmurju prepoved poskušanja? Za sodelovanje se vam v naprej zahvaljujem. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Irgl, pripravi naj se gospod Kramberger. Če ga ne bo, gospod
               Milan Petek. Izvolite.</p>
            </sp>
            <sp who="SDZ4:IrglEva">

               <speaker>EVA IRGL:</speaker>

               <p>Hvala za besedo, gospod predsednik. Spoštovani minister, spoštovane poslanke,
               poslanci!</p>
               <p>Danes seveda govorimo o pomembnem zakonu, zakonu o medijih, ki zajema dva osnovna
               pomena. Pluralnost medijev in pluralnost v medijih. S tem zadnjim pojmom smo se na
               dolgo in široko, zelo obširno srečevali že ob sprejemanju zakona o RTV Slovenija.
               Pluralnost v medijih se nanaša predvsem na pestrost programskih vsebin, ker so ljudje
               seveda tudi upravičeni do pravočasne, predvsem pa nepristranske in objektivne
               informacije. Dejstvo je, da so mediji in njihovi novinarji dolžni poročati o nekem
               problemu, dogodku, tudi stanju recimo v državi, z različnih zornih kotov, z mešanimi
               stališči do neke problematike, ki je obravnavana. Predvsem so dolžni s svojo
               interpretacijo zadeve predstaviti na korekten in točen način. To se dotika predvsem
               preverjanja informacij, ki morajo biti zapisane verodostojno in pravično.</p>
               <p>Novi zakon o medijih po mojem mnenju prinaša boljše, ustreznejše rešitve na medijskem
               področju, kot so bile do sedaj. Zakon seveda prinaša kar nekaj novosti, morda samo
               omenim nekaj tistih, ki se zdijo meni pomembne, in sicer, da je prepotrebno
               zagotoviti pogoje za pluralnost v medijih, in sicer z vzpostavijo financiranja
               programskih vsebin medijev. Drugo, kar se mi zdi pomembno, je zaščita otrok in
               mladoletnikov pred pornografskimi vsebinami tako v tiskanih kot elektronskih medijih.
               Zagotavljati je potrebno večjo težo varstvu slovenskega jezika in tudi slovenskim
               glasbenim ustvarjalcem, predvsem pa njihovi ustvarjalnosti. Sama se zelo strinjam z
               novim določilo, da so rubrike znotraj oddaj ter poimenovanje novi mediji, ki bodo
               lahko še vzpostavljeni na medijskem področju, lahko poimenovani samo in zgolj v
               slovenskem jeziku. Tako kot je že kolega Barovič v svoji predstavitvi stališča
               poslanske skupine dejal, saj smo vendarle Slovenci. Sami moramo poskrbeti za zaščito
               nacionalne identitete, še sploh danes, ko smo članica Evropske unije. Navsezadnje
               moramo to določilo resno spoštovati tudi zaradi ponosa, ki ga moramo ohraniti sami
               predvsem zaradi skrbi do tistih generacij, ki še prihajajo za nami.</p>
               <p>V svoji razpravi bi se želela dotakniti oziroma delno popraviti tudi besede poslanke
               Majde Širca, ki je v svoji uvodni predstavitvi stališča polanskega kluba Liberalne
               demokracije Slovenije nehote ali hote zavajala javnost, ko je dejala, da je za njih
               sporna rešitev, kako se imenuje svet za radiodifuzijo, ki naj bi ga po novem imenoval
               državni zbor. Poslanka je seveda zamolčala, da tudi po sedaj veljavnem zakonu člane
               sveta imenuje državni zbor na predlog določenih institucij. Tukaj seveda ne gre za
               nikakršno bistveno spremembo, sprememba je samo v širini kroga predlagateljev, ki
               člane lahko predlagajo. Imenuje jih seveda državni zbor tako, kot že po do sedaj
               veljavnem zakonu. Zakon pa seveda tudi v nadaljevanju jasno opredeljuje naloge sveta
               za radiodifuzijo, sveta, ki je opredeljen kot neodvisni strokovni posvetovalni
               organ.</p>
               <p>Rada bi se dotaknila še teme, ki trenutno najbolj buri duhove in je bilo o njej
               prelitega že veliko črnila, pa tudi izrečenih precej ostrih besed. Govorim seveda o
               pravici do popravka. Tu je potrebno poudariti da gre tukaj za pravico vsakega
               državljana, vsake državljanke in tudi vsake institucije, ki je zapisana v 40. členu
               ustave Republike Slovenije. Gre namreč za uresničevanje te pravice, ki je zapisana v
               poglavju o človekovih pravicah in temeljnih svoboščinah, v katerem je v 15. členu
               izrecno določeno, da te pravice ni dopustno z ničemer omejevati.</p>
               <p>Opozicija, pa tudi precejšen del novinarjev, skuša to pravico do popravka izraziti na
               način, da gre tukaj za poseg v avtonomnost in razmišljanje novinarja, kar pa je
               vsekakor napačno. Tu gre v prvi vrsti za zaščito človeka, ki ima pravico demantirati
               laži, neresnice, nepreverjene informacije, zapisane v nekem mediju. Seveda pa to v
               prvi vrsti prinaša bolj odgovoren odnos tistega, ki piše, do tistega, kar je zapisal.
               Pravica do popravka je v prvi vrsti pravica šibkejšega, saj je posameznik proti
               mediju vedno v šibkejšem položaju. Znani so primeri, ko je šlo za razžalitve, netočne
               podatke pa ljudem ni bila omogočena uresničitev ustavne pravice do popravka ali
               odgovora. Ta razširitev pravice do popravka prinaša po mojem mnenju tudi večjo
               profesionalnost v medijih, predvsem zaradi povečanja odgovornosti do zapisanega. V
               sobotnem Delu je Peter Jančič zelo dobro prikazal, kaj je zloraba novinarskega
               položaja, ko na eni strani skušaš prikazati, da pravica do popravka posega v
               novinarjevo avtonomijo, po drugi strani pa ne odreagiraš, ko sta državljanu ali
               državljanki kršena osnovna integriteta in dostojanstvo zaradi tega, kar je nekdo
               zapisal.</p>
               <p>Zato bi svojo razpravo rada zaključila z njegovimi besedami iz te kolumne, ki
               pravijo: <q>"Novinarska skupnost bo močna, če se bomo lahko dogovorili, kako urediti
               lastne vrste, če bomo sposobni uveljaviti minimalna pravila, ki se jih je treba
               držati in bomo znali kaznovati tiste, ki jih kršijo."</q> To je v Evropi običajna
               odgovornost lastnikov in urednikov največjih medijskih hiš. Če tega ne zmoremo, če ne
               delimo vsaj minimalnih skupnih vrednost, bo red naredilo pravosodje in bo red
               naredila politika. Takrat se spomnite vseh, ki so še vedno tiho, tiho seveda takrat,
               ko so kršene pravice državljank in državljanov do popravka. Najlepša hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Milan Petek. Gospa Širca, ali ste bili imenovani? Izvolite.
               Replika.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Gospodična Irgl, vi znate brati Jančičeve tekste, ne znate pa brati Simonitijevih
               tekstov ali ne znate še avtonomno brati, kajti pravite, da svet za radiodifuzijo
               imenuje sedaj državni zbor, kot ga je prej. Ja, res. Ampak, prej ga je na predlog
               društva novinarjev, kulturniške zbornice, gospodarske zbornice, etc. Ja, to pa ni
               isto, saj hodite v šolo, saj smo na istem poglavju kot pri RTV Slovenija, ko je svet
               imenoval KVIAZ in ga imenuje, vemo po kakšnih načinih, s plonk listki.</p>
            </sp>
            <sp who="SDZ4:CukjatiFrance">

               <speaker>PREDSENIK FRANCE CUKJATI:</speaker>

               <p>Hvala. Besedo ima gospod Milan Petek. Se odpoveduje. Besedo ima gospod Miro Petek,
               pripravi naj se gospa Zalokar Oražem, če je ne bo, gospod Švagan, če ga ne bo, gospod
               Barovič. Izvolite.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa, gospod predsednik. Pozdravljeni vsi v tej dvorani državnega zbora!</p>
               <p>Mislim, da se vsi več ali manj strinjamo, da so spremembe zakona o medijih nujne. V
               zadnjem času je bilo okrog tega zakona največ razprav okrog popravka in odgovora, kar
               me je po svoje presenetilo. Pravica do odgovora in popravka je seveda ustavna
               kategorija in očitki, da gre za razširjanje te pravice, so neutemeljeni. Nikoli
               namreč ni preveč človekovih pravic. O tem se bomo nemara vsi strinjali in med te
               človekove pravice sodi tudi pravica do odgovora in popravka. Popravek je konec koncev
               ustavna kategorija v Sloveniji in seveda civilizacijska pridobitev. Novinarstvo ne
               nosi zaman naziva sedma sila in to je sila, ki mora biti na nek način regulirana in
               najbolj je lahko regulirana najbolj s tem institutom popravka oziroma pravico do
               odgovora. Tisti, ki v mediju išče popravek, ki išče pravico do odgovora, mora imeti
               na nek način še več pravic, mora imeti na nek način še nekaj pravice na zalogo, kajti
               pravica do popravka ali odgovora je konec koncev le skromen obliž na tisto, kar se je
               nekemu bralcu, gledalcu ali poslušalcu zgodilo prej, kajti noben popravek ne more
               popraviti tiste škode, ki mu je bila narejena.</p>
               <p>V teh mesecih je bilo precej govora tudi okrog popravka komentarja. Nekateri pravijo,
               da popravek ne sme sedati v komentar. Res je. Popravek je interpretativna novinarska
               zvrst, to je mnenje pisca in to mnenje pisca je seveda sveto in temu nikakor ni
               mogoče oporekati. Vendar mora komentar temeljiti na dejstvih, na resnici, komentar ne
               sme obsegati laži, potvarjanj, neresnic. Torej ne gre za popravek komentarja, gre,
               lahko gre le za korekcijo napačnih dejstev, ki so vsebovane v nekem komentarju. In če
               nekdo gradi komentar na napačnih dejstvih, na lažeh, na napačnih predpostavkah, potem
               ta komentar seveda ne more biti verodostojen.</p>
               <p>In, kot je bilo danes tukaj že rečno, največji problem slovenskega žurnalizma je v
               tem, da se novinarji ne držijo žanrov. Novinarski žanri niso čisti, imamo komentirana
               poročila in podobno. Na fakulteti so nas učili, da mora biti komentar komentar, vest
               vest, poročilo poročilo. Danes je to več ali manj zmešano.</p>
               <p>31. člen zakona daje odgovornemu uredniku precej široke možnosti, kdaj popravek
               oziroma odgovor tudi zavrne. Zame je pomemben tisti del, ki pravi, da lahko odgovorni
               urednik zavrne popravek, če zahtevani popravek v ničemer ne zanika navedb v obvestilu
               in se v njem tudi ne navaja oziroma prikazuje drugih ali nasprotnih dejstev in
               okoliščin in tako dalje. Odgovorni urednik ima že danes in bo imel tudi v prihodnje
               možnosti, da razne vaške posebneže, razne predsednike raznih društev in organizacij,
               razne profesionalne pisce pisem bralcev enostavno zavrne, seveda bodo ti imeli tudi
               možnost, da bodo svoje pravice iskali na sodišču in prav je tako. Z meseci in leti se
               bo izoblikovala sodna praksa, izoblikovali se bodo judikati, po katerih bodo sodišča
               tudi ravnala. Danes lahko v Sloveniji na prste ene ali dveh rok preštejemo tiste
               pravde, ko nekdo na sodišču išče to pravico oziroma hoče po sodni poti doseči, da nek
               časopis oziroma medij objavi popravek. Verjetno bo v prihodnje tega nekoliko več,
               nikakor pa ne smemo pričakovati oziroma napovedovati, da bo prišlo do neke poplave
               odgovorov ali popravkov. Sam sem v 20- letni novinarski praski doživel razmeroma malo
               popravkov in odgovorov. Verjetno se bralci včasih oziroma zagotovo se bralci včasih
               tudi na to niso odzivali in izkoristili te svoje pravice. Za novinarja in medije je
               slabo, če doživlja stalne popravke, ugovore, ker to na nek način ruši kredibilnost
               pisca in ruši kredibilnost medija, hkrati pa si mediji in novinarji to kredibilnost
               lahko pridobijo, če takoj objavijo popravek in če se za napake opravičili, napako
               priznajo.</p>
               <p>Sam sem ravno danes bil na sodišču v Slovenj Gradcu, ker me neki gospod toži za
               članke od leta 1998 do leta 2001. Ta gospod nikoli ni izkoristil pravice do popravka,
               pravice do odgovora. Veseli me, da se je poslužil po letu 2001, po poskusu moje
               likvidacije, te sodne poti in ta sodni proces traja zdaj že 4, 5 let. V današnjem
               Dnevniku piše kolega Rok Praprotnik ravno o tem gospodu, upam, da bo gospod Rok
               Praprotnik doživel popravek, odgovor ali vsaj kakšno tožbo, da ne bo doživel kaj
               hujšega. Dobro je, če se pogovarjamo o takšnih zadevah na sodišču, slabo je, če te
               zadeve rešujemo z bejzbol kijem.</p>
               <p>Čudi me nasprotovanje opozicije, da gre po njihovem mnenju za razširjanje popravka
               oziroma odgovora, hkrati pa v zadnjih mesecih trdijo, kako je vladajoča koalicija
               prevzela vse medije. Spomnite se tiskovnih konferenc, LDS je govorila, da koalicija
               grobo, brezkompromisno in komisarsko prevzema medije. Če bi bilo to res, kolegi in
               kolegice, potem potrebujete ravno to pravico, pravico do popravka in odgovora. Naj bo
               to široka pravica. Če bi bili mediji prej vaši in sedaj, če so mediji sedaj naši,
               potem, mi ne potrebujemo pravice do odgovora in popravka. Mi to pravico sedaj lepo
               razširjamo in ne vem, zakaj je to za nekatere moteče. V tem zakonu se bo ta pravica
               le še utrdila in dodatno uveljavila.</p>
               <p>Na koncu bi rad spregovoril še par besed o novinarski samoregulaciji. Upam, da bo ta
               razprava o medijskem zakonu prinesla tudi kakšen razmislek o medijskih oziroma
               tiskovnih ombudsmanih. Sam sem bil priča na londonskem Gardianu, kjer imajo zelo
               dobro uveljavljeni institut internega ombudsmana. Novinarji so sprva na to
               institucijo gledali postrani, motilo jih je, da je nekdo znotraj njihovih vrst
               korigiral, kritiziral to njihovo delo, in da je to tudi objavljeno. Corrections and
               clarifications so kolumne, ki jih gospod Ian Mayers v Gardianu redno objavlja in jih
               izdaja tudi v knjigah. In ta rubrika, ta njegova rubrika je postala kultna in temu so
               sledili tudi mnogi drugi časniki v Angliji in drugod po svetu. Na tak način
               ombudsmani vzpostavljajo stik z bralci, kramljajo z njimi na prijazen način in zadeva
               se je v teh krogih prijela, celo ruska Izvestja <gap n="..."/> ima medijskega ombudsmana, celo
               brazilski častniki imajo internega medijskega ombudsmana in seveda je to povsem
               neodvisna institucija. V nekaterih državah ne sedijo v istih stavbah kot so sedeži
               časopisov, ampak je celo ta institucija prostorsko ločena. In čisto na koncu, rad bi
               čestital tisti medijski hiši v Sloveniji, ki bo prva uvedla institut medijskega
               ombudsmana. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Barovič. Izvolite. Pripravi naj se gospod Sajovic, če ga ne
               bo, pa Ljubeljšek. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala. Eden od kolegov, 45 sekund imam, je dejal, kaj pa če je v popravku neresnica.
               Postavil je antipot, novinar piše zgolj in samo resnica. Torej kaj je resnica.
               Resnica je pravica urednika. To hočemo. Tega mi ne bomo nikoli dovolili.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Ljubeljšek, pripravi naj se gospod Posedel, če ga ne bo,
               gospod Cvikl, če ga ne bo, gospod Grims. Izvolite.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala lepa. Pri spremembah in dopolnitvah zakona o medijih, je najpomembnejše
               zavedanje vseh nas, da je moč besede in slike izjemna. Da ni na svetu nič močnejšega
               od besed, in da beseda človeka lahko tudi ubije. Svoboda tiska in govora,
               objektivnost, pluralnost, uravnoteženost in nepristranost so vrednote razvitega
               sveta. Naši mediji niso nekaj, kar je izven slovenskega prostora in niso sami sebi
               namen in tako dobivamo v zadnjem desetletju že tretji zakon o medijih.</p>
               <p>Sprememba zakona je za nekatere sporna predvsem v členih, ki govorijo o pravici do
               popravka in odgovora. Na to se bom osredotočil v nadaljevanju. Prav je, da je zakon o
               medijih konkretiziral ustavno načelo pravice do popravka in odgovora, ker imajo
               mediji moč in vsaka moč mora imeti jasno postavljena pravila in omejitve. Pravica do
               popravka je pravica šibkejšega, saj je posameznik proti mediju vedno v podrejenem
               položaju. Vendar pa katedra za novinarstvo na primer meni, da razširjena pravica do
               popravka prinaša vrsto možnih zapletov in s tem povezanih pritiskov na neodvisnost,
               kritičnost in verodostojnost novinarjev in urednikov. Nihče me ne bo prepričal, da bo
               ta zakon ogrozil svobodo medijev. Bo pa verjetno prizadel tiste, ki objavljajo
               nepreverjene ali zlonamerne informacije.</p>
               <p>Ta zakon potrebujemo, da preprečimo morebitno neupravičeno ali lažno kritiko, razne
               zamere ali celo škodoželjnost. Natančno zapisano pravico do popravka potrebujemo
               predvsem in tudi za-to, ker nihče na tem svetu ni nezmotljiv, tudi novinarji ne in ne
               uredniki. Potrebujemo resne medije, ki jim je mogoče verjeti, pa tudi rumeni in
               strankarski tisk, kajti vse to je sestavni del današnjega časa in prostora.</p>
               <p>Med novinarji in uredniki so številni, ki jih cenim in spoštujem, ker mislim, da so
               častni in pošteni ljudje in ker morda nezavedno se dajejo ugled novinarstvu in
               mediju, za katerega delajo. Vendar pa moramo priznati, če nam je to všeč ali ne, da
               se na drugi strani objavljajo tudi zgodbe, ki so netočne, nepoštene, pristranske,
               kjer so zapisane tudi laži in kjer se izrablja položaj, kjer se ne spoštuje ne pravil
               in ne vrednot, ki so zapisane tudi v slovenskem novinarskem kodeksu. Če citiram
               izjavo: <q>"Nam že nihče ne bo diktiral kaj smemo in česa ne smemo. Mi se svobodi tiska
               ne bomo odpovedali."</q> Prepričan sem, da nikomur niti na kraj pameti ne pade, da bi
               omejeval svobodo medijev, vendar pa vseeno mislim, da demokracija ni anarhija. In da
               se je v imenu svoje svobode treba znati postaviti pred svobodo drugega. In da je v
               imenu svoje svobode in avtonomije treba spoštovati tudi svobodo in avtonomijo vseh
               drugih. Človekovo dostojanstvo je nedotakljivo. Treba ga je spoštovati in varovati.
               Poudarjam, da potrebujemo kritične medije, ki bodo bedeli nad nezakonitimi ravnanji v
               družbi in državi, obenem pa zaščititi prizadete zaradi neresničnih navedb in celo
               laži. Je pa poslanstvo medijev tudi, da tudi običajni državljan lahko pride do
               besede. Kdor zagovarja objektivno poročanje, tistemu zakonska določila lahko samo
               pomagajo in ne škodijo. Objektivno poročanje pa zagotovo izvira iz človekove temeljne
               drže, da išče resnico, da poroča o dejstvih nepristransko in da se konec koncev
               obnaša profesionalno. Nihče v tej državi ne more imeti monopola nad resnico.</p>
               <p>Trdim, da so pomisleki, da bi prizadeti s svojimi popravki urejali časopise,
               televizijske in radijske programe neresnično neutemeljeni. Popravki so povezani s
               kakovostjo in profesionalnostjo novinarskega dela. In tudi s spoštovanjem kodeksa. Če
               pa že nekomu storimo krivico, jo moramo popraviti in to na čim bolj enakovreden
               način, pošteno v imenu pravice in resnice. Ne glede na to, da so žal pri nas nekatere
               vrednote pozabljenje, druge pa prezrte. Zanimiv je zapis znanega novinarja, ki ga
               citiram: <q>"še bolj drastične rešitve, ko gre za pravico do popravka in odgovora je po
               naglem postopku konec prejšnjega tisočletja poskušala uzakoniti vlada LDS"</q>. Torej
               kritiko sedanjega predloga sprememb zakona o medijih opozicije oziroma kolegov iz LDS
               težko sprejemam. Javne razprave o tem predlogu zakona sem se udeležil predvsem zato,
               da slišim konkretne strokovne predloge, pobude in mnenja. Predvsem tiste strokovne
               javnosti s področja medijev, ki je bila v preteklih mesecih zelo kritična, da se dela
               brez možnosti izmenjav mnenj, toda žal se je pokazalo, da prav ta strokovna javnost
               izmenjave mnenj sploh ni želela. V letu in pol mojega dela v politiki, sem prišel do
               kar nekaj spoznanj in zaključkov, objektivnem in uravnoteženem predstavljanju
               političnega delovanja in stališč, zlasti politične pozicije in opozicije. Zavedam se,
               da so novinarji samo ljudje, katerih delo je težko, stresno, delovni čas
               nepredvidljiv, nemalokrat so verjetno premalo plačani. Vendar bi pričakoval, da ne
               glede na to, da jim je kakšen politik, politična stranka, ali njihova opcija bliže,
               poročajo objektivno, uravnoteženo in profesionalno. Z vsem svojim, mojim spoštovanjem
               do medijev, ki so del našega vsakdanjika in brez njih vsekakor ne moremo, do
               urednikov in novinarjev trdim, da s spremembami in dopolnitvami zakona o medijih
               njihovo delo ne bo v ničemer okrnjeno, če je njihovo delo pošteno, objektivno in
               profesionalno, s spoštovanjem človekovega dostojanstva, ki je nedotakljivo in ga je
               treba varovati.</p>
               <p>Naj za konec povzamem misel dr. Trstenjaka, <q>"zaupam v slovensko poštenost, z njo smo
               preživeli tisočletja, ko te ne bo več, bomo kot narod propadli."</q> Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Grims. Pripravi naj se gospod Sok. Ja, oprostite, gospod
               Cvikl<gap n="..."/> Ne, se je odpovedal. Izvolite gospod Grims, pripravi naj se gospod Sok.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala, predsednik, za besedo. Nadaljeval bi kar tam, kjer se je ustavil gospod Miro
               Petek. Namreč, pri nas, ne samo, da je problem, ker se mešajo posamezni komentarji in
               poročila, kar je seveda sprto tudi z načeli novinarske etike - to vsi, ki so kdaj od
               daleč pogledali ta pravila, zelo dobro vedo -, ampak pri nas se včasih celo s
               komentarjem poskuša nadomestiti poročilo. Namesto da bi se poročalo o nekem dogodku,
               neki izjavi, o nečem, povezanim z neko osebo, se to samo še vrednoti. In če ta oseba
               poskuša vsaj predstaviti, kaj je v resnici rekla, kaj se je zgodilo, se pa reče, ne,
               ne, o tem pa ne morete nič odgovarjati, ker to je pa naš komentar, to je pa naše
               sveto mnenje. Ampak to je v resnici groba kršitev ustavne pravice do informiranosti,
               ker ljudje v resnici, kaj se je zgodilo, kaj je ta oseba rekla, sploh nikoli ne
               morejo izvedeti. In seveda groba kršitev pravice te osebe, kajti na ta način se jo
               okarakterizira z vsem mogočim.</p>
               <p>V enem od primerov, ki so bili javno publicirani, se je nekoga ozmerjalo z jurišnikom
               tretjega rajha, ne da bi se z eno besedo povedalo, kaj je ta oseba pač nekje dejala.
               S tem v zvezi moram reči, da je tudi zelo zanimiv dopis od akademika prof. dr. Kosa,
               ki sem ga prejel pred nekaj dnevi <stage xml:id="Redna-15-2006-03-29.stage23">(v kolikor je prisoten interes, vam ga tudi z
               veseljem izročim)</stage>, ki opozarja še na nekaj - na nekritično povzemanje tudi očitnih
               žaljivk, pri čemer se potem tisti, ki povzame žaljivko, skrije za tem <q>"ja, saj to je
               pa že pisalo v nekem drugem časopisu, da je ta oseba to in to"</q> ali kaj podobnega. In
               da v vseh primerljivih ureditvah, od Amerike do Evrope velja, da povzemanje žaljivk
               pomeni breme tistega uredništva, ki to stori, ker gre za očitno kršitev človekove
               integritete, ki s korektnim povzemanjem in sklicevanjem nima nobene zveze več.</p>
               <p>V tem kontekstu še nekaj besed o popravku. Moram reči, da ko poslušam te zgodbe o
               širitvi pravice do popravka, kajti ta sintagma se zelo pogosto uporablja - tudi nekaj
               ljudi, ki jo je danes tu uporabljalo, je povedalo nekaj žalitev na moj račun, ne vem,
               zakaj. Naj vas opozorim, da člen ustave, ki ga bom prebral, to je 40. člen, pravica
               do popravka in odgovora, pravi: <q>"Zagotovljena je pravica do popravka objavljenega
               obvestila, s katerim sta prizadeta pravica ali interes posameznika, organizacije ali
               organa, in prav tako je zagotovljena pravica do odgovora na objavljeno informacijo."</q>
               Ta člen, ki torej daje pravico vsakomur, pa če gre za pravico ali interes
               posameznika, da odgovori, da popravek, je napisan tako široko, da ga širiti sploh ni
               mogoče. In še več, še enkrat opozarjam, kar sem povedal že na začetku, to je napisano
               v tistem poglavju ustave, v katerem 15. člen <stage xml:id="Redna-15-2006-03-29.stage24">(gre za poglavje o človekovih pravicah)</stage>
               ne dopušča nobenega ožanja teh pravic. Torej, če bi res sprejeli to logiko, da se
               sedaj nekaj širi, potem je bila do sedaj ta ustavna norma očitno kršena. Tako, da je
               tu nekaj očitno drugače, kot se interpretira.</p>
               <p>S tega vidika bi samo opozoril, da je 1. april šele čez tri dni. Tako da, kolegi,
               dajmo umiriti razpravo - popravek je ogledalo ogledala. Namreč, če je medij ogledalo,
               je popravek ogledalo ogledala. In tisti, ki ima namen pošteno poročati, se tega
               ogledala zagotovo ne bo branil, ker sploh nikoli ne bo prišlo v poštev; enako kot pri
               televizijskih prenosih. Tisti pa, ki se tega boji, pa verjetno že ve, zakaj. In
               poglejmo, komu je pravzaprav ta zgodba s prenosi, neposrednimi prenosi in popravkom
               trn v peti, pa bo pravzaprav vse hitro jasno. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok. Pripravi naj se gospa Širca.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala, za besedo. Gospod predsednik, spoštovani minister s sodelavci. Nas v Novi
               Sloveniji seveda ne čudi, da je ta zakon doživel tako silno publiciteto v javnosti,
               vsi se očitno zelo dobro zavedamo, kakšna moč je v medijih in mislim, da je prej moja
               poslanska kolegica, Mojca Kucler Dolinar, to zelo dobro argumentirala. Seveda v
               okviru te razprave je največ pozornosti doživel ravno ta del, ki se imenuje pravica
               do popravka. Jaz razumem, da si novinarji te pravice ne želijo, razumem jih, kako jih
               ne bi, saj vendarle se skozi število popravkov tudi nekako meri njihovo delo in tudi
               v bodoče se bo lahko merilo. Imate novinarje, ki ne bodo imeli nič popravkov, imate
               pa tudi novinarje, ki bodo imeli veliko teh popravkov in pravzaprav se bo lahko
               delodajalec vprašal, kaj pa je s tem novinarjem, ki doživlja takšno število popravkov
               svojih tekstov. Bistvo je res tudi to, kar je že bilo povedano, novinar je lahko
               danes malo da ne vsakdo. Torej, če hočeš biti zdravnik moraš končati medicinsko
               fakulteto, če hočeš biti, ne vem, matematik itd., za vse moraš narediti neko določeno
               poklicno specializacijo, novinar pa si lahko bistvo iz vsake šole in veliko je teh
               novinarjev, ki niso niti dokončali primerne izobrazbe in potem seveda dobimo v
               javnosti to podobo, kakršna danes trenutno je.</p>
               <p>Moralo bi nam predvsem iti seveda za resnicoljubnost. Jaz mislim, da bi to bila tista
               osnovna orientacija medijev in ko mediji poslušajo to razpravo, ko novinarji
               poslušajo, se vendarle morajo vprašati, kaj pa smo v tem vsem času naredili, da sedaj
               doživljamo v zvezi s tem tako silno razpravo. Ali je res neodvisnost medijev
               popolnoma samoumevna? Kaj so pa naredili ti novinarji, ki so objavili karikature
               preroka Mohameda, kaj so naredili? Veliko ljudi je zaradi njih in zaradi njihovega
               dela silno trpelo in še trpijo, nekateri so bili ob življenje. Ali so vedeli, kaj to
               prinaša? Ali je res potem vsaka novinarska neodvisnost dopustna, jaz mislim, da ni
               dopustna in da tukaj pravzaprav tudi politika ima tisto možnost in pa tisto pravico,
               da na nekem določenem segmentu pač v to poseže.</p>
               <p>Kolega Bevk me je praktično potegnil za jezik, povedal je nekako, da sem izkoristil
               javno predstavitev mnenj tukaj v državnem zboru, ampak moram mu odgovoriti, do javne
               predstavitve mnenja je tukaj imel pravico vsakdo, torej tudi jaz, če ravno imam več
               možnosti, da v javnosti povem veliko več možnosti, da v javnosti povem svoja mnenja
               kot ostali državljani. Ampak tukaj pred avditorijem sem poskušal na primeru, ki se je
               zgodil dva, tri dni pred javno obravnavo tukaj v parlamentu, pokazati na krivico, ki
               se je zgodila recimo meni, ko je novinar napisal očitno neresnico čez celo stran,
               potem se je v enem malem kvadratku opravičil in je napisal ni res tisto, kar sem
               včeraj zapisal. Jaz recimo o vas, kolega Bevk, rečem, vi ste to in to, vi pa potem
               naslednji dan pred slovensko javnostjo dokažite, da to niste. Saj s tem popravkom ne
               dosežeš čisto nič. To še samo dodatno potencira, še tiste, ki so nezainteresirani
               zainteresiraš, da gredo brati tisto, kar je prej napisal. In če ne bomo na tem
               področju v etičnem in moralnem smislu nekaj spremenili, potem nam tudi ta pravica do
               popravka ne bo nič pomagala. Vsi skupaj pa seveda strmimo in se trudimo biti odprta
               družba, tolerantna družba, družba kjer se bomo med sabo spoštovali in razumeli. Zato
               tudi razumem ta napor in to prizadevanje, da se ustanovi nek sklad za pluralizacijo
               in da se medije, ki bodo izpolnjevali te kriterije tudi na nek način se subvencijami
               za to poročanje nagradi. Seveda je treba ta sklad organizirati tako, da bo vpliv
               politike na razdeljevanje tega denarja zanemarljivo majhen, kajti razumem, da če bo
               politika imela vpliv, potem seveda bodo ti novinarji v borbi za ta denar pozabili na
               svojo osnovno poslanstvo in ne bodo novinarji, ampak lahko bi rekel bolj tako, ko so
               včasih bili neke vrste janeževi upognjenci.</p>
               <p>Pravite nekateri, da so mediji ogledalo stvarnosti. Seveda, če je to ogledalo ravno,
               nikomur ni potrebno, da se tega ogledala boji. Problem je, ko je krivo, ko kaže
               popačeno sliko. Takrat je pa je problem. Torej takrat bi bilo potrebno seveda
               potegniti zasilno zavoro in takšno poročanje spremeniti. Pluralnost poročanja,
               intenzivno sporočanje veste, se lahko danes v dobi interneta zelo hitro izmeri pa
               prikaže, kako nek medij o nečem poroča. Zelo hitro. Sicer pa o tem imamo vsak svojo
               sodbo in tu se verjetno na tem segmentu nikoli ne bomo popolnoma ujeli. Jaz bom
               rekel, kot tisti državljan, ki pripadam skupini kristjanov v tej državi, lahko rečem
               seveda, da smo te ignorance skozi medije in te drugo- razrednosti navajeni in mi je
               pravzaprav prijetno, ko vidim, da tuji mediji dajo priznanja Slovencem. V tujih
               medijih jih nagradijo, jih naredijo za to in ono, doma pa poskušamo to
               zminimalizirati, dati v nič, potem pa pravimo, da bi Slovenci radi bili velik narod v
               Evropi. S takšnim pristopom ne bomo nikoli velik narod, ne moremo biti, ker če sami
               sebe ne bomo spoštovali, nas tudi seveda drugi ne bodo spoštovali.</p>
               <p>Še imam malo časa, zato bi se rad dotaknil ene zadeve. Moram reči, da sem od leta
               2003 čakal na ta trenutek, da bom lahko to pred državnim zborom povedal. Namreč leta
               2003 je en državljan, Muvič se je pisal, opozoril na veliko nasilje na eni do
               kabelskih televizij. Šlo je za prikazovanje trde pornografije. O tem je danes že bilo
               veliko govora. Takratni inšpektor, mislim, da se je pisal Palk<stage xml:id="Redna-15-2006-03-29.stage25">(?)</stage><gap n="..."/>, ki je za to bil
               pristojen, je izdal eno odločbo in potem smo jim to prepovedali. Potem smo pa v
               parlamentu oziroma ste v parlamentu tako, kot vi danes govorite, vi ste sprejeli eno
               avtentično razlago 84. člena zakona o medijih. S to avtentično razlago se seveda
               nikoli nisem mogel strinjati, pravi pa, med drugim, prepovedano je predvajanje
               prizorov neopravičenega nasilja, <gap n="..."/> neopravičenega nasilja kot da bi nasilje bilo
               tudi opravičeno, kot je mučenje ljudi in živali in podobno. Potem pa pravi ta
               avtentična razlaga, pornofrafije kot je zoofilija, netrofilija, pedofilija,
               sadomazhoizem, sadizem, posilstvo in druge vsebine odvratnosti in nasilja v
               pornografiji, medtem ko pa je dejansko bilo zapisano potem v naslednjem odstavku,
               vsebine ki lahko škodijo duševnemu, moralnemu ali telesnemu razvoju otrok in
               mladoletnikov in je zato njihovo predvajanje omejeno na čas med 24. in 5. uro
               zjutraj. Med te programske vsebine se uvrščajo vse oddaje s prizori spolnosti in
               nasilja, ki jih je moč uvrstiti znotraj družbeno sprejemljivih estetskih in moralnih
               kriterije. Torej eno takšno avtentično razlago smo sprejeli in v skladu s to
               avtentično razlago in po še vedno veljavnem zakonu o medijih so si lahko, kateri so
               pač to videli, jaz sem pa bil opozorjen 18. marca, to je iz sobote na nedeljo,
               pogledali neko zadevo na RTV Ljubljana, ki bi jo jaz gladko, šlo je za japonski film
               Cesarstvo čutil, ki bi ga jaz gladko po svojih moralnih in estetskih kriterijih lahko
               uvrstil v trdo pornografsko vsebino. Torej nekateri pa seveda v tem vidite nekaj
               povem drugega. Vprašanje je seveda, kakšen je vpliv takšnih in pa podobnih vsebin na
               našo mladino in pa sploh na našo slovensko in pa evropsko družbo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Širca, pripravi naj se gospod minister.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Spoštovani Sok! Po prvem odstavku 10. člena bi lahko, teoretično seveda, od
               odgovornega urednika RTV Slovenija zahtevali v bistvu še eno izredno sejo na znane
               izredne seje, če bi se kdo prepoznal, da ni bil točno navajan. Ne samo to, kar je
               delal novinar, ampak tudi, kar ste vi rekli, bi imela jaz lahko pravico, če bi se
               čutila, da zadostuje pogojem, se pravi, da ni točne trditve. Teoretično je to možno
               in ni treba, da se slepimo o tem.</p>
               <p>Hotela sem povedati, da danes se soočamo z neko terapijo za vse tiste, ki jih mediji
               ne prikazujejo v za njih pravem ogledalu. Jaz se za te, danes smo slišali, da so naši
               novinarji janeževi upognjenci, seveda čutim<gap n="..."/> Ne Janševi, janeževi upognjenci,
               seveda mi je nerodno, in mi je tudi nerodno, da je ta državni zbor prevzel vlogo
               fakultete za družbene vede in govoril in dajal novinarjem napotke, kakšno je pravo
               novinarsko delo.</p>
               <p>Naj se vrnem k številnim napačno prebranim in interpretiranim delom zakona. Kot prvo,
               gospod Grims je dal danes za vzgled švedski model razdeljevanja subvencij, ampak
               gospod Grims, vi kar pozabite polovico in vzamete tisto, kar vam je všeč, to je zelo
               pogosta praksa in tudi uspešna, mimogrede, ampak vendarle, če vas nihče ne demantira,
               potem vaša resnica drži, vaša resnica pa ni točna. Švedi sofinancirajo časopis, ki je
               po moči drugi na trgu, njihove subvencije so selekcionirane na šibke časopise, ampak
               o tem odloča svet za tisk, ki neko telo, ki si ga določi in izbere minister,
               financira pa se iz davkov na oglaševanje, ki znaša 4%. Da ne govorimo o vseh drugih
               modelih, ker ne morem. Pluralizacija medijev se dosega s posrednimi pomočmi, na bolj
               demokratičen način kot na način, ko ti daš nekomu zato, da ga plačaš, da godi po
               tvoji vesti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa. Spoštovane gospe poslanke in poslanci! Najprej bi na začetku nekaj rekel
               o tem, ko je bilo rečeno o svetu za radiodifuzijo, kako so imenovani in kdo jih
               predlaga, ampak, če stran obrnemo na 634 pa piše <q>"ne glede na določbe prejšnjega
               odstavka, lahko državni zbor izbira tudi med kandidati, ki svojo kandidaturo vložijo
               sami, če so strokovnjaki s področja prejšnjega odstavka"</q>. No, glede tega, kar smo
               govorili in tudi pravkar slišali, kako se subvencionirajo televizije, RTV in ti
               programi posebnega pomena in če bi šel po vrsti glede te državne podpore medijem, bi
               rekel tako, da je bilo zapisano v letu 2004, 20. marca, v zakonu, ki ga je predlagala
               prejšnja oblast, da zakon o medijih je uvedel tudi tri mehanizme finančne podpore, in
               sicer za ustvarjanje programskih vsebin in razvoja tehnične infrastrukture, za
               produkcijo slovenskih avdiovizualnih del ter za lokalne, radijske in televizijske
               programe, regionalne radijske in televizijske programe, študentske radijske in
               televizijske programe ter nepridobitne radijske in televizijske programe. Torej, ta
               visoki zbor je tudi sam to obravnaval in se popolnoma strinjal, ne glede na švedske
               ali katerekoli druge modele, da podpre in subvencionira te programe. In te programe
               so, glede na to, da se velikokrat govori, kako bo minister imenoval politično in do
               skrajnosti pristransko, ker do zdaj je bilo vse v redu, torej se je kaj zgodilo. Da
               so za vse te tri stvari, ki sem jih naštel in tudi v sedanjem zakonu še vedno
               obstajajo, bile imenovane komisije, ki jih je imenoval minister ali ministrica in te
               komisije, ki so bile zbrane po najvišjih kriterijih in če želite, vam preberem imena,
               da boste videli, kdo je bil v teh komisijah, sami slavni strokovnjaki, izbrani
               nepolitično, kljub temu, da je politik minister, ki jih je izbral, so razdelili
               milijardo sto milijonov, lahko bi pa milijardo štiristo milijonov, ampak, ne vem,
               minister za finance očitno ni odobril, pa so razdelili kar milijardo 100 milijonov.
               In takrat se o kriterijih ni nihče spraševal nič. To je zanimivo. In v 78. členu
               sedaj veljavnega zakona imate, in problematizira se seveda izredno, kakšne kriterije
               za božjo voljo bo pa minister dal, čeprav so v 4. členu zelo dobro, po mojem mnenju,
               napisani in sledi iz tega tudi uredba in komisija, ki bo sama določila te stvari.</p>
               <p>V 78. členu tega obstoječega zakona o medijih piše za lokalne, regionalne medije, ki
               pokrivajo od 200.000 do milijon prebivalcev: Izdajatelj iz tega člena lahko pridobi
               status lokalnega itd. po posebnimi pogoji. To je, da je v programu zagotovljeno
               objektivno, kaj je to ne vemo, problematizirajo, nepristransko, tega tudi ne vemo,
               obveščanje prebivalcev lokalne skupnosti in regionalne ter uravnoteženo
               predstavljanje različnih mnenj in stališč o političnih, kulturnih in drugih zadevah.
               Kako to, da nihče prej tega ni problematiziral? Šlo je za objektivno, nepristransko,
               uravnoteženo in politično mnenje. Tega nihče ni problematiziral, vse je bilo v redu.
               Sedaj, ko postavljamo mi in dajemo odprto in odkrito stvari in jih skušamo
               transparentno predstaviti, in predstaviti prvič to, da bo komisija, ki bo
               sestavljena, da bo sestavljena tako, da ne bodo vezane osebe direktno na medije,
               sedaj je problematizirano. Torej, apriorno nezaupanje do sedanje vlade ali ministra,
               da je nesposoben seveda ustrezne in kvalitetne ljudi imenovati v to komisijo, medtem,
               ko ste sami prej, prejšnja oblast, to s polno roko delali in razdelili kar milijardo
               100 milijonov. Ampak zgodilo se je še to, da ste razdelili milijardo 100 milijonov,
               plačali pa ne. Plačala jih je pa ta vlada, zaradi tega, ker je morala popraviti dolg
               za programe posebnega pomena in je morala v lanskem letu to plačati. In sedaj,
               seveda, ker je to v zakonu, je tudi zakonsko to predpisano in je bilo to potrebno
               storiti, sedaj je prišlo v nov zakon to, da bo programe posebnega pomena bo treba
               vzdrževati po vseh kriterijih in tudi prav je, ne bomo sedaj govorili, zakaj so
               pomembni ti programi posebnega pomena, ker je to jasno. Sedaj jih je treba plačevati.
               Ne iz preračunljivosti, ne vem zakaj bi mogla prejšnja vlada plačati marca meseca to,
               ali aprila, ali ne vem, za to, da si bo kupila ne vem kakšne volitve. Si jih bo letos
               kupovala s tem? Saj mogoče zakon sploh ne bo šel tako hitro skozi. Mogoče bomo pa
               morali po starem razpisu razdeliti vsaj programe posebnega pomena zaradi tega, da
               bodo lahko uresničili svoj program, ki ga imajo.</p>
               <p>Izredno neprimerno, če se milo izrazim, je govorjenje o tem, kako bo sedanji minister
               in sedanja oblast politično kadrovala, ko je prej z veliko malho delila denar
               prejšnja oblast in hkrati tiste, katerim je delila, vlekla za nos.</p>
               <p>Glede 110. člena je bilo nekaj rečeno. Sklad za avdiovizualne medije, da so morali
               letne pristojbine za programske vsebine, iz tega črpati. Poslušajte, to je
               razveljavilo ustavno sodišče. Ne razumem tega, da se to govori in se zavaja in
               podtika, da bi moralo biti drugače, če je ustavno sodišče leta 2003 to
               razveljavilo.</p>
               <p>Glede 7 dni časa za odgovor. To je isto, kot je slavna prejšnja oblast v svojem
               zakonu leta 2004 predlagala v mesecu marcu, pravico 7 delovnih dni za odgovor. Ne
               vem, kako to, kako je to čudno, sedaj bomo pa mi vse narobe naredili. Torej 7 dni,
               prej pa ni bilo nobenega roka, torej jaz mislim, da je to zelo fer, dela pa je zelo
               veliko in včasih je res potrebno mogoče 7 dni za odgovor, da se dobi.</p>
               <p>Glede glasbe je bilo povedano, da je 40% RTV in 20% za ostale. Mi smo se glede tega
               večkrat sestali z različnimi skupinami ljudmi, s prizadetimi, če hočete, in seveda
               dobili tudi pisno od SAZAS-a, od društva glasbenikov, od vseh, da je seveda to
               popolnoma možno izvesti, da je dovolj te glasbe, kajti gre v celoti za emitiranje te
               glasbe in se odšteje govorni program, se ne šteje od vseh ur, ampak govorni program,
               torej od 80% časa, gre za 40% torej emitiranja te glasbe, ker je ostalo govornega
               kakorkoli, tudi na ARS programu.</p>
               <p>Glede ombudsmana. Jaz pozdravljam kolega Mira Petka, ki je to odprl, ampak ombudsmana
               ne tiskovni svet, nikoli niso želeli sprejeti novinarji, torej vsaj v preteklih letih
               kljub temu, da je bilo jasno zapisano tudi v knjigi od tistih ljudi, ki jih verjetno
               tudi opozicija ceni, da društvo novinarjev Slovenije ne uživa, niti častno
               razsodišče, podpore v javnosti, ampak seveda do tega ombudsmana, to se upirajo, torej
               vsaka hiša bi morala sama imenovati znotraj ohišje ombudsmana, ki bi skrbel za to, o
               čemer je govoril Miro Petek. Tako isto institucijo imajo že marsikje torej v Angliji,
               v Španiji imajo posebne komisije za pritožbe, imajo posebnega skrbnika tekstov
               pravzaprav varuha za to, da so teksti torej, da odgovarja na eventualne pritožbe
               ljudi.</p>
               <p>Glede urednika tretjega programa na RTV-ju. Zanj seveda ne velja tretji in četrti
               odstavek 18. člena, zakaj? Zaradi tega, ker ne odgovarja za vsako objavljeno
               informacijo, saj gre vendarle za prenose iz parlamenta ali pa bo šlo za prenose iz
               parlamenta in tak urednik ne odgovarja za tisto, kar se tukaj znotraj govori, ampak
               odgovarja zgolj za uresničevanje programske zasnove.</p>
               <p>Govori se torej na govorice, eden od gospodov poslancev je povedal, da so govorice o
               preferiranju nekih stvari. Torej kot sem povedal že prej, to ne drži. Sedaj, po
               sedanji stvareh, tega ne morejo reči, ker tega ni nihče še delil, na drugi strani
               preferiranje, za nazaj pa ne moremo povedati. Država, vlada torej je samo plačala
               dolg, ki so ga ustvarili drugi do predstavnikov programov posebnega pomena. To je
               bila seveda naša zaveza in to smo tudi storili.</p>
               <p>O kriterijih smo nekaj že povedali. Torej, kriteriji, mislim, da so v 4.a členu
               napisani. Zanima me, kakšne kriterije so imele tiste komisije, ki so razdelile
               milijardo 100 milijonov, s slavnimi, neodvisnimi in, skratka, popolnimi poznavalci
               medijskega prostora in objektivnimi. Skušal bom preveriti na ministrstvu, me prav
               zanima, kakšne kriterije so upoštevali in imeli pred seboj, ko so to delili. Bili so
               pa ljudje, ki so bili direktno povezani s posameznimi mediji. Torej, nameravamo
               ustanoviti komisijo, ki jo bo imenoval minister, kar izhaja tudi iz njegove pravice,
               torej po zakonu - komisijo, ki bo vendarle drugače sestavljena.</p>
               <p>Glede teh 3% je bilo rečeno, mislim, da je gospod Testen govoril o 3%, vprašanje
               tistih sredstev, ki jih ima RTV na posebnem kontu. To je res, na posebnem kontu drži
               ta sredstva. Nekatere stvari še niso očitno razčiščene za RTV in ta sredstva, ker so
               bila plačana s strani države, mora RTV vrniti v proračun.</p>
               <p>Glede medijev in sredstev, ki naj bi se delila upravičenim medijem. Torej, ta spisek
               seveda obstaja, prejšnji, to so ti programi posebnega pomena. Gre za to, da se sledi
               čim bolj temu, da je dejansko pokrit ves slovenski teritorij, državni, in pri tem
               imajo demografsko ogrožena območja seveda ta privilegij, torej, ali RTV mediji,
               zaradi te demografske ogroženosti poseben privilegij, da se jih vnese v to
               financiranje, kljub temu, da ne izpolnjujejo v zadostni meri določenih pogojev.</p>
               <p>Glede tega, kar je gospod Bevk govoril in me citiral, kaj sem v svojem nastopnem
               govoru rekel. Mislim, da to še vedno drži. Glede tretjega parlamentarnega<gap n="..."/> Mislim,
               potem je razprava zašla tudi malo na RTV zakon. Mi s tem v tem trenutku nimamo tukaj
               nič, RTV mora sama izpolniti to. Rad bi povedal v tem primeru samo to, da so mi na
               nekem soočenju na televiziji demonstrativno izročili nek list, na katerem je pisalo -
               torej, mislili so, da je pisalo, da bodo stali prenosi iz parlamenta eno milijardo,
               vendar je na tistem listu pisalo, da bo stalo samo 100 milijonov. Kolikor vem, pa
               potekajo pogovori med parlamentom in RTV, da se te stvari uredijo. Vendar je
               zanimivo, pisalo je 100 milijonov, s točno specifikacijo, koliko ljudi rabijo, kakšne
               linke, kakšne kamere in vse. Ampak o tem se nič ne želi govoriti, niti mediji o tem
               ne želijo poročati, ker jim ne konvenira, ker so objektivni in pošteni.</p>
               <p>O perilu in oglaševanju, moram reči, da gospoda Bevka v tem nisem razumel. To je bilo
               povezano s pornografskimi določbami, ki naj bi prepovedovale vso pornografijo. Torej,
               jaz bi samo to povedal, da je pri nas ta zakon - kar smo vnesli v ta zakon, je po
               mojem mnenju odlično zapisano, po vseh mednarodnih primerjavah in tudi v vseh
               evropskih državah, torej Evropske unije, javnih televizijah je pornografija
               prepovedana. Jaz povem, da je prepovedana. In včasih človek se mi zdi, ko se to
               zoperstavlja in revitalizira te stvari in se nekako pači ob tem kaj je pornografija,
               ker te formule dejansko ni. To je stvar ene osebne izobraženosti na eni strani, to je
               tako moje osebno mnenje, sicer je to stvar kodeksov, ki jih bodo tudi po tem zakonu
               morali oblikovati in poleg tega je to stvar tudi sodne prakse, sodne prakse ki bo. In
               tako, da se mi zdijo ta revitaliziranja in to zavijanje črva v to kaj je, kje je
               tista meja, se mi zdi, da tisti, ki to govorijo da so povezani verjetno s porno
               industrijo.</p>
               <p>Gospod Pavliha je govoril o tem, kako nima pravice, ali da je prikrajšan, vsaj tako
               sem ga razumel v Primorskih novicah, da njegova poslanska dejavnost ni primerno
               predstavljana. Saj za to ravno gre, tudi s tem zakonom, da bo politično uravnotežen
               prostor.</p>
               <p>Pravica do resnice, ne pravica do resnice, to je v zvezi s popravkom. Mislim da je
               tudi gospod Barovič o tem govoril. Veste, pravica do resnice, tukaj ne gre za pravico
               do resnice, saj mislim, da je to nek razvpit pravnik, slovenski, o tem pisal. Ne gre
               za pravico do resnice ali do česa, to je pravica do popravka. Če nekdo nekaj napiše
               in je slabšalno, lahko nekdo drug odgovori. Resnico ugotavlja sodišče. Glede tega, da
               je en del, o katerem bo verjetno res treba razmisliti, ampak vendarle tisti del, ko
               pravi, da bi moral, da je lahko sorazmerno daljši odgovor. To je bilo premišljeno
               samo v tem smislu, ne na kakšne daljše članke ali kaj takega, ampak resnično, to je
               bilo že povedano, ampak vendarle še enkrat, na tiste kratke vesti z bombastičnimi
               naslovi, ko človek, ko je oblaten, difamiran, ne more odgovoriti s tremi vrsticami na
               nekaj, kar mu ponujajo s takim mastnim naslovom in od spodaj, ne vem, da je tak in
               tak slab človek. To se predvsem nanaša na seveda rumeni tisk. Bo pa treba morda
               razmisliti, da ne bo hude krvi za te daljše, sorazmerno daljše pravice do sorazmerno
               daljšega popravka. Nimam nič proti, ampak premislek ob tem, da je to šlo notri se
               nanašal predvsem na tiste kratke vesti, v katerih ti, ko odgovarjaš kot popravek,
               moraš navesti dejstva in okoliščine, kar pa prinese seveda daljši tekst. Torej spet o
               kriterijih, o tem ne bomo.</p>
               <p>Glede popolne prepovedi pornografije, kot da imamo intenco, da skuša zakon seveda vse
               podrediti in omejiti svobodo govora. Torej jaz mislim, da to v ničemer ne drži, v
               ničemer in se ne da tudi to v ničemer dokazati, da želimo svobodo govora omejiti,
               ampak gre za to, da imajo svobodo govora tudi prizadeti. Hvala. O pornografiji smo pa
               že rekli, da je v Evropi povsod prepovedana.</p>
               <p>Gospod Kangler, ki je govoril, da je izgubil možnost, če sem ga prav razumel,
               nastopanja na TV, in da so to nekateri ljudje naročili. Moram reči, nikoli nisem
               naročil, da bi kdorkoli lahko nastopal na televiziji ali da ne bi nastopal na
               televiziji. Nikoli nisem kaj takega počel niti za to, da je kdo odločal o tem, kdo bo
               kje nastopal, ne vem.</p>
               <p>To bi bilo vse. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Vsi razpravljavci, ki so to želeli, so dobili besedo. Ker določen čas za
               razpravo še ni potekel, sprašujem, ali želi na podlagi prvega odstavka 71. člena
               poslovnika še kdo razpravljati? Kar držite roke, prosim. Bevk, Potrata, Rezman,
               Horvat, Grims, Tanko, Irgl, Kovačič, Pajk, Grill, Sajovic, Širca, Terčon, Barovič,
               Ziherl, Sušnik. Še kdo? Kokalj. Bom prebral. Bevk je že. Bom prebral. Bevk, Potrata,
               Rezman, Horvat, Grims, Tanko, Irgl, Kovačič, Pajk, Grill, Sajovic, Širca, Terčon,
               Barovič, Ziherl, Sušnik. Kokalj. Sem vse prebral. Da. To jih je<gap n="..."/> Lahko tudi, gospod
               minister. Gospod minister tudi ja. Minister. To se pravi, koliko imamo časa? 10 minut
               deljeno z 18 je pol minute. Vsak ima pol minute.</p>
               <p>Prvi gospod Bevk. Izvolite.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Komu so namenjeni predvsem popravki? Jaz sem pogledal na spletno delo in sem odtipkal
               Janeza Janšo, Branka Grimska in Vaska Simonitija, šest tisoč zadetkov od leta 2001.
               Potem sem pa odtipkal občinskega svetnika iz Idrije, dva upokojena športnika,
               politična aktivista, in imata v istem obdobju dva zadetka. Se pravi, največ popravkov
               bodo v medijih imeli politiki in to iz koalicije in temu je ta zakon tudi pisan po
               meri. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Besedo ima gospa mag. Potrata. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Nadaljevala bom pri pluralizaciji. Treba bi jo bilo natančno definirati in
               tudi prav razumeti, ko o tem govorimo. Pravijo pa neodvisni strokovnjaki, da je
               največja nevarnost za omejevanje pluralizacija ali raznolikosti, koncentracija
               kapitala. Poglejte Delo, Delo objavlja oglas za Mag, pogledam v Večer, je objavljen
               oglas za Demokracijo, pogledam v 7D, ki ga izdaja Večer, Demokracijo knjigarno, pa mi
               bo še kdo rekel, da ni koncentracije v oglaševanju v medijskem prostoru. Jaz sem Delo
               preprosto odpovedala. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Horvat.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala lepa. Jaz sem spoštovani zbor prosil za pomoč pri ugotavljanju oziroma iskanju
               odgovora, zakaj Radio Ognjišče v Prekmurju že nekaj let ne sme biti slišan, pa žal
               razočarano ugotavljam, da mi tega odgovora niste pomagali poiskati. Pa vseeno hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Grims.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. Ravnokar je moj kolega tudi iz komisije povedal nekaj, kar je sicer
               lansiral gospod Milosavljevič iz FDV-ja, kot strokovnjak, ko je rekel, da 90% vsega
               kar je v slovenskih medijih so politiki. Torej, iz tega sledi, da bodo vsi odgovori
               vezani na politiko. Sedaj pa jaz vas vprašam: Kje pa je kultura? Kje pa je estrada?
               Kje je zabava? Kje je šport? Kje so vse tiste vsebine, poljudne, če hočete,
               znanstvene <gap n="..."/><stage xml:id="Redna-15-2006-03-29.stage26">/Opozorili znak za konec razprave./</stage>, ki v resnici izpolnjujejo ta
               prostor in v zvezi s katerimi je seveda še mnogokrat bistveno več in bistveno več
               bolj upravičenih popravkov <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Grims. Imam napisano, da je na vrsti gospod Tanko. <stage xml:id="Redna-15-2006-03-29.stage27">(Ga ni.)</stage>
               Gospodična Irgl izvolite, prosim. <stage xml:id="Redna-15-2006-03-29.stage28">(Tudi ne.)</stage> Gospod Kovačič, prosim.</p>
            </sp>
            <sp who="SDZ4:KovačičDimitrij">

               <speaker>DIMITRIJ KOVAČIČ:</speaker>

               <p>Hvala lepa. Gospod minister je v razpravi povedal, da je precej stvari, o katerih je
               opozicija govorila, kritično pripravljala že prejšnja vlada. Sedaj me pa zanima, ali
               bo kdo od opozicijskih poslancev tokrat glasoval po svoji vesti, ali bo ponovno
               glasoval po direktivi, ki jo opozicijska stranka določi svojim kolegom. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Pajk. <stage xml:id="Redna-15-2006-03-29.stage29">(Ga ni.)</stage> Gospod Grill. <stage xml:id="Redna-15-2006-03-29.stage30">(Tudi ne.)</stage> Gospod mag.
               Sajovic tudi ne. Gospa Širca, izvolite.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Danes smo slišali večkrat, da je bila edina kritika, ki je bila do sedaj izražena, in
               to s strani poročila ameriškega zunanjega ministrstva, nepravična, netočna oziroma da
               trditve v teh močnih kritikah ne držijo. O tem je govoril gospod Grims in gospod
               Jerovšek, med-tem, ko se je ukvarjal z Jambrekovimi in Zverovimi hčerkami, kot
               tistimi edinimi perspektivami, ki so trenutno v medijskem prostoru <gap n="..."/><stage xml:id="Redna-15-2006-03-29.stage31">/Opozorilni
               znak za konec razprave./</stage> v koncept sodobne družbe. Seveda poročilo je bilo <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p><gap n="..."/> interpretirano.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Terčon.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod podpredsednik. Torej, ves pluralizem medijev je sledeč. Preberite si
               naslov danes v Delu v primerjavi z včerajšnjo debato glede azbesta. Nov korak boste
               storili naprej. Vse kar hočete pišejo. Televizija predvaja vse kar hočete oziroma ne
               predvaja. In gospod Grims, edina stvar, ki je bila omembe vredna v tem zakonu o RTV,
               kje so neposredni prenosi od televizije? Ne želite jih <gap n="..."/><stage xml:id="Redna-15-2006-03-29.stage32">/Oglašanje iz klopi./</stage> Nič
               ni res, ne želite jih <gap n="..."/><stage xml:id="Redna-15-2006-03-29.stage33">/Opozorilni znak za konec razprave./</stage> zavlačujete in to je
               vaš medijski pluralizem.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Barovič. Še enkrat ponavljam, replike ni. Gospod Grims,
               izvolite, proceduralno vprašanje.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Prosil bi, da naglas preberete določilo poslovnika, ki v primeru, ko še vedno traja
               razprava, daje polno pravico do replike, zlasti v primeru, ko je bil nekdo imenovan
               in za povrh vsega še njegovo ime v kombinaciji z grobo lažjo na njegov račun, kar so
               si ravnokar privoščili kolegi iz LDS. Trenutno nismo v fazi obrazložitve glasu, kot
               verjetno zmotno mislite, kajti tam pa dejansko ni replike. Sedaj še vedno teče
               razprava, gospod predsedujoči, in vas vljudno prosim, da izpolnjujete svojo dolžnost
               tako kot piše v poslovniku.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Obljubljam, da bom izpolnil svojo dolžnost. Izvolite, gospod Kumer.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala. Mislim, da smo to pojasnilo dobili včeraj okrog pol dvanajstih ponoči, ko je
               interpretiral poslovnik predsednik državnega zbora, ko smo bili v ravno taki
               situaciji kot zdajle in ni dovolil replike. Točno tako, in ne se pretvarjati. Ob
               11.30 ponoči je bilo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim, dajte se držati tega, kar smo se zmenili. Točno je bil določen
               čas za to <q>"kratko"</q> razpravo in ugotavljam, da ste veliko povedali v tej <q>"kratki"</q>
               razpravi. Izvolite, gospod Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Zakaj toliko poudarka na popravku? Prav, zaradi tega, ker na žalost pri nas iščemo
               oziroma pri nas mora nedolžni dokazovati, da je nedolžen, namesto da bi tisti, ki
               laže in ki piše ali prikazuje neresnico, čaka, da tisti, ki je nedolžen, dokaže, da
               je. To je vse na glavo obrnjeno. Pri nas bi moralo veljati, da si nedolžen, dokler ti
               ne dokažejo, da si kriv. Na žalost so zadeve obrnjene. Naj novinarji iščejo, naj
               novinarji raziskujejo, toda naj iščejo pravo resnico, ne pa izmišljene in namišljene.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Barovič. Besedo ima gospod Ziherl. <stage xml:id="Redna-15-2006-03-29.stage34">(Se odpoveduje.)</stage> Gospod Sušnik,
               prosim.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p>Hvala. Jaz ne bom o popravku. Tudi si ne delam utvare, da bi ne vem kaj doprinesel s
               temi tridesetimi sekundami. Vendar bi rad povedal v podkrepitev potrebe po uvedbi
               obveznih vsebin na lokalnih medijih, kar se tiče glasbene ustvarjalnosti oziroma
               tistih 20%, kolikor je, kot vem, predpisanih vsebin. S to trditvijo, da je to še kako
               nujno, ker danes <stage xml:id="Redna-15-2006-03-29.stage35">/opozorilni znak za konec/</stage> preprosto marsikdaj ne veš, da poslušaš
               slovensko radijsko postajo, dokler ne<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Sušnik.</p>
            </sp>
            <sp who="SDZ4:SušnikFranc">

               <speaker>FRANC SUŠNIK:</speaker>

               <p><gap n="..."/> dokler ne slišiš napovedi oziroma napovedovalca, če se sploh uspe oglasiti<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa, gospod Sušnik. Gospod Kokalj, izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Samo še enkrat bi poudaril to, kar sem že prej rekel. Pogrešam obvezo javnega medija,
               da javnost obvesti o tem, o čemer želi obvestiti nek javni organ ali nek javni
               uslužbenec ali javni funkcionar. Mislim, da ta obveza v zakonodaji manjka.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Opravičujem se, še eden je napisan, ki ga je napisal naš predsednik,
               vendar ga res<gap n="..."/> Oprostite, minister, imate besedo.</p>
            </sp>
            <sp who="SDZ4:SimonitiVasko">

               <speaker>DR. VASKO SIMONITI:</speaker>

               <p>Hvala lepa. Izkoristil bi samo to priložnost, da gospodu Kokalju odgovorim. Sem imel
               zapisano, pa sem pozabil. Mislim, da tega ne moremo storiti tako, kot govorite, da bi
               morali imeti apriori pravico, da pridete v javnost. Mislim, da so novinarji
               neodvisni, vi lahko skličete tiskovno konferenco, urednik presodi, ali bo objavil ali
               ne, tako kot je STA recimo agencija, ki pošilja poročila sem ter tja in jih lahko
               prosto novinarji vzamejo dol in objavijo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa, gospod minister. S tem je čas za razpravo, ki smo jo razdelili pošteno,
               potekel in s tem zaključujem razpravo.</p>
               <p>Ob tem zaključku razprave bi še enkrat ponovil, da glede na poslovnik v 71. členu ob
               razdelitvi tega kratkega časa ni časa za replike.</p>
               <p>S tem prekinjam to točko dnevnega reda. O predlogu sklepa, da je predlog zakona
               primeren za nadaljnjo obravnavo, bomo v skladu s časovnim potekom seje zbora odločali
               danes, v okviru glasovanj, čez pol ure, to je ob 18.40 uri. S tem prekinjam to točko
               dnevnega reda.</p>
               <p>Prekinjam.</p>
               <stage type="time">(Seja je bila prekinjena ob 18.12 uri in se je nadaljevala ob 18.40 uri.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Prehajamo na glasovanja zbora o predlogih odločitev.
               Preden preidemo na glasovanje, prosim poslanke in poslanke, da preverijo delovanje
               glasovalne naprave.</p>
               <p>Nadaljujemo s prekinjeno <title>2. točko dnevnega reda</title>, to je z <title>drugo
                  obravnavo predloga zakona o evidencah na področju dela in socialne varnosti.</title>
               Prehajamo na odločanje o vloženih amandmajih.</p>
               <p>Prehajamo na odločanje o amandmaju poslanske skupine Socialnih demokratov k 26.
               členu. Izvolite gospa mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala lepa, gospod podpredsednik. Glede na to, da <gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Obrazložitev glasu v imenu poslanske skupine?</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Ja, hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Glede na to, da so bile vrste v državnem zboru zgodaj zjutraj precej razrečene,
               dovolite, da enkrat za oba amandmaja pojasnim, kaj smo Socialni demokrati s tema
               dvema amandmajema hoteli doseči. Najprej bi morala reči, da smo imeli glede zakona
               vrsto pripomb in pomislekov, povezanih s pripombami zakonodajno-pravne službe in z
               opozorili informacijske pooblaščenke. Ta amandma, ki zadeva 26. člen, skrajšuje rok,
               v katerem naj bi minister za delo pripravil vse postopke in merila za to, da bi bile
               lahko vzpostavljene informacijske mreže, po katerih bi bil lahko uresničen cilj tega
               zakona. Zavedamo se, da je v tem primeru najpomembnejše to, da omogočimo dostopnost
               podatkov tudi uporabnikom. Zakon je namreč pisan tako, da si izvršna veja oblasti s
               centralizirano mrežo podatkov zagotovi nadzor nad porabo javnih sredstev, nad
               socialnim transferi in prepričuje možnosti zlorab. Po drugi strani pa so rešitve
               usmerjene v to, da bo lahko uporabnik dobil informacije na eni točki oziroma da ne
               bodo od njega zahtevali podatkov, če so te podatke na nekem drugem mestu že morali od
               njega zajeti. Rok, prvi, 2008 se nam zdi predaleč, zato smo predlagali, da bi ta rok
               skrajšali in postavili 1.1.2007. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 67 poslank in poslancev, za jih je glasovalo 27,
               proti 39.</p>
               <p><stage xml:id="Redna-15-2006-03-29.stage37">(Za je glasovalo 27.)</stage> <stage xml:id="Redna-15-2006-03-29.stage38">(Proti 39.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine Socialnih demokratov k 27.
               členu. Želi kdo obrazložiti glas? Prosim, gospa mag. Potrata. V imenu poslanske
               skupine.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala lepa za besedo. Tudi drugi amandma je napisan z istim namenom, namreč,
               skrajšati rok s 1. januar 2008 na 1. januarja 2007. Področje evidenc o stroških dela
               je namreč zelo občutljivo, saj so znani primeri, ko zaradi neurejenih razmer na tem
               področju ljudje niso mogli uveljavljati pravic, ki jim iz naslova dela in prispevkov
               za socialno varstvo pripadajo. To se je najbolj drastično pokazalo na odmeri
               pokojnine. Zato se nam zdi skoraj dveletni rok za izdajo podzakonskega predpisa, ki
               bi omogočil spremljanje podatkov iz evidence o stroških dela, absolutno predolg. Zato
               predlagamo torej skrajšanje roka za eno leto. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prehajamo na glasovanje. Glasujemo. Navzočih je 78 poslank in poslancev, za jih je
               glasovalo 33, proti 44.</p>
               <p><stage xml:id="Redna-15-2006-03-29.stage39">(Za je glasovalo 33.)</stage> <stage xml:id="Redna-15-2006-03-29.stage40">(Proti 44.)</stage></p>
               <p>Ugotavljam, da amandma ni sprejet.</p>
               <p>Ker k predlogu zakona ni bil sprejet noben amandma, bo zbor v skladu s 139. členom
               poslovnika glasovanje o predlogu zakona opravil v petek, 31. marca 2006, v okviru
               glasovanj.</p>
               <p>S tem prekinjam to točko dnevnega reda.</p>
               <p>Nadaljujemo s prekinjeno <title>4. točko dnevnega reda - druga obravnava predloga zakona
                  o evidentiranju nepremičnin.</title>
               </p>
               <p>Prehajamo na odločanje o vloženih amandmajih.</p>
               <p>Prehajamo na odločanje o amandmaju poslanskih skupin SLS, SDS, NSi in DeSUS k 104.
               členu. Izvolite, gospod Gantar, v imenu poslanske skupine?</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Ja, v imenu poslanske skupine. Poglejte, tudi danes dopoldne je potekala obširna in
               temeljita razprava na temo dveh alternativnih amandmajev, ki naj bi popravila sporni
               četrti odstavek 104. člena, ki se nanaša na vprašalnik, s katerim bi geodetska uprava
               zbirala podatke o nepremičninah. Ugotovljeno je bilo že na odboru, da je število teh
               podatkov preveliko, da jih je treba zožiti, in dva amandmaja sta se pojavila, amandma
               koalicije in amandma poslanske skupine LDS. V poslanskem klubu LDS menimo, da je naš
               amandma bistveno boljši, da bolj jasno opredeljuje razlike med stanovanjskimi in
               nestanovanjskimi stavbami, da razlika med industrijskimi in poslovnimi stavbami ni
               jasna in utegne povzročiti probleme; da je vrsta podatkov, ki naj bi jih zbirali o
               poslovnih in industrijskih stavbah, nepotrebnih, da se ne ve, zakaj se zbirajo, kar
               je v temeljnem nasprotju s kakršnokoli metodologijo, morate vedeti, za kakšne namene
               podatke zbirate in kakšen je cilj tega zbiranja. In seveda opozarjam, da je torej ta
               četrti odstavek tako, kot smo ga mi predlagali bistveno boljši in bo geodetski upravi
               in geodetskih službam naredil manj problemov. Hkrati pa tudi vemo, zakaj ti podatki,
               ki so tu notri, zakaj jih zbiramo in kakšen namen imajo. Posebej bi rad opozoril, da
               je pri amandmaju koalicije še posebej sporen novi šesti odstavek, ki seveda implicira
               posebej uporabo teh podatkov za množično vrednotenje nepremičnin, kar pa je pri
               nekaterih teh podatkih že samo po sebi sporno oziroma bi lahko vodilo v popolnoma
               napačen koncept masovnega vrednotenja nepremičnin in seveda tudi v popolnoma napačen
               koncept, škodljiv koncept davka na nepremičnine. Zato predlagam seveda, da sprejmemo
               amandma poslanskega kluba LDS. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Veber. V imenu poslanske skupine? Prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Torej zbiranje oziroma pridobivanja podatkov o nepremičninah je zagotovo pomemben
               element zakona o evidentiranju nepremičnin, vendar hkrati pa seveda je velik poudarek
               pri tem zakonu ravno ta, da se čim bolj poenostavi postopek za evidentiranje
               nepremičnin in prav vsak člen tega zakona bi seveda moral temu osnovnemu cilju
               slediti. Če naredimo primerjavo med predlogom večih poslanskih skupin in predlogom
               amandmaja, ki ga je posredoval poslanski klub LDS ugotavljam, da je vendarle
               preglednejši in enostavnejši amandma, ki ga je vložil poslanski klub LDS in zato
               menim, da bi bilo resnično smiselno, da podpremo ta amandma in se približamo tistemu
               cilju, ki je zapisan v temu zakonu. Sam pa sem tudi sicer mnenja oziroma mnenje v
               poslanski skupini je takšno, da bomo lahko podrobneje detajlneje obravnavali to
               vprašanje pridobivanja podatkov o nepremičninah tudi pri zakonu o vrednotenju
               nepremičnin, ker bi se nekatere stvari dalo še jasneje opredeliti, predvsem pa bomo
               takrat, mislim da, bolj natančno vedeli, katere podatke sploh potrebujemo zato, da
               lahko ustrezno ovrednotimo to nepremičnino. Tako, da preveliko obremenjevanje
               evidentiranja nepremičnin se nam zdi tudi v tem trenutku nepotrebno. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jelinčič. Prosim.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>V imenu poslanske skupine?</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Ja.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>V Slovenski nacionalni stranki v poslanski skupini ne bomo podprli vladnega predloga,
               kajti sodimo, da presega okvire, za kar je bil tako zakon, še posebej pa ta amandma
               pripravljen. Da za stanovanjske stavbe gledamo ali imajo telefon, to je že
               nesmiselno. Danes se več ali manj uporabljajo brezžični telefoni, ki se jih kupuje
               lahko tudi na bencinskih črpalkah in kaj bomo s tem naredili? Ali se bo to upoštevalo
               ali ne? Naprej, da imajo kabelsko televizijo. Danes je kabelska televizija brezžična
               in to prodira vedno bolj. To se pravi, lahko jo imaš, lahko jo nimaš. Potem naprej,
               materiali nosilne konstrukcije. Kaj pa jaz vem, kakšen material nosilne konstrukcije
               stavbe je vgrajen. Mislim, da gre tukaj za nič drugega kot neke protiteroristične
               zahteve in razmisleke, ki nikakor ne sodijo v slovenski zakon. Naprej tudi, koga pač
               briga, če imam notri računalniško mrežo, če sem povezan iz kopalnice v kuhinjo in v
               spalnico z računalnikom. Mislim, da je to moja osebna zadeva, ne pa, da se to tukajle
               raziskuje in vpisuje v nekakšen vprašalnik. Prepričan sem, da bodo te vprašalnike
               naši državljani tudi izpolnjevali na tak način, kot so sestavljeni. Skratka
               sestavljeni so bedasto.</p>
               <p>Prepričan pa sem, da je namen, osnovni namen tega amandmaja vladne skupine pravzaprav
               predpriprava za pripravljanje novih davkov na nepremičnine ali z drugimi besedami,
               tiste ki so hranili, ki so si odtrgovali od ust in so si izgradili hišo, bomo udarili
               po glavi. Tisti, ki so vse premoženje zapili, bodo s tem nagrajeni. Mislim, da si
               česa takega pač ne smemo dovoliti. In začetek takšnega razmišljanja je v tem
               amandmaju. Zato bomo v poslanski skupini Slovenske nacionalne stranke podprli amandma
               Liberalne demokracije. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Peče, imate besedo. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala, spoštovani prisotni. Torej osnovno stališče Slovenske nacionalne stranke okoli
               zakona smo povedali pri predstavitvi. Povedali smo tisto, pred čemer si vsi vi ostali
               v državnem zboru zakrivate oči. Kaj je namen tega zakona. Namen tega zakona je samo
               to, da bodo lahko leta 2007, septembra, izdane prve odločbe od davkov oziroma odmere
               davka na nepremičnine. Zakon, ki ga danes sprejemate v omenjeni fazi, sledi izključno
               tej zahtevi. In v potrditev ter v dodatno blefiranje vladnih strank in pa vladnih
               predstavnikov, dovolite, da navedem citat sekretarja na ministrstvu za finance, ki je
               povedal izpeljanko zakona, ki je bila seveda tudi javno opredeljena oziroma javno
               prikazana. Dejstvo je, da bo register nepremičnin uvedel zakon o evidentiranju
               nepremičnin in bo predvsem naloga geodetske uprave, ki bo morala vzpostaviti torej
               analizo, in v nadaljevanju povedo, da bodo v obdobju do dokončanja analize vse
               nepremičnine, torej vsa stanovanja, vse vikende poobiskali vladni predstavniki,
               govoriti danes torej o neke vrste anketnem vprašanju, gospodje in gospe, je
               brezpredmetno, ker s tem zavajate. Dejstvo je, da ste v predlogu zakona, ki ga še
               skrivate pred parlamentarno proceduro v njegovi končni vsebini, torej zakona o
               obdavčitvi nepremičnin, zapisali kazensko odgovornost, v kolikor posameznik ne bo v
               svoje stanovanje vzpostavil oziroma spustil popisovalca nepremičnin. In kakor rečeno
               prej, ne bomo pristajali na dvig oziroma ustanovitev tega novega davka. Zato bomo
               nasprotovali amandmaju pod zaporedno številko 1. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prihajamo na odločanje oziroma na glasovanje o amandmaju poslanskih
               skupin SLS, SDS, NSi in DeSUS k 104. členu in obenem vas ob tem opozarjam, da če bo
               amandma sprejet postane amandma poslanske skupine LDS k 4. členu pod številko 2.
               brezpredmeten. Glasujemo. Navzočih je 78 poslank in poslancev, za jih je glasovalo
               43, proti 34.</p>
               <p><stage xml:id="Redna-15-2006-03-29.stage41">(Za je glasovalo 43.)</stage> <stage xml:id="Redna-15-2006-03-29.stage42">(Proti 34.)</stage></p>
               <p>Ugotavljam, da je bil amandma sprejet in s tem je postal amandma pod številko 2
               brezpredmeten.</p>
               <p>Prehajamo na odločanje o amandmaju poslanskih skupin SLS, SDS, NSi in DeSUS k 121.
               členu. Glasujemo. Navzočih je 74 poslank in poslancev, za jih je glasovalo 61, proti
               10.</p>
               <p><stage xml:id="Redna-15-2006-03-29.stage43">(Za je glasovalo 61.)</stage> <stage xml:id="Redna-15-2006-03-29.stage44">(Proti 10.)</stage></p>
               <p>Ugotavljam, da je amandma sprejet.</p>
               <p>S tem je končana druga obravnava o zakonu o evidentiranju nepremičnin.</p>
               <p>Besedo dajem predlagatelju zakona. Prosim.</p>
            </sp>
            <sp who="SDZ4:StarmanMarko">

               <speaker>MAG. MARKO STARMAN:</speaker>

               <p> Najlepša hvala. Vlada predlaga, da se na podlagi prvega odstavka 138. člena
               poslovnika opravi tretja obravnava predloga zakona o evidentiranju nepremičnin na tej
               isti seji državnega zbora. Najlepša hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona predlagatelj zakona predlaga, da zbor na podlagi
               prvega odstavka 138. člena poslovnika še na tej seji opravi tretjo obravnavo predloga
               zakona.</p>
               <p>Prehajamo na odločanje o navedenem predlogu. Sklep ne bo sprejet, če. Dovolite, da
               preberem stavek do konca, potem bom pa pogledal, če se kdo javi k razpravi. Sklep ne
               bo sprejet, če mu bo nasprotovala več kot tretjina navzočih poslancev. Želite
               proceduralno vprašanje, ker ni razprave o tem? Prosim, proceduralno gospod Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Peče, proceduralno?</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Komaj pozdravil sem vas, spoštovani prisotni, je to v nasprotju z uvodom
               proceduralnega nastopa?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Po pravici povem, nisem vas popolnoma dobro razumel, kaj ste povedali, čeprav dobro
               slišim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p><q>"Spoštovani prisotni"</q> sem rekel, pa ste me prekinili. Zdaj ne vem, ali sem naredil
               napako, da sem rekel <q>"spoštovani prisotni"</q>.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, gospod Peče, rekel sem samo to, da sem prebral do konca, tako kot po
               poslovniku običajno delava oba, da prebereva stavek do konca. In preden preidemo na
               glasovanje, predsedujoči pogleda po dvorani, če se kdo javlja k besedi. Izvolite,
               prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Obrazložitev glasu k predlogu sklepa, kot ste ga predlagali, bi podal v imenu
               poslanske skupine, če je možno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Obrazložitve ni, proceduralno sem mislil.</p>
               <p>Prehajamo na odločanje. Glasujemo. Navzočih je 78 poslank in poslancev, za jih je
               glasovalo 48, proti 29.</p>
               <p><stage xml:id="Redna-15-2006-03-29.stage45">(Za je glasovalo 48.)</stage> <stage xml:id="Redna-15-2006-03-29.stage46">(Proti 29.)</stage></p>
               <p>Ugotavljam, da sklep ni bil sprejet.</p>
               <p>Ker predlagani sklep ni bil sprejet, bo zbor tretjo obravnavo predloga zakona opravil
               na naslednji seji.</p>
               <p>Na podlagi tretjega odstavka 137. člena poslovnika predlagam zboru, da sprejme
               naslednji sklep: Predlog zakona za tretjo obravnavo pripravi vlada Republike
               Slovenije. Glasujemo. Glasovalo je 76 poslank in poslancev, za 61, proti 7.</p>
               <p><stage xml:id="Redna-15-2006-03-29.stage47">(Za je glasovalo 61.)</stage> <stage xml:id="Redna-15-2006-03-29.stage48">(Proti 7.)</stage></p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>16. točko dnevnega reda - prva obravnava predloga zakona
                  o spremembah in dopolnitvah zakona o medijih.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah zakona o medijih, prva obravnava, je primeren za nadaljnjo obravnavo.</p>
               <p>Gospod Barovič se javlja k besedi, v imenu poslanske skupine?</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala, gospod predsedujoči. V imenu poslanske skupine.</p>
               <p>V poslanski skupini Slovenske nacionalne stranke bomo podprli predlog zakona o
               spremembah in dopolnitvah zakona o medijih v prvi obravnavi. Predvsem s poudarkom na
               vprašanju in odgovoru, kaj je resnica, in na odgovoru, popravek je tisti del, ki jo
               vsaj delno prikaže, uresniči, udejanji. Ta zakon daje možnost popravka.</p>
               <p>V tem trenutku bi rad rekel vsem v tem državnem zboru, v Slovenski nacionalni stranki
               smo prvi, ki podpiramo, da novinarji iščejo resnico na vseh področjih življenja, a
               zadnji, da iščejo namišljeno resnico.</p>
               <p>Drugič. V poslanski skupini Slovenske nacionalne stranke smo ponosni, da bo in da je
               poudarek na slovenstvu, na slovenski glasbi in s ponovno željo in opozorilom, ker smo
               v prvi obravnavi, gospodu ministru, da pričakujemo, da bodo tudi gledalci programa
               televizije Koper, pa še kakšnega programa, četudi bo, in hvala bogu, da je v
               italijanskem jeziku, da bodo brali slovenske podnapise.</p>
               <p>Tretjič. V Slovenski nacionalni stranki smo veseli, da se bo enkrat iskala, še
               enkrat, in končujem, iskala resnica na pošten način, čeprav opozarjam, kdorkoli bo
               kjerkoli najprej omenjen, da naj bi nekaj naredil pa ni, mu tudi noben popravek čez
               sedem dni ali naslednji dan na sedmih straneh ne pomaga, tisti človek, ki bo prizadet
               z lažjo ali namišljeno resnico, bo moral iskati pravico štiri, pet let po sodišču, bo
               pa oblaten, ker en članek v enem časopisu, ki je lažen, oblati človeka za pet let
               življenja, pa sigurno lahko ta človek, dokaže na sodišču sedemkrat, da je tisti, ki
               si je izmislil resnico kriv, nič ne pomaga, prav je. In naj bo ta pravica do popravka
               takšna, da bo omogočila ljudem, posameznikom čisto in iskreno resnico.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Širca, imate besedo.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. V imenu poslanske skupine. Mogoče je zakon primeren v tistem segmentu, ki
               regulira prehajanje lastniških deležev in je bil že davno napisan ne glede na to, da
               vse igre tudi na tem segmentu že odigrane, in po nekaterih izračunih so bile vredne
               11 milijard tolarjev v zadnjem času. Toda zakon o medijih v vseh ostalih segmentih,
               namesto da bi urejal medijsko okolje, ureja medije same in to je nevarno, to dela v
               rešitvah, ki se ukvarjajo s subvencioniranjem oziroma z državno podporo medijev, in
               so bistveno konceptualno drugačne od tistih, ki so bile zastavljene v obstoječem
               zakonu in so sanirale evropsko direktivo, ki se je hotela izogniti komercializaciji
               in vplivu z nelastnimi evropskimi vsebinami. Takrat je bil ustanovljen sklad. Gospod
               minister, ni bil težak 1 milijardo, na žalost ne, bil je mnogo mnogo manj. Sedaj se
               ukinja zato, da bi se kar nametalo nekaj po nekih kriterijih, ki jih boste imeli vi v
               rokah in vaše komisije, in se bo vrinjala še močneje država v medije, namesto da bi
               se umikala, tako kot ste obljubljali pred volitvami in mogoče še kdaj vmes.</p>
               <p>Drugi segmenti, ki za nas niso sprejemljivi, so tisti, ki se dotikajo popravka, ker
               ga širijo. Gospod minister, doma vprašajte, kaj pomeni popraviti pisave v
               elektronskem mediju in na kakšen način je nemogoče to narediti, če bi bil ta popravek
               lahko daljši od same vesti, ki je bila podana. Ta člen ste napisali v desetem. Veseli
               me pa, da ste namignili, da ga lahko tudi popravite.</p>
               <p>Še kar nekaj drugih rešitev je, ki jih bomo poskušali v drugi obravnavi sanirati.
               Kako uspešno, pa seveda ni odvisno samo od nas. Danes v tej obliki zaradi enega
               dobrega segmenta in večinske napačne smeri, ki jo peljete, pa ne. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Potrata.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala lepa za besedo. Poslanki in poslanci Socialnih demokratov priznavamo, da je
               zakon o medijih lahko spremenjen tako, da bo boljši od obstoječega. Žal v sedanji
               obliki vse rešitve niso take, da bi jim lahko pritrjevali. Moti nas, da ni bila
               opravljena potrebna javna razprava z dialogom, tako kot si partnerski dialog
               predstavljamo Socialni demokrati, in kar je bilo tudi obljubljeno v koaliciji ali pa
               vsaj s strani ministra za javno upravo. Našteli smo pet temeljnih pripomb, zaradi
               katerih se nam zdi zakon šibak, in sicer je to slab analitični del. V razpravi se je
               pokazalo, da pluralizacijo razumemo zelo različno in iz tega izpeljujemo zelo
               diametralno nasprotne zaključke. Ni mednarodne primerjave glede sofinanciranja
               medijev. Kriteriji za razdeljevanje sredstev so popolnoma poljubno nametani in dovolj
               neoprijemljivi, da omogočajo popolno samovoljnost komisije, ki jo bo izbral minister.
               Urejanje tretjega programa RTV Slovenija je izvzeto iz določil, ki veljajo za druge
               medije. In peta pripomba, regulacija koncentracije medijev. To ne pomeni, da nimamo
               še kakšne druge pripombe ali pomisleka v zvezi s tem zakonom. Vendar smo se v
               poslanski skupini Socialnih demokratov odločili, da zakonu v prvi obravnavi ne bomo
               nasprotovali in bomo izbrali vse možnosti, da v nadaljevanju zakonodajnega postopka z
               vloženimi amandmaji in s tistimi, ki jih bodo vložili drugi, skušamo besedilo
               spraviti v tako obliko, da bodo vsaj glavne pomanjkljivosti v zakonu odpravljene.
               Zakon o medijih morebiti ni tako zelo pomemben za sleherno državljanko in državljana,
               v svojih učinkih pa nedvomno je, zato mora imeti javna razprava ob takem zakonu
               možnost izrekanja mnenj zainteresirane javnosti osrednje mesto. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Grims.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala za besedo. V poslanski skupini SDS bomo zakon z veseljem podprli. Zakon ureja
               mnoga področja, področja pluralizacije medijev, zagotavljanja sredstev za vsa tista
               javna glasila posebnega pomena, ki si zagotovo zaslužijo podporo, saj opravljajo tudi
               velik del nalog v javnem interesu, ureja pravice na evropsko primerljiv način in
               ureja tudi pravico do popravka, kot jo ureja že sama ustava. S tem v zvezi naj dodam
               samo še to, da sem trdno prepričan, da bo vsakdo med novinarji, ki svoj posel
               opravlja korektno, tega vesel. Ravno tako kot bo vesel prenosov na RTV Slovenija, ki
               se bodo v naslednjih dneh dejansko začeli, kajti v tem, da ne bo popravkov na njegovo
               delo, o tem, da bodo ljudje lahko v neposrednih prenosih sami preverili, da gre za
               korektno poročanje, bo doživel veliko potrditev svojega dela in zagotovo je prav, da
               nad delom teh institucij bedi samo še javnost kot taka, in prav to je namen določil,
               ki so zajeta v tem zakonu. S tem naj končam, dodal bi samo še čisto osebno čestitko
               kolegici iz LDS, ki je prej tako grobo potvorila moje besede, bi ji iskreno čestital
               za njen osebni praznik, ki ga bo praznovala to soboto. Vnaprej ji želim lepo
               praznovanje.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Jelinčič Plemeniti.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Rečeno je bilo, da bo zdaj država v medijih. In nekateri
               govorijo, da je bila prej tudi država v medijih. Jaz se ne strinjam ne z eno, ne z
               drugo ugotovitvijo. Od zdaj naprej države zagotovo ne bo v medijih in prej v medijih
               ni bila država, ampak sta bili Liberalna demokracija Slovenije in Združena lista
               socialnih demokratov, po novem Socialni demokrati. In skrajni čas je, da se ta zadeva
               spremeni. Poznamo en pregovor, ki pravi: Če hočemo, lahko bomo, če nočemo, kako bomo.
               Ko poslušam nekatere iz ostalih dveh opozicijskih strank, se mi dozdeva, kakor da
               Liberalna demokracija Slovenije in Socialni demokrati ves čas postavljajo vprašanje,
               kako bomo to, kako bomo ono, zgolj z namenom, ker nočejo določenih sprememb. Mislim,
               da je skrajni čas, da se to spremeni in navkljub temu, da moj kolega pred menoj
               govori o nekih plačancih, bi bilo smiselno pogledati te plačilne spiske, na katerih
               so določeni novinarji, novinarke in ostali, ki bodo zdaj, hvala bogu, odšli iz teh
               delovnih mest. Odnesla jih bo demokracija, odnesel jih bo kapital, predvsem jih pa ne
               bo več vzdrževal čudni, sivi ali črni kapital, ki se je pretakal po teh poteh. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Gulič. Prosim.</p>
            </sp>
            <sp who="SDZ4:GuličAleš">

               <speaker>ALEŠ GULIČ:</speaker>

               <p>Spoštovani in cenjeni! Jaz sem kar okleval, ali podpreti ta predlog sprememb zakona
               ali ne, potem ko sem v razpravi spregovoril o minimalnih kriterijih za vzpostavitev
               medijske hiše in ni bilo odgovora. Ko sem govoril o financiranju za pluralizacijo
               programov, ni bilo odgovora, sem predlagal statusno financiranje, ni bilo odgovora. V
               glavnem, na vse pobude ni bilo pravzaprav nobene besede, pač pa se je gospod minister
               raje odzival na tiste, ki so današnjo razpravo uporabili kot pravico do odgovora za
               vse krivice, ki so jih mediji povzročili v minulih dva tisoč letih. Seveda je to
               neresno in še vedno ne vem, ali bi dejal, da je predlog zakona primeren za nadaljnjo
               obravnavo. Sprememb je premalo, spremembe so vezane samo na to, da se restriktivno
               nekaj dela. Kar poglejte, kakšne kazni so predpisane za medijske hiše, če enkrat
               prekorači dnevni čas reklam, se vzame petino letnega prometa. To je kazen. In če ni
               to preveč in pretirano, potem ne vem kaj. Ker bo zakon šel skozi, je tako ali tako
               vseeno, kaj naredimo, bomo pa poskušali še vseeno kljub tej ignoranci kaj z
               amandmaji, hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Širca. Prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Ja, v redu. V lastnem imenu naj še ob nadaljnjem predstavljanju stališča do tega
               osnutka predloga. Sama menim, z razliko od mojega kolega, da je bilo posegov več kot
               je potrebno, da so bili storjeni na nepravem mestu. Medijski zakon nas nekako poriva
               v situacijo, ko pričakujemo, da se spreminjanje političnega prizorišča dogaja s
               pomočjo občil. Sami pa mislimo, da občila ne smejo biti žrtev političnih sprememb.
               Tako nekako veje iz sporočila tega zakona in podobno sporočilo smo dobili tudi iz
               enega drugega zakona, ki ima v soboto rojstni dan. Nihče drug v mojih vrstah nima v
               soboto rojstnega dneva, ima pa rojstni dan zakon o RTV Slovenija, ki je doživel svojo
               luč na 1. aprila in ki svojega mraka še ni doživel, razen tretjega parlamentarnega
               programa, ki vemo, da ga ni, četudi je bil obljubljen, da bo prišel zastonj, brez
               plačila ali še obratno, z nižjim televizijskim prispevkom. Sama bom poskušala
               uveljavljati spremembe tekom razprave in računam na razumnost tistih, ki bodo
               poslušali.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kumer. Se opravičujem, ker sem vas spregledal prej.
            </p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala za besedo. Samemu predlogu zakona v tej fazi ne bom nasprotoval, čeprav sem v
               svoji razpravi povedal nekaj stvari, ki niso bile uslišane, bom opozoril še na eno
               oceno, s katero se ne strinjam, in sicer je na 12. strani v uvodu zapisano: <q>"Splošno
               stanje na področju pluralnosti v medijih v Sloveniji ni najboljše."</q> Ni z ničemer v
               celotni ostali razlagi in argumentaciji podprta z nikakršnim argumentom, razen z
               brezplačno reklamo za zavod za oživitev civilne družbe, fakultete za podiplomske in
               evropske študije, pa še časopisno in založniško podjetje Nova revija. Tu gre za neke
               vrste - ker ste prej govorili o pornografiji, moram povedati, da, če govorim o
               pornografiji, tako kot ste vi rekli, nisem sodelavec pornografske industrije - ampak
               tu gre za eklatanten primer prikritega oglaševanja in politične pornografije, ki ni
               sankcionirana. To je še eno opozorilo, ki bi si ga lahko vzeli k sebi.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Žgajner Tavš. Izvolite prosim.</p>
            </sp>
            <sp who="SDZ4:ŽgajnerTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Dovolite, da v svoji obrazložitvi glasu izpostavim eno zadevo,
               ki me je zelo zmotila v uvodnih predstavitvah, in zaradi česar sem dejansko začela
               razmišljati, koliko je pravzaprav vse, kar piše v zakonu, dobronamerno, vsebinsko
               gledano. Gospod Grims je v uvodni predstavitvi, ko je govoril o pravici do
               inštitutov, pravica do popravkov vesti, govoril o tem, kako se dandanes lahkomiselno
               operira s pojmom pedofilija. Govoril je o pravici do popravka vesti in o tem, kako pa
               je prav, da se dejansko ta pravica da vsakemu, ki se ne strinja s tem, kar je
               zapisano v časopisih ali objavljeno na televiziji oziroma radiju. Ko govorimo o teh
               stvareh, o pedofiliji, nenazadnje tudi o operiranju z imeni, imena so javna, ko gre
               za pravnomočne sodbe, je zelo vprašljivo, na kak način se lahko nekdo, ki se ne
               strinja s tem, da je objavljen v časopisu, odzove in zahteva popravek. Jaz bi bila
               resnično previdnejša pri teh stvareh in upam, gospod Grims, da vseeno niste tako
               velik cinik in da je šlo v tem primeru zgolj za nerodno izbran primer. Bom podprla
               zakon v tej obravnavi. Upam pa, da boste upoštevali mojo pripombo in uvedli tudi
               ustreznejšo regulativo v okviru tega inštituta oziroma določili jasnejša pravila.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Barovič. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa. V svojem imenu. Da dokončam, mi smo v predstavitvi stališča poslanske
               skupine opozorili na naše pomisleke okrog razdeljevanja, dela APEC-a, ki bo
               razdeljeval frekvenco. Mi smo gospoda ministra opozorili okrog pomislekov o
               imenovanju komisije, na kar nam je že odgovoril.</p>
               <p>Zdaj pa samo še dve stvari, vezani na predgovornike.</p>
               <p>Kar se tiče ekonomsko-propagandnega programa. Gospe in gospodje, poglejmo, saj ne
               vemo, če gledamo informativno oddajo - to je naš sestavni del življenja in služba v
               bistvu -, saj ne vemo, ali gledamo reklamne oglase ali gledamo informativno oddajo,
               do zdaj. Meni se zdi, da je končno potrebno, da se loči informativno-propagandni del,
               informativni del in umetniški del programa, in da se končno razčisti, kdo je kdo. Ker
               vsaki informativno-propagandni vložki, ki presegajo kakršenkoli čas - ki se
               vključujejo v tako imenovani prvi čas, <q>"prime time"</q>, so političen ali gospodarski,
               zaseben ali družben interes, kjer se denar spravlja v žep. Enkrat po pravici povejmo
               in poglejmo: tisti, ki takrat reklamira, ima moč. Ker je dobil dovolj denarja, ker je
               reklamiral, bo tisti medij, ki bo to reklamiral, pisal tako, kot bo nekdo hotel. Zato
               je treba temu narediti konec na vseh teh področjih. Zato bomo mi podprli to prvo
               branje.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod mag. Grims.</p>
            </sp>
            <sp who="SDZ4:GrimsBranko">

               <speaker>MAG. BRANKO GRIMS:</speaker>

               <p>Hvala. Glede na to, da je bilo dano kot izziv, da se navaja samo, da je na področju
               pluralizma problem, ni pa to potrjeno z nobenimi argumenti, vendar lahko uporabimo
               kar argument, o katerem se je danes že veliko govorilo in je mednarodne narave. V
               poročilu o stanju na področju človekovih pravic zunanjega ministrstva ZDA za lansko
               leto je zelo jasno opozorilo, da mediji v Sloveniji, ki so sicer svobodni, delujejo,
               so aktivni, so neodvisni, niso prenašali celotnega spektra mnenj. To seveda pomeni,
               da niso bili pluralni, vsaj ne v tisti meri, kot bi si to zaslužili glede na zelo
               jasne ustavne norme in jasne mednarodne prakse. V tem je odgovor na vse, o čemer se
               danes govori. In kako je to povezano prav z vsebino, ki je danes pred nami, kako je
               to argument za to vsebino, sem že dovolj jasno predstavil na začetku, ob predstavitvi
               samega zakona. S tega vidika sem trdno prepričan, da je prav ta mednarodni argument v
               tem primeru lahko še dodaten trenutek za premislek in za odločitev, da se sedaj zakon
               tudi podpre.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Sajovic. Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči. Kolegice in kolegi! Tudi zakon o medijih je potreben
               sprememb, zato se s tem strinjam in mu v prvi fazi ne nameravam nasprotovati. Se pa
               iskreno bojim, da bomo pri tem zakonu prišli iz dežja pod kap, kot se lepo reče po
               slovensko. Vsaj 12-letne izkušnje iz moje občine so take, kjer je tistih znamenitih
               50 let enoumja nadomestilo neko nedemokratično in sovražno slaboumje, tam je namreč
               tako, da se cenzura kot metoda dela uvaja ponovno nazaj, uvaja se sistem političnega
               uredništva in tudi političnega lastništva lokalnih medijev, kjer nastopajo slamnati
               lastniki, ki se skrivajo tudi v ozadju avtorjev novega zakona. V takih občinah
               pridemo tako daleč, da župan odloča o tem, kateri članki bodo v informativnem
               občinskem glasilu objavljeni, kateri ne, na radijih pa je približno tako, da tisti,
               ki so iz, bom malo počakal, gospod predsedujoči, da boste umirili avditorij.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Bi prosil mir v dvorani. Ob enem pa si dovolim opozoriti, da smo v fazi obrazložitve
               glasu poslanskih skupin, kar smo že šli mimo, in posameznikov, zato vas lepo prosim,
               da se v svojih razpravah omejite na obrazložitev glasu. Ni korektno, da komentirate
               določene stvari tudi o ljudeh in jih navajate, saj ne morejo odgovarjati, kajti
               replik ni. Prav tako ni mogoče, da dam besedo predlagatelju zakona, gospodu ministru.
               Prosim.</p>
            </sp>
            <sp who="SDZ4:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za intervencijo. Na lokalnem radiju pa zgleda
               približno tako: na radiu, ki je v <q>"zasebni lasti"</q> in ga občinski proračun v majhni
               občini financira skoraj z 20 milijoni na leto, govorijo samo tisti iz zmagovite
               opcije, opoziciji pa je prepovedano celo sodelovanje v kmetijskih oddajah. Hvala
               lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Školč. Prosim.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa. Spoštovani kolegi, kolegice. Sam tega predloga sklepa ne bom podprl. Pri
               tem se bom zanesel na razum, ampak svoj, ne kolektivni, ki vlada v tem parlamentu in
               v koaliciji, in pri tem se bom zanesel tudi na izkušnje, ki jih imamo od kar nova
               metla poskuša zavladati v medijih.</p>
               <p>Dva razloga sta, zakaj ni dobro podpreti tega zakona. Prvi govori o tem, da ta
               predlog omejuje svobodo medijev in ogroža avtonomijo novinarskega poklica. O tem smo
               veliko poslušali, od kar imamo na razpolago ta zakon. Drugi pa je, da se preko
               drugače konstruiranih organov za podeljevanje frekvenc, za podeljevanje sredstev za
               pluralizacijo itd., povečuje vpliv vlade na medije. Temu izrazito nasprotujem in zato
               velja ta zakon v začetku zavrniti.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Horvat. Prosim.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala, gospod podpredsednik. Jaz bom podprl ta zakon, ima dobre rešitve, o katerih
               sem govoril v svoji razpravi, in ne bi želel tega ponavljati in po nepotrebnem
               tratiti časa. Podprl bom pa tudi z enim upanjem in željo, pričakujem namreč, da bi v
               duhu zakona bila dana možnost prav vsem, ki živimo znotraj meja Republike Slovenije
               poslušati vsaj tri najbolj poslušane radijske programe, in to s klasičnimi radijskimi
               sprejemniki. In med temi tudi Radio Ognjišče v celem Pomurju in v celi Prlekiji.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Sok.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Jaz bom zakon podprl, ker pomembno izboljšuje dosedaj veljavni zakon. Kar
               pa se tiče pripomb kolega mag. Sajovica, bi mu rad povedal, v Ormožu ni nič
               boljše.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa mag. Potrata, izvolite.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala. Moja odločitev, da ne bom nasprotovala predlaganemu sklepu, je zvezana s tem,
               da me še vedno navdaja upanje, da je z besedo in s pametnimi predlogi mogoče podreti
               zid nerazumevanja, ki vlada v tej večini. Ker sem zaskrbljena za zmanjševanje
               pestrosti medijskega okolja, kar zadeva tiste publikacije in tiste zvrsti, ki niso
               tako popularne, ki so v interesu tudi ranljivejših skupin prebivalstva. Seveda še
               enkrat apeliram, naj predlagatelji razmislijo o tem, ali je predlagana rešitev
               spodbujanja z državnim denarjem, z javnim denarjem, ustrezna glede na to, da javne
               mednarodne raziskave kažejo, da so uspehi bolj borni, ker so neposredne spodbude
               slabša izbira od posrednih, kar pomeni, ali omogočanje ugodnih kreditov, ali
               omogočanje dobre distribucije, ali omogočanje znižane poštnine in drugih poti, s
               katerimi se da olajšati delovanje medijev. Zlasti to, da bi s subvencijami bilo pa
               mogoče na novo spodbujati in ustanavljati medije, se je v kar nekaj evropskih državah
               izkazalo za neupravičeno pričakovanje. Upam, da bo kaj od slišanega v javni
               predstavitvi mnenj in v današnji splošni obravnavi vendarle našlo prostor tudi v
               drugi obravnavi. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje. Glasujemo. Navzočih je 76 poslank in poslancev, za je
               glasovalo 54, proti 17.</p>
               <p><stage xml:id="Redna-15-2006-03-29.stage49">(Za je glasovalo 54.)</stage> <stage xml:id="Redna-15-2006-03-29.stage50">(Proti 17.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Prehajamo na <title>30.A TOČKO DNEVNEGA REDA,</title> to je na <title>OBRAVNAVO PREDLOGA
                  ODLOKA O SPREMEMBAH IN DOPOLNITVAH ODLOKA O USTANOVITVI IN NALOGAH DELOVNIH TELES
                  DRŽAVNEGA ZBORA REPUBLIKE SLOVENIJE.</title>
               </p>
               <p>Predlog odloka je v obravnavo zboru predložil kolegij predsednika državnega zbora
               Republike Slovenije. Predlog akta sledi določbam zakona o nerazdružljivosti
               opravljanja javne funkcije s pridobitno dejavnostjo, ki je opravljanje nalog in
               izvajanje nadzora nad izvrševanjem določb tega zakona prenesel na komisijo državnega
               zbora. Ta komisija mora biti ustanovljena do 11. aprila 2006, z delovanjem pa bo
               pričela z dnem pričetka uporabe zakona, ko bo tudi prenehala z delom komisija za
               preprečevanje korupcije. Besedo dajem poslancu gospodu Sašu Pečetu, ki bo predstavil
               stališče poslanske skupine SNS, ki pomotoma ni bila vključena v pregled, pomotoma ni
               bil vključen tudi v pregled razpravljavcev. Prosim, gospod Peče. Se odpovedujete?
               Hvala lepa. Ker ni več najavljenih razpravljavcev, zaključujem splošno razpravo o
               predlogu odloka.</p>
               <p>Ker k predlogu odloka ni bilo vloženih amandmajev, prehajamo na odločanje o odloku.
               Glasujemo. Navzočih je 75 poslank in poslancev, za 63, proti 5.</p>
               <p><stage xml:id="Redna-15-2006-03-29.stage51">(Za je glasovalo 63.)</stage> <stage xml:id="Redna-15-2006-03-29.stage52">(Proti 5.)</stage></p>
               <p>Ugotavljam, da je odlok sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>25. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O ZDRVSTVENEM VARSTVU IN ZDRAVSTVENEM ZAVAROVANJU, IN SICER
                  NA tretjo obravnavo v okviru nujnega postopka.</title> Z obravnavo o navedenem
               predlogu zakona je državni zbor pričel včeraj in jo po odločitvi zbora prenesel na
               današnji dan. Ker so bili včeraj v zvezi s tem zakonom s strani poslanca gospoda Saša
               Pečeta izpostavljena posamezna vprašanja, prosim za mnenje vodje zakonodajno-pravne
               službe državnega zbora, gospoda mag. Miroslava Mozetiča. Izvolite prosim.</p>
            </sp>
            <sp who="SDZ4:MozetičMiroslav">

               <speaker>MAG. MIROSLAV MOZETIČ:</speaker>

               <p>Hvala lepa za besedo. Spoštovane poslanke, spoštovani poslanci! Vprašanje, ki je bilo
               zastavljeno včeraj in je bilo postavljeno zakonodajno-pravni službi,</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, lepo prosim. Bi se lepo umirili, prosim! Hvala.</p>
            </sp>
            <sp who="SDZ4:MozetičMiroslav">

               <speaker>MAG. MIROSLAV MOZETIČ:</speaker>

               <p><gap n="..."/>je sledeče, na kratko povzeto. Ali je glede na določbe poslovnika dopustno vlagati
               amandmaje v tretji obravnavi predloga zakona, čeprav členi dopolnjenega predloga niso
               bili amandmirani? Gre za predlog zakona o spremembah in dopolnitvah zakona o
               zdravstvenem varstvu in zdravstvenem zavarovanju, ki je v tretji obravnavi in ni bil
               amandmiran, kot dobro veste, v predhodnih obravnavah. Zakonodajni postopek se je
               začel 17.1.2006, v postopku sprejemanja je bila vložena pobuda Slovenske nacionalne
               stranke za zbiranje podpisov za razpis predhodnega zakonodajnega referenduma. Državni
               zbor je na seji, dne 24.1.2006, sprejel sklep, s katerim je zahteval, naj ustavno
               sodišče odloči, ali je vsebina, vsebovana v referendumskem vprašanju, v nasprotju z
               ustavo, in bi zato lahko z odložitvijo sprejetja in uveljavitve zakona nastale
               protiustavne posledice. Ustavno sodišče je dne 27.2.2006 odločilo, da bi z
               odložitvijo sprejetja in uveljavitve zakona o spremembah in dopolnitvah zakona o
               zdravstvenem varstvu in zdravstvenem zavarovanju lahko nastale protiustavne
               posledice. Odločba je bila objavljena v Uradnem listu, št. 28/2006. Glede na tretji
               odstavek 17. člena zakona o referendumu in ljudski iniciativi, državni zbor ni smel
               opraviti tretje obravnave predloga zakona do izteka roka iz tretjega odstavka 16.
               člena zakona o referendumu oziroma do objave odločbe ustavnega sodišča. Ob prejemu
               odločbe ustavnega sodišča je državni zbor uvrstil odločanje o navedenem zakonu na
               prvo naslednjo sejo, to je ta seja, ki se je pričela 27.3. Ob tem je bilo
               ugotovljeno, da so zaradi navedenih okoliščin in s tem potekom časa ostale določbe 2.
               člena predloga zakona, ki predpisujejo rok za sprejem pravilnika o volitvah in rok za
               izvedbo volitev v skupščino zastopnikov, neizvedljive. Rok za sprejem pravilnika, kot
               ga upošteva predlog zakona, je že potekel, in sicer 1. marca 2006, do tega datuma bi
               morala družba za vzajemno zavarovanje na podlagi veljavnega zakona o uskladitvi svoj
               statut z zakonom. Na ta rok pa veže predlog zakona rok za pripravo pravilnika o
               volitvah. Prav tako je postal neizvedljiv rok, ki je določen za izvedbo volitev v
               skupščino zastopnikov, določen je bil 1.5.2006. Kot je že navedeno, pa je razlog za
               začasno prekinitev zakonodajnega postopka vložena pobuda za zbiranje podpisov za
               razpis predhodnega zakonodajnega referenduma in v zvezi z njo pred ustavnim sodiščem
               voden postopek, ki je trajal nekoliko dlje kot to določa zakon o referendumu in
               ljudski iniciativi. Zato je nujno 2. člen predloga zakona popraviti, in sicer tako,
               da se določi nov rok, v katerem bo družba za vzajemno zavarovanje dolžna sprejeti
               pravilnik o volitvah in izvesti volitve, sprejem predloga zakona ob sedanji vsebini
               2. člena. Rok za sprejem pravilnika o volitvah 1.3.2006 pa bi pomenil neskladje z 2.
               členom ustave - načelo pravne države in z načelom prepovedi povratne veljave. Ker
               dopolnjeni predlog zakona ni bil amandmiran, se zastavlja vprašanje, ali je te
               popravke mogoče narediti v tretji obravnavi. Poslovnik takšne situacije izrecno ne
               ureja. Uskladitveni amandma, kot ga predvideva peti odstavek 140. člena poslovnika, v
               tem primeru ni možen. Menimo pa, da bi bilo mogoče pravno praznino zapolniti ob
               smiselni uporabi drugega odstavka 132. člena poslovnika. Poslovnik v prvem odstavku
               132. člena postavi pravilo, da se pri predlogu zakona o spremembah in dopolnitvah
               zakona lahko vlaga amandmaje le k členom sprememb in dopolnitev, ali drugače - le k
               členom, ki jih ta predlog odpira. Drugi odstavek 132. člena pa določa izjemo od tega
               pravila, in sicer določa, da omejitev iz prvega odstavka ne velja za prehodne in
               končne določbe. Določba je morda nekoliko nejasna. To nejasnost povečuje tudi njena
               umestitev v oddelek, ki ureja drugo obravnavo na matičnem delovnem telesu, vendar je
               mogoče sklepati, da ima svoj logičen pomen samo, če se razume tako, da se izjema
               nanaša na celoten zakonodajni postopek.</p>
               <p>V nasprotnem primeru je ta določba nesmiselna, saj so prehodne določbe sestavni del
               predloga in se lahko amandmirajo. Da je takšna razlaga pravilna, izhaja tudi iz
               vsebine in namena prehodnih in končnih določb. Urejala naj bi prehod, tako način
               prehoda kot tudi začasno prehodno ureditev, in zlasti predpisovala roke za
               uveljavitev oziroma izvršitev predpisanih obveznosti ter rok uveljavitve zakona.
               Kakšna naj bo njihova vsebina, je odvisno od vsebine zakona. Ta pa se lahko v
               postopku spremeni zaradi sprejetja amandmajev. Spremeni pa se lahko ali izgubi svoj
               smisel ali postane celo neskladna z ustavo, če se postopek sprejemanja zavleče, pri
               tem pa se sam tekst zakona ne spremeni. Takšno situacijo imamo pred seboj. Zato
               menimo, da je razlaga poslovnika, ki ob smiselni uporabi njegovega drugega odstavka
               132. člena omogoča, da se v tretji obravnavi lahko z amandmaji popravijo prehodne
               določbe zakona, pravilna. Ali gre za prehodne določbe, je seveda v prvi vrsti
               odvisno, ali so umeščene pod naslov prehodne in končne določbe. Vendar to ne sme biti
               absolutno pravilo, saj je zakonodajalec lahko nedosleden v sistematiki zakona, in so
               prehodne določbe torej določbe, ki so po svoji naravi prehodne, ker določajo način in
               roke za izvršitev obveznosti oziroma uveljavitev posameznih zakonskih obvez, umeščene
               tudi izven tega poglavja. Vsekakor pa je pri uporabi takšne razlage poslovnika treba
               izhajati predvsem iz razlogov, ki so vzrok, da je zaradi odložitve sprejetja zakona
               postala določena določba zakona neskladna z ustavo. V konkretnem primeru ni sporen
               razlog za odložitev sprejema zakona, ki je privedel do takšnega stanja. Nesprejetje
               oziroma odlaganje sprejetja in uveljavitve zakona pa celo pomeni, da bi lahko nastale
               protiustavne posledice. Z možnim nastopom protiustavnih posledic zaradi nesprejetja
               zakona je bil utemeljen tudi razlog, zaradi katerega ni bilo dopustno zbirati
               podpisov za razpis referenduma in njegovo izvedbo. Očitno obstajajo utemeljeni
               razlogi, da se zakon čim prej sprejme, ob tem pa je potrebno, da se z amandmajem
               popravi njegov 2. člen, da bo v skladu z ustavo. Ob takšni razlagi poslovnika menimo,
               da je vložitev amandmajev k 2. členu kot prehodni določbi predloga zakona dopustna.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Mozetič. Glede na to, kar ste povedali, menim, da je možno
               nadaljevanje obravnave predlaganih amandmajev.</p>
               <p>Nadaljujemo z obravnavo predloga zakona, ki jo bomo vodili na podlagi pregleda
               amandmajev, ki ste ga prejeli včeraj na klopi.</p>
               <p>1. člen predloga zakona ni prehodne narave, zato je amandma poslanske skupine k temu
               členu brezpredmeten.</p>
               <p>Prehajamo k 2. členu. Proceduralno vprašanje, kdo, prosim? Gospod Peče, izvolite.
            </p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Gospod predsedujoči, bojim se, da je postala praksa v državnem zboru, da se je začelo
               razlagati pravila poslovnika po svoje oziroma na podlagi težnje vladajoče večine, ki
               pa je rezultat nesposobnosti dojemanja slovenske zakonodaje.</p>
               <p>Dejstvo je, da je vlada Republike Slovenije, prvič, rok za tematiko Vzajemne ali
               zdravstvene zavarovalnice zamudila že v aprilu. Zato smo bili takrat prvič priče
               kaotični situaciji oziroma situaciji, ko je državni zbor prekoračil svoje
               pristojnosti in povzročil, vsaj po naši oceni in po oceni ustavne stroke v okviru
               Republike Slovenije, nepojmljiv poseg v slovensko zakonodajo, ko je z obvezno razlago
               prekoračil vsebino posameznega zakona. Minila sta dva meseca. Vlada Republike
               Slovenije ni bila sposobna v dveh mesecih zadeve urediti. In dogaja se nam zopet ista
               slika, kot smo jo imeli v preteklosti: minuto do polnoči, če lahko tako rečem,
               poskuša z amandmajsko obliko, ki je neustrezna in v nasprotju s poslovnikom, sprejeti
               posamezne rešitve, ki so izključno v prid eni zavarovalnici, to je zavarovalnici
               Triglav. Rad pa bi poudaril, da je bilo vodstvo državnega zbora v petek s strani
               Slovenske nacionalne stranke opozorjeno, da predlog zakona, kot je pred nami, ni
               izvedljiv. V ponedeljek pa ste bili vsi ostali poslanci v okviru točke dnevnega reda
               obveščeni, da zakona do 1.5. ni možno izpeljati zaradi določb statuta Vzajemne,
               zaradi pravilnika in zaradi soglasja ministra, ki ga mora dati na pravilnik. To je
               bilo popolnoma neizvedljivo in to smo vedeli že v ponedeljek, ampak, gospodje in
               gospe, vi, ki imate odločitev v rokah, ste navkljub temu uvrstili ta zakon na to sejo
               državnega zbora, navkljub temu, da ste v ponedeljek poznali vse argumente. In kaj se
               zgodi potem? Vladajoča večina vloži na podlagi 132. člena poslovnika, ki ga danes in
               včeraj gospod Mozetič zagovarja navkljub temu, da 132. člen poslovnika spada v
               poglavje CD oziroma poglavje poslovnika, ki govori o drugi obravnavi predloga zakona.
               Mi danes nismo v drugi obravnavi predloga zakona. In kdor si bo pogledal 132. člen,
               bo videl, da je to v drugi obravnavi, ne v tretji obravnavi, možno izključno k
               prehodnim in končnim določbam predloga zakona. Amandma, ki ga vlagajo vladajoče
               stranke, pa se ne nanaša na predhodne in končne določbe, ampak na vsebinsko določbo,
               ki je označena s členom številka 2. In če bomo enkrat pristali na tovrstno teorijo
               goljufanja poslovnika in slovenske zakonodaje, potem<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Peče, vaš čas je potekel. Prosim. Hvala lepa. Povedali ste, da gre za
               proceduralno vprašanje, verjetno ste to proceduralno vprašanje razširili. Prehajamo
               na razpravo<gap n=".."/><stage xml:id="Redna-15-2006-03-29.stage53">/oglašanje iz klopi./</stage><gap n=".."/> Prosim? Izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>V imenu Slovenske nacionalne stranke dajem proceduralni predlog<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Samo nekaj bi vas opozoril. Začel sem z nadaljevanjem in lahko bi prej dvignili roko.
               Prosim. Za proceduralno vprašanje ste verjetno že vedeli prej. Izvolite prosim.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Res, da sem vedel že prej, a ne spomnim se, tako kot vlada, vsakih pet minut kaj
               novega. V imenu Slovenske nacionalne stranke, da preprečimo ponovno zmedo, ki nastaja
               v tem državnem zboru, ko gre za razlago poslovnika, predlagam, da se sestane kolegij
               predsednika državnega zbora, da se ta zadeva razčisti. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Dajem še besedo kolegu Školču. Bi vam rad še odgovoril, prosim. Mislim, da kolegij
               predsednika državnega zbora v tem primeru ni pristojen. Mi smo poslušali zdaj vodjo
               zakonodajno-pravne službe državnega zbora, ki je povedal svoje mnenje in povedal, da
               predlagane amandmaje lahko obravnavamo. Vprašali ste za proceduralno vprašanje, ki se
               je razširilo na razpravo, dali ste še drugo proceduralno vprašanje. Izvolite gospod
               Školč, še vaše proceduralno vprašanje.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Jaz mislim, da bi bilo potrebno to sejo ponovno
               prekiniti. Dovolite, da vam povem, zakaj. Prvo, kar bi mi rabili, je pisno mnenje, ki
               ga je prebral predstojnik službe, gospod Mozetič. Mi smo se prvič znašli v situaciji,
               da poslovnika ne razlaga predsedujoči oziroma poslovniška komisija, ampak
               zakonodajno-pravna služba. To je nevarna situacija, ker enostavno omogoča, da se
               prekrši tisto, kar je v poslovniku z neko solidno dvotretjinsko večino bilo sprejeto
               in je zapisano.</p>
               <p>Drugi razlog, da to naredimo in da boste videli, da je ta postopek, ki ga predlaga
               oziroma poskuša verificirati zakonodajno-pravna služba, problematičen v tem, da ste
               sami zavrnili predlog SNS k temu zakonu, kar mislim, da je korektno glede na veljavna
               poslovniška določila, ampak v tem primeru bi morali zavrniti tudi drugi amandma k 2.
               členu. Če bi to storili, potem bi lahko glasovali o zakonu v celoti. Kaj bi to
               pomenilo, je seveda tretje vprašanje. Ker v tem postopku rešujemo veliko stvari, jaz
               sem o tem govoril tudi takrat, ko so ti zapleti nastajali, je potrebno paziti, da
               parlament ne stori napake. Če naredi napako v korakih, naredi slabo uslugo tistim, ki
               bi radi neko zadevo uredili kot mislijo, da je prav. Sam nočem v tem trenutku
               vstopati v vsebino amandmaja, ampak definitivno iz izkušenj, ki jih imamo, te vrste
               amandmaja, kot sta tukaj, nikoli nista mogla biti amandmaja, ki sodita v prehodne in
               končne določbe, ne zaradi tega, ker ne spadata pod ta naslov, ampak zaradi tega, ker
               urejata materijo zakona, se pravi vsebino. Gospod podpredsednik, predlagam, da dobimo
               to mnenje, da prekinete sejo, da se o tem poučimo, za ker dejansko delamo nekaj, kar
               sem globoko prepričan, da ne bi smeli početi.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Školč, predlagali ste prekinitev seje. Za koliko časa, konkretno?</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Do jutri, ker gre za zelo komplicirano stvar, ki jo moramo proučiti, in mislim, da bi
               koristilo tudi predsedniku državnega zbora, ki je odgovoren za postopke, da te stvari
               prouči. Zagotovo jih bo pa naša poslanska skupina.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod predsednik, želite? <stage xml:id="Redna-15-2006-03-29.stage54">(Ne.)</stage> Vaš predlog je bil, da se seja prekine do jutri in
               da jutri nadaljujemo s to sejo. Zato bom dal vaš predlog na glasovanje.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Predvsem bi pa radi tudi to mnenje. Radi bi tudi mnenje, ki ga je prebral gospod
               Mozetič, in če obstaja kakšna druga ekspertiza.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Predlog gospoda Školča dajem na glasovanje po prvem odstavku 65. člena. O predlogu
               gospoda Školča.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Gospod predsedujoči, o čem naj glasujemo, če ne vemo, o čem glasujemo in če nimamo
               materiala na mizi. In preglasovani bomo. Moramo imeti možnost spoznati se z materijo.
               Uveljavljate neko Stalinistično varianto, po kateri boste rušili vse po dolgem in po
               čez.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospod predsednik.</p>
            </sp>
            <sp who="SDZ4:CukjatiFrance">

               <speaker>FRANCE CUKJATI:</speaker>

               <p>Imam proceduralni predlog, da gremo kot se gre v državnem zboru v takih primerih, in
               sicer nikoli doslej mnenja zakonodajno-pravna služba ni posredovala pisno. Vedno, ko
               je bila naprošena za interpretacijo in mnenje, je dala. Poslovnik razlaga
               predsedujoči in kakor bo on odločil, tako bo. Predlog, ki je bil za prekinitev, dajte
               na glasovanje. Jaz sam ne vidim nobenega smisla. Kolegija ne bom skliceval, kajti o
               tem vprašanju kolegij ne razpravlja in ne odloča, odloča predsedujoči. Dajte na
               glasovanje tako, kot se da na glasovanje. In prosim, da inštituta proceduralnih
               predlogov ne izigravate zopet z razpravo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>V redu. Na podlagi prvega odstavka 45. člena dajem na glasovanje predlog gospoda
               Školča, da se ta zakon obravnava jutri. Sklep ne bo sprejet, če mu bo nasprotovala
               ena tretjina navzočih. Glasujemo. Navzočih je 76 poslank in poslancev, za je
               glasovalo 29, proti 45.</p>
               <p><stage xml:id="Redna-15-2006-03-29.stage55">(Za je glasovalo 29.)</stage> <stage xml:id="Redna-15-2006-03-29.stage56">(Proti 45.)</stage></p>
               <p>Ugotavljam, da predlog ni bil sprejet.</p>
               <p>In zato nadaljujemo z razpravo. Gospod Anderlič, izvolite.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Žal mi je, da niste želeli dati besede meni prej kot gospodu predsedniku, ker sem
               držal roko pred njim. To vi veste, ker ste videli, ampak <gap n="...."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Oprostite še enkrat, gospod Anderlič. Dobro vem s te pozicije, da je gospod
               predsednik že prej hotel besedo.</p>
            </sp>
            <sp who="SDZ4:AnderličAnton">

               <speaker>ANTON ANDERLIČ:</speaker>

               <p>Ni res. Gospod predsednik je rekel, da ne želi govoriti o tem, ampak pustimo sedaj
               to. <gap n="..."/><stage xml:id="Redna-15-2006-03-29.stage57">/Oglašanje iz klopi./</stage> Gospod Pukšič, vi se brigajte zase, pa boste imeli dosti
               dela.</p>
               <p>Jaz vam želim ponuditi tisto, kar je najbolj logično in smiselno v takih primerih. Da
               vi izkoristite tisti člen poslovnika, ki pravi, in da malo manj poslušate gospoda
               Plevelja, ki vas je zavedel v tem primeru, poslužite se kot predsedujoči v dobro delo
               državnega zbora člena, ki pravi: <q>"Predsedujoči lahko prekine sejo in določi čas
               nadaljevanja."</q> Verjemite mi, da cilje, ki jih imate, boste lahko dosegli, ampak ti
               cilji ne morejo posvečevati kakršnakoli sredstva. In v tem primeru verjemite, ko
               boste pogledali, in gospod Plevelj vam bo lahko posredoval nešteto primerov, ko je
               bilo želeno pisno mnenje zakonodajno-pravne službe, da se ga je tudi dobilo. Meni je
               bolj važno, da govorimo o vsebini, vsebina je pa dejansko taka, da tak način, kot ste
               ga ubrali, ni pravi. Če gospod iz zakonodajno-pravne službi pravi, da je 1.3.2006 bil
               rok, ko bi že lahko nastale posledice itd., katerega datuma smo danes, 29.3.2006.
               Sklicevati se na to, da preprečujete protiustavne posledice s tem, ko ste danes
               preglasovali neko logično sosledje vseh teh dogodkov, da bi dobili pisno mnenje, da
               bi se opredelili in jutri nadaljevali. Če bi bilo to res, da preprečujete
               protiustavne posledice, bi to sejo nadaljevali že konec februarja na izredni seji, na
               kateri je ta zakon bil. Pa ne gre za to.</p>
               <p>Jaz vam še enkrat predlagam, da se poslužite tistega dela poslovnika, ki vam omogoča
               in daje suvereno pravico, da sejo prekinete in določite čas nadaljevanja. Ali je to
               čez 15 minut, pol ure ali jutri, je meni vseeno.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Anderlič. Vaš predlog sem dojel in zato prekinjam sejo za 1 uro in
               v tem času boste dobili na klop mnenje zakonodajno-pravne komisije, mislim, da je bil
               tak vaš predlog. Sejo nadaljujemo točno ob 21.</p>
               <stage type="time">(Seja je bila prekinjena ob 19.59 uri in se je nadaljevala ob 21.02 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Dovolite, da nadaljujemo sejo. Preden bi
               prešli na samo razpravo, dovolite, da obrazložim stališče oziroma razlog, zakaj
               predsedujoči, v tem primeru jaz osebno, pač tako postopam.</p>
               <p>Na včerajšnjo vašo zahtevo je zakonodajno-pravna služba podala svoje mnenje. O mnenju
               zakonodajno-pravne službe seveda ni razprave, ker to ni točka dnevnega reda, da bi
               bila razprava ali da bi ocenjevali njihovo mnenje. To mnenje je le v pomoč
               predsedujočemu, da se odloči. Zakaj sem se tako odločil, da bomo nadaljevali s
               sprejemanjem oziroma z obravnavo amandmajev, ki zadevajo prehodno določbo, torej
               nevsebinskih določb zakona, ampak prehodno določbo, naj preberem samo dva stavka,
               najprej iz odločbe ustavnega sodišča. Takole je odločilo ustavno sodišče: <q>"Z
               odložitvijo sprejetja in uveljavitve zakona o spremembah in dopolnitvah zakona o
               zdravstvenem varstvu in zdravstvenem zavarovanju bi lahko nastale ustavne posledice."</q>
               In še drugi stavek iz magnetograma mnenja zakonodajno-pravne službe, takole se glasi:
               <q>"Očitno torej obstajajo utemeljeni razlogi, da se zakon čim prej sprejme. Ob tem pa
               je potrebno, da se z amandmajem popravi njegov 2. člen tako, da bo v skladu z ustavo.
               Ob tem je treba upoštevati tudi, da 132. člen predvideva možnost amandmiranja kljub
               temu, da člen ni bil odprt, v kolikor gre za prehodno določbo. "</q>Ob takšni razlagi,<q>"
               pravi zakonodajno-pravna služba, "</q>poslovnika menimo, da je vložitev amandmajev k 2.
               členu kot prehodni določbi predloga zakona dopustna."</p>
               <p>Glede na to, da je amandma k 1. členu brezpredmeten, dajem v razpravo 2. člen in dva
               amandmaja k 2. členu. In sicer, prvi amandma so vložile poslanske skupine SDS, NSi,
               SLS in DeSUS, drugi amandma je vložila Slovenska nacionalna stranka. Prosim, kdo želi
               besedo? Gospod Peče, izvolite, imate besedo.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Proceduralno, gospod predsednik. Mene resnično zanima - danes smo dobili oziroma
               maloprej na mizo neke vrste mnenje zakonodajno-pravne službe. Pri tem vas moram
               obvestiti, tako vse poslance kot tudi vas, da jaz ne spadam v zakonodajno-pravno
               službo, kajti v tem mnenju se citira tudi mene. In ker v njem ni izpostavljeno,
               kakšno je stališče, se iz tega da razbrati, gospod predsednik, da je tudi moj del
               sestavni del mnenja zakonodajno-pravne službe. To, kar imamo danes pred sabo, ne bi
               smelo postati praksa. Pred sabo imamo magnetogramski zapis, in sicer individualno
               mnenje gospoda Mozetiča. To pomeni, da bo državni zbor kot zakonodajna veja oblasti
               pristal na mnenje, ki je popolnoma zgrešeno. Če ste si spoštovane poslanke in
               poslanci prebrali to, pa bom namenoma rekel magnetogramski zapis, na 156. strani, naj
               vas medtem obvestim, da imamo mi samo štiri liste, oznaka pa so od listov 150 do 157.
               In je zelo zanimivo, kaj ugotavljajo. Zato prosim za posluh, kajti mislim, da
               tovrstnega stališča, gospod predsednik, tudi vi ne bi smeli sprejeti. Jaz sem v
               nadaljevanju, seveda bom izkoristil čas, vas prosim, da v skladu s statusom
               predsednika državnega zbora daste najprej na glasovanje, ali državni zbor tovrstno
               poročilo sploh sprejema ali ne. Ali državni zbor sprejema magnetogramski zapis kot
               poročilo, prvič in drugič, ali tovrstno vsebino sprejema. Kajti dejstvo je, da gospod
               Mozetič govori, zato menim, da je razlaga poslovnika, ki ob smiselni uporabi
               njegovega drugega odstavka 132. člena omogoča, da se v tretji obravnavi lahko z
               amandmajem popravijo prehodne določbe zakona. Ob tem vas naj opozorim, da 132. člen
               zelo jasno spada izključno v drugo obravnavo in ne v tretjo obravnavo. Tu poskušajo
               zakonodajalca, torej državni zbor, zakonodajno-pravna služba pretehtati. V
               nadaljevanju, da se v tretji obravnavi lahko z amandmaji popravijo prehodne določbe
               zakona, pravilna, ali gre za prehodne določbe je seveda v prvi vrsti odvisno, ali so
               umeščene pod naslov prehodne in končne določbe. Vendar to ne sme biti absolutno
               pravilo, saj je zakonodajalec lahko nedosleden. S tem priznavamo, da smo mi postali
               nedosledni oziroma dali nedoslednosti zeleno za luč za vse podobne primere. Gospod
               predsednik, prosim da daste proceduralni predlog na glasovanje. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Peče, jaz sem povedal, da o mnenju zakonodajne-pravne službe ni razprave. To
               ni točka dnevnega reda. Prosim, da drugič ne izrabljate tega inštituta. Smo v
               razpravi o prvem in drugem amandmaju k 2. členu. Gospod Školč, prosim.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Glejte, gospod predsednik, moral se bom dotakniti stvari, ki so bile tu izrečene in
               zapisane. Ne nazadnje vi svoja ravnanja utemeljujete na mnenju, o katerem pa drugim
               ne dovolite, da bi razpravljali. Tisto, kar je zame v tem trenutku pomembno, je, da
               se nahajamo v tretji obravnavi, da imamo situacijo, ki je vsem popolnoma jasna in v
               tem oziru če bi sprejeli zakon tak, kot je, bi ne bil izvedljiv. O tem se ni potrebno
               prepričevati, kaj meni o tem ustavno sodišče, tudi ni potrebno posebej govoriti.
               Tisto, kar je potrebno razčistiti, je, ali so amandmaji v tretji obravnavi vloženi v
               skladu s poslovnikom. Tu smo že na spolzkem terenu. Izjema, na kateri naj bi
               poslanske skupine koalicije vložile amandma, temelji namreč na drugem odstavku 132.
               člena, ki pa govori o obravnavi zakona v drugi obravnavi. Mi ne moremo, in tam
               govorijo o izjemi, da je mogoče posegati tudi v prehodne in končne določbe.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Školč, jaz sem rekel, da tukaj jaz razlagam poslovnik sedaj na seji in ne vi
               in ne Peče in ne kdorkoli drug<gap n="..."/></p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Jaz govorim<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Če niste zadovoljni, lahko daste na poslovniško komisijo, naknadno preverbo o
               pravilnosti tega ravnanja.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Gospod predsednik<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Jaz bom prekinil vsakega, ki se bo oddaljeval od točke dnevnega reda.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Gospod predsednik, jaz hočem govori o tem problemu, ki je v veliki meri povezan z
               nesposobnostjo vlade in koalicije, da to reši v postopkovnem smislu korektneje. Zato
               ta vprašanja, zato so postopkovna vprašanja zagotovo povezana tudi z vsebino. Jaz bi
               sprejel vsako razlago in tudi diskusijo o tem amandmaju, če bi se odvijala na
               matičnem delovnem telesu v okviru druge obravnave. <gap n="..."/><stage xml:id="Redna-15-2006-03-29.stage59">/Opozorilni znak za konec
               razprave./</stage><gap n="..."/> Ni pa mogoče te situacije in te izjeme, ki je predvidena za matično
               delovno telo v drugi obravnavi, prenesti sem. S tega vidika, gospod predsednik,
               menim, da morate ravnati enako, kot je, gospod predsednik, prosim za posluh, ker
               tudi, če vi vse veste, morate procesirati vsaj tiste predloge, ki jih tu dobite. Ali
               lahko nadaljujem?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala lepa. Teče razprava in prosim, če ne bo razprave, jo bom seveda zaključil in
               dal amandmaje na glasovanje.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Jaz sem seveda mislil, da so poslanci vsaj<gap n="..."/><stage xml:id="Redna-15-2006-03-29.stage60">/Izklop mikrofona./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Zagorac. Gospod Školč, prosim, lahko se boste javil še k razpravi, tudi pri
               razpravi lahko kaj omenjate svoja stališča, samo prosim, nikar ne skušajte s
               proceduralnimi zapleti zaplesti pomembnost, ki nam jo je naložilo ustavno sodišče.
               Prosim, gospod Zagorac. Opozarjam pa, da če boste razpravljali o poslovniku, bom
               odvzel besedo. Izvolite, gospod Zagorac. Želi še kdo razpravljati? Gospod Zagorac,
               izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. To, kar ste ravnokar naredili, je sramota. Sramota za vas, ne
               nazadnje ste predsednik parlamenta, ne pa predsednik kakšne vaše <q>"štale"</q>, za katero
               mislite, da jo vodite. Sam bom spoštoval to vaše mnenje in ne bom govoril o mnenju
               zakonodajno-pravne službe, ampak to iz razloga, ki ga nimam. Ker ga nimam. Razen, če
               smatrate<gap n="..."/> Lahko umirite gospoda Bajca, bi lepo prosil.</p>
            </sp>
            <sp who="SDZ4:BajcJosip">

               <speaker>JOSIP BAJC:</speaker>

               <p><gap n="..."/><stage xml:id="Redna-15-2006-03-29.stage61">/Oglašanje iz ozadja./</stage><gap n="..."/></p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Saj v <q>"štali"</q> so tudi nekatere druge živali, ne samo biki.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Prosim tišina. Gospod Zagorac, izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Bi pa kakega bika užalil verjetno. <gap n="..."/><stage xml:id="Redna-15-2006-03-29.stage62">/Oglašanje iz ozadja./</stage><gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Izvolite, gospod Zagorac. Prosim, da se držite teme.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Gospod Pojbič, hvala. Sam ne bom govoril o mnenju zakonodajno-pravne službe, ker ga
               nimam, razen, če vi smatrate, da je ta magnetogram mnenje zakonodajno-pravne službe
               kot dokument, potem prosim za podpis nekoga iz zakonodajno-pravne službe ali pa vsaj
               za vašega, kot avtorizacijo. Kar se tiče amandmajev, ki jih je koalicija vložila,
               tudi če na eno oko zamižimo in verjamemo temu, da se lahko vlagajo prehodnim in
               končnim določbam, kljub temu, da gre v tem primeru samo za drugo obravnavo zakona in
               ne za tretjo, kjer se nahajamo sedaj, so ti amandmaji vloženi k vsebinskemu členu, ne
               k prehodnim in končnim določba. Že iz tega razloga bi jih morali vzločiti in jih
               danes tukaj ne bi smeli obravnavati. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala za besedo. Kljub vsemu, pa mogoče zaradi prakse, ki jo imam v državnem zboru,
               ne verjamem in vem, da 2. člen omenjenega zakona ni ne prehodna ne končna določba.
               Lahko, če se malo zlažemo, verjamemo razlagi predsednika, ampak sami pri sebi pa
               verjetno vemo, da 2. člen ni ne prehodna ne končna določba. Sprejemamo amandmaje, ki
               jih danes ne bi smeli sprejemati. Zakaj? V zameno za to, ker vlada Republike
               Slovenije ni opravila svojega posla do časa. Na to je bila dvakrat opozorjena, v
               drugi polovici januarja in v začetku meseca marca. Sedaj pa dovolite, poglejte, v
               ponedeljek smo vam poslanci Nacionalne stranke predlagali, da je smiselno preložiti
               zakon zaradi opravil, o katerih se govori v 2. členu omenjenega zakona. Opravila so
               tempirana na preveč kratek čas in jih zakon, tudi če bo sprejet s popravkom, kot ga
               predlagajo v okviru poslanske skupine vladnih strank, ne bo možno izvajati. Zato je
               smiselno, če se že karkoli sprejme, da se sprejme predlog, amandma pod zaporedno
               številko 2, amandma slovenske nacionalne stranke. Edina razlika je, da se podaljšuje
               rok. S tem se vladi Republike Slovenije, ministru omogoči, da da svoj <q>"žegen"</q> na
               pravilnik, ki je potreben. S tem se omogoči, da se skupščina izvede in verjetno vsi
               vi se še spomnite iz obdobja januarskih razprav, kako zelo številčni so ti postopki,
               in da jih je nemogoče opraviti v 30-ih dneh. Zato smo rok 1.5. že zamudili. Če
               poslanci državnega zbora nočete, da se srečamo na ustavnem sodišču, ko nam bo zadeva
               padla iz rok, bo preoblikovanje potekalo izven, poudarek, izven kakršnekoli kontrole
               zakonodajne veje oblasti, potem je v temu trenutku edino možno, da sprejmemo amandma
               pod zaporedno številko 2, amandma poslanske skupine Slovenske nacionalne stranke.
               Prosim vas, preberite vse amandmaje. Ob tem pa seveda morate vedeti, da danes tudi
               amandma Slovenske nacionalne stranke ni vložen v skladu z našimi pravili, torej s
               poslovnikom. Enako kot ni s pravilnikom amandma vladajoče večine. In če že hočete,
               bom uporabil izraz, pretentati poslovnik, ga dajte vsaj tako, da ga bo potrebno samo
               enkrat v povezavi s sprejemom zakona, ne pa, da se bomo na prehodu iz prve v drugo
               polovico leta še enkrat srečali s spremembami in dopolnitvami ali pa, bog ne daj,
               morebiti s ponovno obvezno razlago enega izmed treh členov.</p>
               <p>Gospodje in gospe poslanke! Mi smo se srečali z obvezno razlago člena zakona o
               zavarovalništvu. V njem smo bili nič kolikokrat opozorjeni, da z obvezno razlago ne
               smemo spreminjati vsebine člena, lahko se jo samo razloži. In enako, ne boste
               sprejeli amandmaja pod zaporedno številko 2, boste prisiljeni storiti tudi v tem
               primeru. Prosim, če se še niste posvetovali, verjamem pa, da ste se, ampak predvsem
               tiste, ki odločajo v okviru vladajoče večine, kako boste ostali glasovali, da
               temeljito preberete amandma Nacionalne stranke. Gospodje in gospe! Ta amandma
               omogoča, da se postopki skličejo v normalni časovni dimenziji, da se da čas za vsa
               tri opravila, ki so potrebna pred skupščino, od soglasja ministra do pravilnika do
               sklica, v katerem med sklicem in potekom skupščine mora poteči nekaj deset dni, več
               kot 30 dni, tega ne boste mogli uloviti z amandmajem, ki ga vlagajo vladajoče
               stranke. Razmislite vendar, kaj počnete.</p>
               <p>In za zaključek, dovolite mi, ne glede na to, kateri amandma bo sprejet. Ob vsem tem
               zapletu ste bili predhodno obveščeni dvakrat, vodstvo državnega zbora v pisni obliki
               v petek, vsi ostali poslanci in poslanke v ponedeljek. V ponedeljek sem vas jaz za to
               govornico opozoril, kaj pomeni, če uvrstimo zakon brez amandmajev, ker ga ni več
               možno amandmirati, na to sejo. Takrat je samo pet poslancev tega državnega zbora
               pritrdilo pravilnosti Slovenske nacionalne stranke. Ne naredite enake napake. Državni
               zbor jo je storil dvakrat, ne je storiti tretjič. Ne delamo si usluge, izkazujemo
               izključno en moment, pravo ni doma v tej hiši. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKAJTI:</speaker>

               <p>Hvala. Gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsednik, jaz bom podal stališče poslanskega kluba Liberalne demokracije.
               Najprej to, kar smo dobili na mizo, se še ni zgodilo v tem državnem zboru. Dokument,
               magnetogram s tako imenovanim mnenjem vodje zakonodajno-pravne službe, ni noben
               dokument, manjka mu cel kup stvari, med drugim vsaj podpis. Upam, da gospod Mozetič
               ve, kaj govori. Drugič. To, kar se danes počne, ne glede na vsebino, je uničevanje
               demokracije, gospodje, to kar se danes počne, vključno z glasovanjem, ki smo ga imeli
               na naš proceduralni predlog, je politika, kjer cilj posvečuje sredstvo. Danes je bilo
               tako, kot da bi v ustavi zapisali, da se ne strelja, razpravljali pa smo o tem, da se
               lahko strelja, če ena tretjina temu ne nasprotuje. Zato v poslanskem klubu Liberalne
               demokracije tudi zaradi vašega dejanja v odnosu do poslanca naše poslanske skupine
               gospoda Školča, zapuščamo to sejo državnega zbora pri tej točki, ker ne moremo na ta
               način sodelovati pri delu državnega zbora, ki ni več legitimno. Obravnava amandmajev
               na način, kot so predlagani, mimo poslovnika, gospod predsedujoči, je sporna. Zakaj
               vlada, vladajoča koalicija ni pripravila zakona tako, da bi upoštevala vse možne
               zaplete, zakaj pravniki v državnem zboru, pravniki v službi vlade za zakonodajo tega
               več niso sposobni, se naj vpraša vlada gospoda Janše. Mi sejo zapuščamo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Naj vendarle odgovorim še na to trditev. To ni dokument, seveda ni dokument,
               kajti mi ne razpravljamo in ne glasujemo in ne sprejemamo nobenega dokumenta
               zakonodajno-pravne službe. To je pisno mnenje, ki ste ga zahtevali. Mnenje je bilo
               podano ustno in ker ste zahtevali še pisno, smo vam ga preskrbeli, seveda pa imate
               vso pravico, da zapustite sejo pri tej točki dnevnega reda. Gospod Barovič. Gospod
               Peče, izvolite.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>V imenu poslanske skupine Slovenske nacionalne stranke ravno zaradi nedojemljivega
               poteka seje državnega zbora v danem momentu zahtevamo pred odločanjem o omenjenih
               amandmajih k 2. členu pred odločanjem o 1. členu 45 minut odmora za posvetovanje v
               okviru poslanske skupine in da pridobimo mnenje zakonodajno-pravne službe. Hvala.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. S tem smatram, da ni več razpravljavcev in pred glasovanjem o amandmajih na
               zahtevo poslanske skupine Slovenske nacionalne stranke odrejam 45 minut<gap n="..."/> Prekinitev
               bo po obrazložitvi glasu, me je opozoril gospod Plevelj, in tako je vedno bilo.
               Zaključujem razpravo, prehajamo na obrazložitev glasu k prvemu amandmaju 2. člena. To
               se pravi amandmaju, ki ga je vložila poslanska skupina koalicijskih strank. Želi kdo
               obrazložiti glas? Gospod Peče, v imenu poslanske.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Na vsaki, način mislim, da je prišlo do neke nelogične situacije. To je približno
               tako, kot da bi se sprehajal po glavi, oprostite, sedaj enega izmed vas. Gospodje,
               kako naj napovemo obrazložitev, če smo zaprosili za pavzo za pojasnitev pred
               glasovanjem. Mi hočemo predelati informacijo, ki nam jo je posredoval gospod Mozetič,
               ki ga sedaj niti več ni tu, ker se verjetno skriva zaradi mnenja, ki ga je napisal,
               in mu je verjetno nerodno. Kako naj človek, če ne pozna vseh informacij, napove, zato
               prosim, da jemljete moje in pa obrazložitve vseh ostalih mojih poslanskih kolegov iz
               poslanske skupine Slovenske nacionalne stranke za pogojno.</p>
               <p>Kar se tiče prvega amandmaja, ki ga v parlamentarno proceduro po izključno vam znanem
               postopku vlagajo štiri poslanske skupine, in sicer poslanska skupina Slovenske
               demokratske stranke, poslanska skupina Nove Slovenije, poslanska skupina Slovenske
               ljudske stranke in poslanska skupina DeSUS. Če boste sprejeli ta amandma, boste
               omenjeni zakon ponovno vrnili v parlamentarno proceduro. Onemogočili boste vse tisto,
               za kar si navidezno prizadevate. V primeru sprejema tega amandmaja, gospodje in
               gospe, boste povzročili, da do preoblikovanja iz naslova 64. člena zakona o
               zavarovalništvu ne bo prišlo. Povzročili boste to, da bo, ne samo preko milijon
               slovenskih zavarovank in zavarovancev ostalo brez pravic iz naslova članstva, ki
               izvirajo iz obdobja 1998 in 1999, ko je Vzajemna pokrila dolg zavoda, ampak boste
               seveda povzročili tudi to, da boste s tem postopkom srečali vse tiste institucije, ki
               bodo, vsaj tako iskreno v Nacionalni stranki upamo, bolj nepristranske, kot ste
               vi.</p>
               <p>Amandma omenjenih poslanskih skupin po naši oceni z določitvijo termina 1. julija
               2006 verjetno za vsakega, ki pozna opravila, ki so potrebna pred sklicem skupščine,
               torej za dan sklic skupščine, ne dopušča dovolj časa. Gospodje in gospe, v tem
               obdobju, podaljšku, kot ga predvidevate vi, je to nemogoče izvesti. Naj vaši
               odločitvi vlada razum. V Nacionalni stranki, seveda, ker ne vem, če bomo glasovali,
               če pa bomo, bomo temu nasprotovali. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Želi še kdo obrazložiti glas? Izvolite, gospod Jelinčič.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Mene malo bega ta naša današnja procedura, ki ni v
               skladu s poslovnikom, ki ni v skladu s pravnimi normami in ki ni v skladu z ustavo.
               Zagotovo je pravzaprav tudi to tako imenovano mnenje zakonodajno-pravne službe
               pravzaprav zgolj magnetogram, posnetek izjave trenutnega navdiha gospoda Mozetiča, ki
               ga danes ni več tukaj in zagotovo to ne more biti verodostojen dokument. Verodostojen
               dokument bi moral imeti glavo in na koncu, če nič drugega, vsaj podpis. Tega seveda
               ni.</p>
               <p>Ampak če preidem na amandmaje, ki jih pravzaprav ne bi smelo biti. Sedaj se je težko
               odločati, kako naj sploh glasujemo o tem, kajti, če bomo kakorkoli glasovali, bomo
               kršili poslovnik in kršili zakonodajo. Ne glede na to, da se odločimo za ali proti
               amandmajem, smo v kršitvi poslovnika državnega zbora, ki je sveta knjiga za tole našo
               združbo. Že mnogo ljudi je reklo, da je ravno procedura v demokraciji tista, ki
               demokracijo vzdržuje. Sedaj to vse skupaj rušimo in kršimo. Ne vem, kako bomo
               delovali naprej. Kot kaže, se bo uveljavil nek čuden način dela, ko bodo določeni
               ministri s svojo avtoriteto ali z zahtevami ali z izsiljevanjem pripeljali do tega,
               da se bo glasovalo za vsak zakon malo drugače. Seveda pa po potrebi. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Prijatelj.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovani minister, kolegice in kolegi! Z vsem
               dolžnim spoštovanjem ta državni zbor, veste dobro, da je že sprejel zakone, ki niso
               bili v skladu z ustavo. So bili protizakoniti, pa smo jih potrdili. Ne delajmo tega,
               kajti jemljemo kredibilnost temu zboru.</p>
               <p>Danes imamo vložene amandmaje, ki niso vloženi v skladu s poslovnikom. In tudi to
               tolmačenje, ki smo ga dobili kot obvezno razlago, pravzaprav prepis povedanega, je
               dejansko narobe, saj govori o tem, kot da bi bili v drugem branju. To ni res. Mi
               imamo zakon, ki je dejansko v zaključni obravnavi. In jasno je poslovniško določilo,
               zato bodimo razumni in ne prehitevajmo tega, kar ni mogoče, ne delajmo nekaj, kar ni
               zakonito in poslovniško, kajti poslovnik državnega zbora je pa vendar, če lahko v
               vašem jeziku rečem, sveto pismo, ki bi ga bilo potrebno spoštovati. In zavoljo vašega
               in našega spoštovanja, spoštovani predsednik, bodite razumni in prekinite to
               brezzvezno diskusijo, ker je nezakonita, neutemeljena in vsem nam krade čas. Vzemimo
               si čas, jutri bomo lahko treznejše razmišljali o tem, in vendar poslušajmo drug
               drugega. Naj se kolegij skliče. Upoštevajte to prošnjo, ki je bila dobronamerna.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala, gospod predsednik. Razpravljamo o amandmaju k 2. členu, konkretno. Zdaj pa,
               ker očitno vi ne razumete - mogoče nas pa kdo gleda še na tretjem programu, pa bom
               ljudem povedal, v čem je poanta.</p>
               <p>Gospodje iz poslanske skupine Slovenske demokratske stranke, Nove Slovenije,
               Slovenske ljudske stranke in DeSUS so vložili amandma k 2. členu. In gospa in
               gospodje smo vložili amandma k 2. členu. Vsi smo vložili amandma k 2. členu v enakem
               času. Amandma gospa in gospodov naštetih štirih strank velja, amandma gospe in
               gospodov Slovenske nacionalne stranke pa ne velja. Torej, zakaj že ne? Ja, vi ste
               rekli to - ne priznavate našega amandmaja. Naš je brezpredmeten, tega pa obravnavamo.
               Gospod Bajc, roko imate, dvignite jo in vam bo dal predsednik besedo, verjemite, da
               vam bo dal. Ali ste vključili naš amandma v obravnavo? Skratka, k 2. členu smo mi
               vložili amandma, da nadaljujem, zato, da pomagamo vladi. Poglejte še enkrat! Vpisati
               je treba v sodni register. Vpis v sodni register traja vsaj dva meseca. Pripraviti je
               treba in izvesti volitve pred vpisom sklepa. Pa ali lahko izračunate, da datuma, ki
               ste ga vi predložili, datuma, ki je predložen v 2. členu, 1. julij 2006, ne bo moč
               doseči! Po pravnih postopkih, zakonitih, ne bo moč doseči datuma, če boste sprejeli
               amandma k 2. členu. <stage xml:id="Redna-15-2006-03-29.stage63">/Opozorilni znak za konec./</stage> Mi pa predlagamo, da bi bil to
               februar 2007. In kaj se bo zgodilo, če ne bo veljal, če ne boste uspeli do
               predlaganega datuma? A bomo spet kršili vse zakone<gap n="..."/> <stage xml:id="Redna-15-2006-03-29.stage64">/Izklop mikrofona./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Barovič, morda niste opazili, vaš amandma k temu členu je na 2. strani. In mi
               smo razpravljali o obeh amandmajih in glasovali bomo najprej o prvem amandmaju. In
               sedaj je obrazložitev glasu k temu amandmaju. Želi še kdo obrazložiti glas? Gospod
               Potrč, izvolite.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Najbrž je vsem jasno, da sem dolgo razmišljal, ali bi se oglasil ali ne,
               ampak na koncu mi nekako ni dalo miru.</p>
               <p>Najprej naj rečem, jaz se o amandmajih ne bom opredelil. Ne zaradi tega, ker bi
               menil, da proceduralno vprašanje ni preseženo. Ker mora biti preseženo, ker je pač
               rešitev treba najti in ker so tudi gospodje in gospa iz Slovenske nacionalne stranke
               ravno tako vložili amandma, kot so ga vložile štiri poslanske skupine, in smo
               popolnoma brez potrebe vodili včeraj in danes dve uri diskusijo o tem vprašanju.
               Glasoval pa ne bom iz tega razloga, ker je sedaj nastala prava razprava, vsebinska,
               kateri rok je realen. Tega pa jaz ne vem. Vlada, gospod minister, pa tega ni
               povedala. Če je rok 1.7. realen, je v redu, da se to naredi čim prej. Če ni realen,
               ne vem, ali je 1. februar, mogoče je 1. september. Govorim o datumu na pamet. Jaz bi
               pa res pred glasovanjem želel, da gospod minister pove, kateri je po mnenju vlade
               realnejši rok, ker sprejet zakon, ki bo nerealen rok določal, verjetno nima smisla.
               Če boste rekli, da to ni več mogoče, boste imeli, gospod predsednik formalno prav, in
               jaz bom kriv, ker se nisem prej v razpravi oglasil. Verjetno se pa da izjemoma tudi
               gospodu ministru dati besedo. Amandmaji so pa mogoči, če smo jih vsi vlagali med
               sejo, ker so bili med sejo vlagani, potem so verjetno možni še sedaj tudi. Hvala.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospodu ministru damo lahko besedo, da obrazloži, kateri rok je primernejši,
               samo če nima nihče proti. Sprašujem, ali ima kdo proti. Imate proti. Izvolite.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>V Nacionalni stranki smo pripravljeni, da minister spregovori, ampak vsaj tokrat mora
               biti minister pripravljen del odgovornosti tudi sprejeti. Če bo minister zagotovil,
               da je rok, po katerem sprašuje kolega Potrč in katerega skušajo uzakoniti v okviru
               vladnih strank, da bo za njega zagotovil, da je realen, potem prosimo ministra, da na
               ta rok veže svojo zaupnico. Bodite toliko korektni vsaj tokrat, ker ta rok ne drži.
               Gospod minister, upate to?</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. To se pravi, nima nihče proti, da damo ministru besedo? Velja. Gospod
               minister, izvolite.</p>
            </sp>
            <sp who="SDZ4:BručanAndrej">

               <speaker>ANDREJ BRUČAN:</speaker>

               <p>Hvala lepa za besedo. Bom zelo kratek. Glede na to, da je ta rok podaljšan samo za
               toliko, kolikor je bil zaradi procedure ustavnega sodišča sprejem zakona podaljšan, s
               tem rokom lahko opravimo vsa potrebna dejanja, ki so potrebna, 1. julija.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Opozarjam, da ni več razprave. Smo v fazi obrazložitve glasu. Gospod Peče, vi
               ste že obrazložili glas. Izvolite.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala, gospod predsednik. Malo poslovnika pa tudi jaz poznam. Jaz sem resnično
               pričakoval, da bo ta unikum kršenja, ki smo mu bili ravnokar priča in kateremu ni
               nihče nasprotoval, torej da minister govori v obdobju obrazložitve glasu, kar pomeni
               pravnoformalno, da minister ima pravico glasovanja, ker obrazloži svoj glas lahko
               samo tisti, ki glasuje. Ampak drži. Predsednik je bil dovolj korekten, povprašal je,
               če koga to moti. Spregovoril sem v imenu poslanske skupine in v soglasju s poslansko
               skupino Slovenske nacionalne stranke, ampak smo od ministra pričakovali malo več.
               Gospod minister, vprašali smo vas, ali upate vezati svoj obstoj ministra in odstop na
               rok, katerega trdite. Imate dva roka na opcijo. Gospod minister, ne zahtevajte od
               državnega zbora, da se osramoti na temu področju še tretjič. Zakaj ne pristanete na
               rok, ki omogoča opravila svojih funkcij? In gospod minister, če ste tako zelo
               prepričani v svoj prav, zakaj ne upate zastaviti svojega ministrovanja za to? Hvala.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo obrazložiti glas? Gospod Zagorac, izvolite.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani gospod predsednik, prej, ko ste ugovarjali mojemu
               poslanskemu kolegu, ste seveda blefirali čez vsako mero. Vi veste, da je Slovenska
               nacionalna stranka vložila tri amandmaje. Zavrnili ste nam amandma k 1. členu in o
               tem amandmaju je moj kolega Barovič govoril, ne o amandmaju k 2. členu, zato je tudi
               vaš nasmeh, gospod Bajc, popolnoma odveč. Je pa res, da vi tega ne morete vedeti, če
               človek pride v parlament samo pogledat tu in tam.</p>
               <p>Kar se pa tiče, gospod minister, malo korajže je pa treba. Razumem pa vas, glede na,
               bom rekel, kadrovsko stisko in pa pomanjkanje stroke, ki jo imate. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Opažam, da ne želi nihče več obrazložiti glas. Prekinjam sejo na zahtevo
               Slovenske nacionalne stranke in jo bomo nadaljevali ob 22.23 uri.</p>
               <stage type="time">(Seja je bila prekinjena ob 21.38 uri in se je nadaljevala ob 22.24 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in poslanci! Nadaljujemo sejo državnega zbora.</p>
               <p>Sprašujem predlagatelja prekinitve, ali želi besedo. Gospod Peče, izvolite.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Danes smo sprejemali zakon o medijih. Večji del poslancev je
               govorilo, kako so mediji do nas krivični. Tisti, ki so bili nekoč na oblasti, so
               govorili, kako so mediji danes krivični do njih, in tisti, ki ste danes na oblasti,
               ste nekoč govorili, kako so mediji krivični do vas. Vendar dejstvo in skupni
               imenovalec pa je, ni nam lahko, ker dolgo v noč delamo. In verjamem, da bomo tudi
               danes delali kar dolgo v noč.</p>
               <p>Kar se pa tiče stališča poslanske skupine Slovenske nacionalne stranke do omenjenih
               dveh amandmajev k 2. členu, moram izpostaviti, da smo ponovno temeljito pogledali
               terminski plan, kot ga narekuje prvi amandma k 2. členu, torej prvi amandma, ki ga
               vladajo štiri poslanske skupine, vladajoče poslanske skupine. In ponovno smo prišli
               do istega spoznanja: da ni možno izpeljati teh opravil, ki jih od Vzajemne narekuje
               zakonodaja do izpeljave skupščine. Gospe in gospodje, minister v svoji obrazložitvi
               glasu, kar je zelo zanimiv pojem, glede na to, da ne glasuje, ni upal zastaviti svoje
               funkcije oziroma ministrovanja k izvedbi tega zakona. Zgodilo se je prvič v okviru
               slovenske parlamentarne demokracije in parlamentarne demokracije nasploh, da minister
               ne stoji za svojim zakonom oziroma da minister zagovarja en amandma, ob tem pa za
               njega seveda ne upa garantirati. Nam v okviru poslanske skupine je žal, da minister
               ne pove, da je ta amandma sprejemljiv, da je ta amandma tak, da za njim upa stati. Mi
               trdimo nasprotno. V okviru nacionalne stranke smo prepričani, da je preveč opravil,
               da bi se lahko, poudarek je na kvalitetno, opravile v obdobju, ki ga predlagate v
               amandmaju. Amandma, ki ga predlagate v okviru štirih poslanskih skupin, gospe in
               gospodje, ne omogoča kvalitetne priprave ne pravilnika ne sklica skupščine in ne
               nazadnje tudi ne odgovora oziroma potrditve tega pravilnika s strani ministra. Več
               opravil je in v tem roku jih ne moremo doseči.</p>
               <p>Zato bomo seveda nasprotovali prvemu amandmaju k 2. členu, torej tistemu amandmaju,
               ki ga vlagate štiri poslanske skupine. Podprli bomo amandma Slovenske nacionalne
               stranke, kajti ocenjujemo, da je časovni razpored, kot vam ga ponujamo, izvedljiv in
               da bi lahko edino v takem roku določili vsa tista opravila, ki so potrebna za
               izvajanje poslov iz naslova tega zakona. Je pa res - in v tem trenutku, v teh
               trinajstih sekundah bi le rad poudaril, da če bo sprejet amandma pod zaporedno
               številko 1, bo po vsej verjetnosti potreben temeljit premislek, poudarek je, temeljit
               premislek, tudi pred končnim odločanjem o zakonu. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Najprej bomo odločali o prvem amandmaju koalicijski poslanskih skupin. Če bo
               ta amandma sprejet, postane amandma pod število dve brezpredmeten. Glasujemo.
               Glasovanje o amandmaju teče. Navzočih je 50 poslank in poslancev, za jih je glasovalo
               39, proti 6.</p>
               <p><stage xml:id="Redna-15-2006-03-29.stage66">(Za je glasovalo 39.)</stage> <stage xml:id="Redna-15-2006-03-29.stage67">(Proti 6.)</stage></p>
               <p>Ugotavljam, da je amandma sprejet.</p>
               <p>S tem je postal amandma pod število dve brezpredmeten.</p>
               <p>V razpravo dajem 3. člen ter amandma poslanske skupine Slovenske nacionalne stranke.
               Kdo želi besedo? Gospod Peče, izvolite.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Hvala za besedo. Amandma, ki ga vlagamo, delno v skladu s poslovnikom državnega
               zbora, predvsem pa že, tokrat z omenjenim členom poslovnika in bi lahko danes bil
               edini predmet debate, kajti dejstvo je, kakor tudi navaja v delu svoje obrazložitve
               zakonodajno-pravna služba v okviru magnetogramskega zapisa, da je možno dopolnitve
               vlagati le k prehodnim in končnim določbam. 3. člen predstavlja končno določbo. 2.
               člen te določbe ni predstavljal, ampak jo predstavljal vsebinska določba. In
               ničkolikokrat smo vam, pa naj začnem s te strani, kolega Zagorac, kolegica Žgajner
               Tavševa, kolega Bogdan Barovič, kolega Srečko Prijatelj in predsednik oziroma vodja
               poslanske skupine Zmago Jelinčič ponovili, da bomo prišli v nerodno situacijo, ko se
               bo s to odločitvijo državnega zbora, ki ste jo ravnokar sprejeli, srečala neka druga
               inštanca in bo ta inštanca potrdila negativno odločitev do odnosa državnega
               zbora.</p>
               <p>Kar se tiče besedila 3. člena k omenjenemu zakonu, dovolite, da ga preberem: <q>"Predlog
               zakona iz 1. člena tega zakona predloži"</q>, poudarek in sprememba je v besedilu besede,
               spremembi besede predloži, <q>"vlada Republike Slovenije državnemu zboru Republike
               Slovenije v roku treh mesecev po uveljavitvi tega zakona"</q>. Verjamem, da ste si vsi
               oziroma iskreno upam, da ste si poslanci in pa poslanke, ki še vztrajate ob 22.30 uri
               pogledali razliko, ki vam jo ponujamo in da veste, kaj ta razlika pomeni. Jaz vam ne
               mislim tega razlagati, kajti ocenjujem, da je bila to dolžnost ministra, da poudari,
               v čem je razlika predloga, ki vam ga ponujamo v Nacionalni stranki. Jaz bi bil zelo
               vesel, če bi vsaj enkrat za spremembo poskušali se izogniti neke vrste, poudarek je
               neke vrste, političnemu primitivizmu in da gledate izključno skozi predlagatelje
               amandmaja. Amandma je enako kot amandma k 2. členu uperjen v kvalitetno delo,
               predvsem pa k temu, da bi zagotovili izvajanje nalog iz naslova tega zakona. Gospodje
               in gospe, preberite si še enkrat razširjeno obrazložitev. V Nacionalni stranki bomo
               seveda predlog zakona podprli, amandmaja, se opravičujem, ob tem pa seveda
               napovedujem, da ravno zaradi novega nesoglasja v povezavi z vsebino 2. člena, v
               povezavi z vsebino zakona, bomo pred odločanjem, gospod predsednik, v okviru
               poslanske skupine zaradi novih elementov, torej sprejemanja novega amandmaja, ki je
               bil malo prej sprejet, potrebovali 10 minut odmora za posvet v okviru poslanske
               skupine. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? Smo v razpravi o 3. členu in o amandmaju k temu
               členu. <stage xml:id="Redna-15-2006-03-29.stage68">(Nihče.)</stage> Zaključujem razpravo in prehajamo na obrazložitev glasu. Gospod Peče
               v imenu poslanske skupine?</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>V imenu poslanske skupine. Spoštovane kolegice, spoštovani kolegi! Jaz verjamem, da
               mojih besed in pa mojega oglašanja ne jemljete zlonamerno. Rad bi in iskreno bi rad,
               da dojamete pomen predlaganih sprememb, ki vam jih ponujamo z naslova oziroma s
               strani poslanske skupine Slovenske nacionalne stranke. Meni je žal, da niste
               pripravljeni prebrati niti obrazložitve zakona. Jaz vidim vaše nasmehe, vaše poglede,
               ampak vem, da ti pogledi in ti nasmehi izhajajo s strani ljudi, ki niso niti prebrali
               obrazložitve. Danes si zapomnite, da se bo državni zbor ponovno srečal z vsebino
               predloga tega zakona, ker ni akceptiral, ali pa bolje rečeno, sprejel amandmajev
               Slovenske nacionalne stranke. In ko vas bolje pogledam, vaše nasprotovanje in
               pripombe, vidim, da ravno tisti listate revije. Ampak to je vaša odločitev. Komu
               sledite? Ali sledite kvaliteti zakona? Ali sledite zgolj in pa le želji ministra?</p>
               <p>V Nacionalni stranki bomo amandma k 3. členu podprli. Še enkrat pa apel in poziv vsem
               vam. Preberite si vsebino amandmaja k 3. členu, preberite si obrazložitev, da boste
               vedeli, za kaj gre. Čez mesec ali dva, ko se bo iztekel rok iz naslova 2. člena, ki
               ste predhodno opredelili kot končni člen, takrat bo prepozno. Takrat se bomo ponovno
               srečali s to vsebino. Škoda je časa, ko bomo razpravljali na naslednji oziroma čez
               dve seji. Danes bi zadevo lahko pripeljali do konca.</p>
               <p>V Nacionalni stranki bomo predlog podprli. Še enkrat pa vas prosim oziroma samo
               spominjam, da smo zaprosili za 10 minut. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Peče, v skladu s poslovnikom lahko poslanska skupina samo enkrat pri določeni
               točki dnevnega reda zahteva prekinitev pred glasovanjem. Želi še kdo obrazložiti svoj
               glas? Gospod Jelinčič, potem boste dobili proceduralno. Gospod Jelinčič, izvolite.
            </p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Jaz sem prepričan, da navkljub temu, da vsi amandmaji,
               ki so bili vloženi za ta zakon, ne bi smeli sploh biti tukaj na mizi, kajti šlo je za
               kršitve vsega. Vsega, kar smo se naučili v letih demokracije, od leta 1992 dalje.
               Sedaj je demokracija v tem trenutku pri tem zakonu na izpitu. Pravna procedura je na
               izpitu. Da bi vsaj nekaj iz te pravne procedure rešili, je smiselno, da podprete ta
               amandma Slovenske nacionalne stranke k 3. členu. Amandma je enostaven in v bistvu
               kaže izhod in ponuja izhod tudi vam. In če izglasujemo ta amandma, bo vsaj nekaj te
               pravne nejasnosti pojasnjeno. Smiselno je, da glasujemo o tem amandmaju in ga
               podpremo. Razen, če ne gre tukaj za eks katedra nasprotovanje čemurkoli, kar je
               predlagala Slovenska nacionalna stranka. Mislim, da je smiselno, da se podpre
               amandma, ki se sliši takole: Predlog zakona iz 1. člena tega zakona predloži vlada RS
               Državnemu zboru RS v roku treh mesecev po uveljavitvi tega zakona. Mislim, da je
               smiselno, da ta amandma podprete.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Peče, proceduralno.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Proceduralno, gospod predsednik. Tako vi kot po vsej verjetnosti vsak izmed nas,
               poslank in poslancev, ve, da je možno vzeti poslanski odmor za posvet v poslanski
               skupini v povezavi z odločanjem, pred odločanjem. Sedaj se bomo ponovno odločali o 3.
               členu oziroma k amandmaju o 3. členu. To je bila do sedaj vedno praksa državnega
               zbora in prosim vas, da ravno zaradi novih elementov, to je sprejetja amandmaja k 2.
               členu, gospodje in gospe, s tem ste bistveno posegli, ko ste prejeli amandma štirih
               poslanskih skupin, torej Socialnih demokratov, Nove Slovenije, DeSUS-a in pa
               Slovenske ljudske stranke, besedilo predloga zakona, predvsem pa posledice predloga
               zakona. Natempirali ste nemogoč pogoj dela tako za predstavnike Vzajemne kot vse
               tiste, ki se jih to vprašanje dotika. To vprašanje pa se dotika enega milijona
               Slovenk in Slovencev. Prikrajšali jih boste za njihove vložke iz naslova
               ustanovitvenega kapitala in oplemenitenja le-tega. Gospod predsednik, jaz vas prosim,
               da nam daste oziroma dovolite, da o tako pomembni temi, kot je ta, le poskušamo
               prepričati tudi ostale poslance in nam omogočite 10 minut odmora. Hvala.,</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Peče, saj vi dobro veste, ampak morda ne vedo vsi, bom prebral stavek iz
               drugega odstavka 73. člena poslovnika: Posamezna poslanska skupina lahko takšno
               prekinitev samo enkrat pri posamezni točki dnevnega reda. Gospod Peče, mi smo še
               vedno pri isti točki dnevnega reda. Glasujemo. Navzočih je 52 poslank in poslancev,
               za je glasovalo 7, proti 39.</p>
               <p><stage xml:id="Redna-15-2006-03-29.stage69">(Za je glasovalo 7.)</stage> <stage xml:id="Redna-15-2006-03-29.stage70">(Proti 39.)</stage></p>
               <p>Ugotavljam, da predlagani amandma ni sprejet.</p>
               <p>Končali smo z odločanjem o amandmajih. Na podlagi petega odstavka 140. člena
               poslovnika zbora vas obveščam, da me zakonodajno-pravna služba in vlada nista
               obvestili, da bi bil zakon zaradi sprejetega amandmaja neusklajen.</p>
               <p>Prehajamo na odločanje o predlogu zakona v celoti. Obrazložitev glasu v imenu
               poslanske skupine. Gospod Peče, izvolite.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Proceduralno oziroma obvestilo državnemu zboru. V okviru Slovenske nacionalne stranke
               spoštujemo pravni red Republike Slovenije. Nismo pripravljeni zavestno kršiti ne
               poslovnika državnega zbora, kar delate vsi ostali v vladajoči večini, in nismo
               pripravljeni kršiti ustave Republike Slovenije, in del opozicije, seveda se
               opravičujem Združeni listi, ki sodeluje v okviru te politične, bom povzel besede
               mojega kolega, <q>"umazanega posla"</q>, zato napovedujemo s tega mesta obstrukcijo.</p>
               <p>Gospodje in gospe, vi, ki boste ostali, moj nasvet, nasvet poslanske skupine
               Slovenske nacionalne stranke, če nočete, da se ponovno srečamo s to kalvarijo, s to
               bedo parlamentarne demokracije, ne podprite tega zakona, gremo ponovno v njegovo
               odločanje v okviru svežega zakona, ki bo omogočal normalno odvijanje dohodkov, kot
               jih predvideva slovenska zakonodaja. Nacionalna stranka napoveduje obstrukcijo.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Ker ni več obrazložitve, glasujemo o zakonu v celoti. Glasujemo. Glasovanje o
               zakonu teče. Navzočih je 46 poslank in poslancev, za je glasovalo 41, proti
               nihče.</p>
               <p><stage xml:id="Redna-15-2006-03-29.stage71">(Za je glasovalo 41.)</stage> <stage xml:id="Redna-15-2006-03-29.stage72">(Nihče proti.)</stage></p>
               <p>Ugotavljam, da je zakon sprejet.</p>
               <p>Prekinjam 15. sejo državnega zbora Republike Slovenije, ki jo bomo nadaljevali jutri
               ob 9. uri. Lahko noč. <stage type="time">(SEJA JE BILA PREKINJENA 29. MARCA 2006 OB 22.40 URI.)</stage>
               </p>
            </sp>
         </div>
      </body>
   </text>
</TEI>