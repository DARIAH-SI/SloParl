<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-32-2007-10-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1D16C3EB7B9CE7CEC1257392004469CC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=1D16C3EB7B9CE7CEC1257392004469CC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-32-2007-10-24.DZ" n="32">
               <name>Redna</name>
               <date when="2007-10-24"/>
            </setting>
         </settingDesc>
         <particDesc>
            <listOrg>
               <org xml:id="Redna-32-2007-10-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 32. seje</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 9.03.</stage>


            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane poslanke, spoštovani poslanci, gospe in gospodje! Pričenjam nadaljevanje
               32. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednji poslanci: kolega
               Josip Bajc, kolega Roberto Battelli, kolega Mitja Ljubeljšek od 11.00 do 14.00 ter
               mag. Franc Žnidaršič.</p>
               <p>Prehajamo na <title>15. TOČKO DNEVNEGA REDA - DRUGA OBRAVNAVA PREDLOGA ZAKONA O
                  POKRAJINAH.</title>
               </p>
               <p>Obveščam vas, da so za razpravo o tej točki predvidene 4 ure in 25 minut.</p>
               <p>Preden dam besedo predstavniku Vlade Republike Slovenije, bo proceduralni predlog
               podal kolega Školč. Izvolite.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Spoštovane kolegice in spoštovani kolegi! Ne samo
               iz dneva v dan, iz ure v uro je bolj jasno, da na mizi nimamo vseh tistih podatkov in
               vseh tistih predpisov, ki bi omogočali, da se lahko kvalitetno odločamo o paketu
               pokrajinske zakonodaje. V naši skupini, pa tudi drugi kolegi v parlamentu, smo
               neštetokrat poskušali doseči, da bi Vlada Državnemu zboru ne samo na splet, ampak v
               proceduro odločanja dala vse tiste predpise, ki bi zaokrožili podobo regionalizacije
               Slovenije. To se ni storilo. Tega nimamo tudi danes, ko smo pravzaprav v eni od
               ključnih faz odločanja.</p>
               <p>Vlada nas sili, da sprejmemo tri zakone, ne da bi vedeli natančno, kako velike bodo
               regije, ne kakšne vse pristojnosti bodo imele. Zato izkoriščam 74. člen Poslovnika in
               vam predlagam, da v skladu s prvim odstavkom poslovnika preložimo tako razpravo kot
               odločanje na eno od naslednjih sej. Katera bo ta naslednja seja, je, kar se nas tiče,
               odvisno od tega polnega okvira predpisov za regionalno zakonodajo. Če tega ne bo, si
               ne predstavljam, kako bomo implementirali zakonodajo, ki ji nasprotuje dobršen del
               opozicijskih strank, ki ji nasprotuje dobršen del parlamenta. In zelo težko si
               predstavljam, da bo mogoče zagotoviti tudi potrebno dvotretjinsko večino za tisti
               zakon, ki bo dal piko na i tej zakonodaji. V rokah koalicije je, da poskuša najti
               sporazum z vsemi, ki jih ta zakonodaja zanima, ne pa, da kot valjar sili v sprejem,
               brez da bi bile vse stvari znane. Prosim vas, da o tem predlogu glasujemo. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa za vaš proceduralni predlog. Kolega Školč, če vas pravilno razumem, se
               sklicujete na 65. - na kateri člen poslovnika?</p>
               <p>Kolega Školč, to pomeni, da bo Državni zbor, predlog o vašem oziroma glasoval o vašem
               proceduralnem predlogu na podlagi 64. člena Poslovnika Državnega zbora, kar
               pomeni,<gap n="..."/> Ja, ravnokar sem bil opozorjen in jemljem nazaj mojo prejšnjo besedo, da
               vi predlagate, da se točka preloži na eno izmed naslednjih sej. To pomeni, da imamo
               glasovanje z navadno večino. Glasujemo. Navzočih je 38 poslancev in poslank, kar
               pomeni, da v tem trenutku še nismo sklepčni oziroma ni glasovalo dovolj poslancev,
               zato bomo prešli na drugo odločanje o istem predlogu sklepa. Glasujemo. Tudi tokrat
               ni pritisnilo dovolj poslank in poslancev na glasovalne naprave. Po naši ustaljeni
               praksi odrejam 15 minut pavze, kar pomeni, da bomo s sejo nadaljevali ob 9.25 do
               takrat pa prekinjam to točko in sejo Državnega zbora.</p>
               <p>Hvala.</p>
               <stage type="time">(Seja je bila prekinjena ob 9.10 in se je nadaljevala ob 9.25.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane poslanke in spoštovani poslanci! Nadaljujemo s prekinjeno sejo Državnega
               zbora in prekinjeno točko dnevnega reda. Kot veste, smo dvakrat poskušali ugotoviti
               sklepčnost za glasovanje v zvezi s proceduralnim predlogom, ki ga je v sprejem
               ponudil kolega Školč.</p>
               <p>Prehajamo na tretje odločanje o istem predlogu. Glasujemo. Navzočih je 54 poslank in
               poslancev, za predlog je glasovalo 24, nasprotovalo mu je 28.</p>
               <p><stage xml:id="Redna-32-2007-10-24.stage5">(Za je glasovalo 24.)</stage> <stage xml:id="Redna-32-2007-10-24.stage6">(Proti 28.)</stage></p>
               <p>Ugotavljam, da proceduralni predlog ni bil sprejet, kar pomeni, da nadaljujemo s
               točko dnevnega reda.</p>
               <p>Če gre, kolega Terčon, za enak proceduralni predlog, vam bom odvzel besedo. Izvolite,
               prosim.</p>
            </sp>
            <sp who="SDZ4:TerčonDavorin">

               <speaker>DAVORIN TERČON:</speaker>

               <p>Hvala, gospod podpredsednik. Torej, enak proceduralni predlog, kot ste mi že
               povedali, ne more biti. Mi ugotavljamo, da vladajoča koalicija nima posluha za to,
               kar smo že večkrat povedali in terjali pri sprejemanju pokrajinske zakonodaje.
               Vseskozi trdimo in zagovarjamo, da je treba pokrajinsko zakonodajo sprejemati v
               paketu in skupaj. Sedaj se pa delajo koraki, ki ustvarjajo v javnosti vtis, da smo
               tik pred sprejemom pokrajinske zakonodaje, dejansko pa najbolj bistvenih stvari
               nimamo na mizi. In kaj imamo na mizi? Na mizi imamo zakon o pokrajinah, o volitvah v
               pokrajine in o financiranju pokrajin. Nimamo dveh najbolj bistvenih zakonov,
               tehničnega zakona, ki prenaša pristojnosti, ki opredeljuje pristojnosti pokrajin, in
               nimamo zakona, zaradi katerega se vsa ta leta vleče sprejem pokrajinske zakonodaje -
               o delitvi Slovenije na pokrajine. Pri tem bi rad poudaril, da smatramo, da je delitev
               na pokrajine tudi vsebina pokrajin. Pokrajine morajo biti funkcionalno operativne,
               morajo imeti podlago tudi v zgodovinskih dejstvih in morajo biti teritorialno
               zaokrožene. Tega sedaj na mizi nimamo. Imamo Zakon o financiranju pokrajin, ki
               praktično nič ne pove, razen tega, da bodo tudi le-te kot občine večinoma ali pa v
               celoti financirane s strani države, kar pomeni, da ne gre za pravo decentralizacijo,
               in nimamo vsebine in nimamo delitve, ki je vsebina, kot sem rekel.</p>
               <p>Minister je tudi pri predstavitvi zakonov že povedal, da naši amandmaji, ki smo jih
               pripravili in vložili, torej, Poslanska skupina Zares, ne bodo sprejeti. Tudi iz
               partnerske opozicijske stranke sem slišal glasove, da terjajo obravnavo skupaj, da
               terjajo vedenje o financiranju, o vsebini in o delitvi na pokrajine. Če bodo oni
               sodelovali, naj to vzamejo nase, vendar je po moje to nenačelno. Mi pri takem delu ne
               bomo sodelovali, ker smatramo, da je ta pokrajinska zakonodaja nedodelana in da je
               škoda za Slovenijo, da jo sprejemamo na tak način in v takem obsegu, ki je le delen
               in ne sporoča, kakšne pokrajine bomo imeli.</p>
               <p>V skladu s 65. členom Poslovnika napovedujem, da Poslanska skupina Zares pri
               današnjem delu na vseh treh zakonih ne bo sodelovala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Kolega Barovič, proceduralno. Izvolite.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala, kolegice in kolegi, predsedujoči.</p>
               <p>Slovenska nacionalna stranka je ob uveljavljanju regionalnih zakonov predlagala, da
               naj postane število pokrajin ustavna kategorija. Preprosto zaradi tega, ker smo
               začeli samostojno Slovenijo s 54 občinami, danes jih imamo 213. Z vsako menjavo
               oblasti se bo število pokrajin prilagajalo tako, kot bodo umetniki risali. Ni bilo
               sprejeto.</p>
               <p>Drugič, v Slovenski nacionalni stranki smo prepričani, da dokler Vlada med sabo,
               Vlada med sabo - poudarjam, ministri med sabo ne bodo imeli sporazuma in dogovora, da
               se med sabo prepirata minister za javno upravo in spoštovani minister, ki mu
               priznavam, da je veliko delal na teh zakonih, in sta neusklajena - enotirni ali
               dvotirni sistem. Veste, v Slovenski nacionalni stranki ne bomo prenašali bremen, ki
               jih vi ne znate med sabo rešiti, na svoja pleča in ne bomo mi odgovarjali za to, kar
               se vi ne znate zmeniti.</p>
               <p>Tretjič, v Slovenski nacionalni stranki vemo, da ste na pristojnem ministrstvu
               prejeli stališča občin, zelo natančna stališča. Občine se strinjajo, se ne strinjajo
               s pokrajino to, to, to, to, to in to. Ne glede na stališča, ki so bila jasna, ste vi
               čez 14 dni spremenili sliko pokrajin na željo, to je pa bistvo, političnih apetitov
               te vlade, posameznikov, konkretno lahko povem, ki so doma v Litiji, ki so doma v
               Zagorju, ker se jim pač zdi, da bi bilo lepše in boljše tako ne pa drugače. Kje so
               tukaj demografska, geografska in druga vsebinska področja, ki povezujejo pokrajine?
               Pokrajine bi morale, kolegice in kolegi, združevati in uresničevati skupne interese.
               To, kar pa imamo pred sabo, pa razdvaja. Kamnik in Zasavje - lepo vas prosim! Jaz
               spoštujem kolege in imam rad Gorenjsko, ampak to ne gre skupaj, to je tako, kot bi
               sendvič delali - dva bombona in salamo vmes, no. Mislim no, in to nekdo riše
               <gap n="..."/><stage xml:id="Redna-32-2007-10-24.stage7">/Opozorilni znak za konec razprave./</stage><gap n="..."/>, kar tako, na pamet.</p>
               <p>In ne nazadnje, kolegice in kolegi, če bo regionalizacija po tem načelu, ki ga imamo
               zdaj, se zavedajte nekaj: vlade ne rabimo več, vlade ne rabimo več! Vsa pristojnost
               prehaja na regije, vlada ni več potrebna, nihče pa ne ve, kaj bo z bolnicami, kaj bo
               z zdravstvom, kaj bo s prometom. Ukinjamo od DARS-a, DDC-ja, ministrstev, vse
               ukinjamo! Pa hudiča, a dajte malo to prebrati, lepo vas prosim! Slovenska nacionalna
               stranka ne bo v tej tako imenovani, oprostite izrazu, kljub spoštovanju do vloženega
               dela, kravji kupčiji, sodelovala do takrat, ko bo enkrat red in ko se bomo enkrat
               uskladili<gap n="..."/><stage xml:id="Redna-32-2007-10-24.stage8">/izklop mikrofona/</stage><gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Proceduralni predlog še s strani kolega Petka. Izvolite.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Hvala, podpredsednik. V imenu Poslanskega kluba LDS želim predvsem koalicijskim
               poslancem pritrditi v tem, da smo se poslanci zavezali, da bomo skušali sprejeti
               pokrajinsko zakonodajo v tem mandatu. Vendar je bil cilj sprejeti dobro pokrajinsko
               zakonodajo, te dobre pokojninske zakonodaje pred nami danes ni, zaradi tega te zaveze
               v Poslanskem klubu LDS tudi več ni.</p>
               <p>V LDS smo se ves čas zavzemali za sočasno razpravo vseh zakonov, ki posegajo na
               pokrajinsko področje, to linijo držimo od prvega dne razprave in je ne imenujemo tudi
               danes. Koalicija oziroma njena vlada je imela dovolj časa, da nam vloži vso
               manjkajočo zakonodajo v proceduro, ne pa da nas o njej obvešča preko spleta. Vsi
               ugotavljamo, da tako imenovani tehnični zakon in zakon o ustanovitvi pokrajin, oba
               sta v povojih, oba nista vložena v proceduro, usodno vplivata na razmere na bodoče
               organiziranosti. Ko beremo to spletno verzijo zakona o prenosu pristojnosti,
               ugotavljamo, da je mnogo anomalij in nedorečenosti na področju kulture, področju
               urejanju voda in ostalih okoljskih nalog, pri nalogah in obliki spodbujanja
               gospodarstva in podjetniške iniciative. In imamo občutek, da so nekateri ministri
               morali zaradi diktata predsednika Vlade pripraviti predlog, kaj naj prenesejo z
               ministrstev na pokrajinsko zakonodajo.</p>
               <p>Pokrajinska zakonodaja je tako usodna, da ne sme povzročiti zagat, kot smo jih bili
               deležni tisti, ki smo sodelovali pri ustanavljanju občin leta 1995 in ne sme biti
               tako usodna kot je bila nedorečena zakonodaja na področju denacionalizacije, ki še
               danes pušča posledice v življenju Slovencev; vseh, ne samo tistih, ki so bili
               upravičenci. Vse bolj v Liberalni demokraciji ugotavljamo, da potrebujemo pravzaprav
               neke vrste belo knjigo prenosa pristojnosti nalog z državne pristojnosti in pa
               pregled možnih nalog, ki jih prenašamo iz občin na pokrajinski nivo. Ugotavljamo, da
               pravzaprav niti ministri niti župani ne vedo, kaj jih čaka s tem, ko se bodo morali
               prilagajati pokrajinski organiziranosti.</p>
               <p>Torej, ogromno odprtih vprašanj, dilem, razlogov za to, da v Poslanskem klubu LDS
               ponovno vztrajamo na tem, kar smo predlagali, torej pri premaknitvi te obravnave, ker
               pa vladajoča koalicija temu ni prisluhnila, napovedujemo, da pri treh zakonih, ki so
               danes na dnevnem redu, ne bomo sodelovali in jih bomo obstruirali.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa za popoln proceduralni predlog za razliko od nekaterih, mislim kolega
               Barovič, da se boste popravili. Izvolite. Kolega Kokalj, takoj vam dam, samo, da se
               popravi.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Opravičujem se, ker najbrž ni jasno na osnovi 65. člena Poslovnika - tisto, kar sem
               rekel, da Slovenska nacionalna stranka pri tem ne bo sodelovala, pomeni na osnovi 65.
               člena Poslovnika ne bomo sodelovali pri vseh teh zakonih in bomo obstruirali. Hvala
               lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Dopolnitev je bila samo kar so me predhodno opozorili. Kolega Kokalj,
               izvolite.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Gospod predsedujoči, jaz moram protestirati. Če je vaš poslanski kolega nekaj pozabil
               proceduralno povedati, mu ne morete dati besedo pred menoj.</p>
               <p>Jaz bi samo izrazil začudenje, cel kup poslancev, ki sedaj odhajajo, je podprlo
               ustavne spremembe glede ustanavljanja pokrajin. Nisem rekel vaša poslanska skupina,
               ampak so pa ostali. Jaz ne razumem, ali niso vedeli, kaj podpirajo takrat ali ne. Jaz
               osebno nisem podprl teh sprememb in mislim, da ustavne spremembe bi morale biti krona
               tega procesa in mislim, da je to totalna zmešnjava, zato pozivam te skupine, ki
               odhajajo, da še enkrat razmislijo, kaj so takrat naredile. Če so sprožile postopek,
               naj sedaj sodelujejo konstruktivno pri tej zadevi.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa za vašo opombo. Verjamem, da je v prvem delu kolega Barovič slišal in
               drugič ne bo toliko pozabljiv. V drugem delu pa se izrazili vaše stališče in ste
               malenkostno izkoristil proceduralni predlog.</p>
               <p>Kot rečeno, tri poslanske skupine so za tri točke napovedale obstrukcijo. Jaz bi
               praviloma v kolikor bi se to dogajalo pri drugi vsebini tudi sklical delovni posvet.
               Ampak glede na to, da nobena izmed poslanskih skupin tega ni želela, tega tudi ne bom
               storil, zato bomo nadaljevali po predvidenem scenariju in dnevnem redu.</p>
               <p>Kot rečeno pred prekinitvijo, predlog zakona je v obravnavo zboru predložila Vlada
               Republike Slovenije, zato besedo dajem predstavniku Vlade za dopolnilno obrazložitev
               predloga zakona. Danes je z nami dr. Ivan Žagar, minister brez listnice, zadolžen za
               lokalno samoupravo in regionalno politiko. Prosim vas, če stopite za govornico.
               Izvolite.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Spoštovane poslanke in poslanci! Pred vami je
               druga obravnava ustavnega paketa treh pokrajinskih zakonov. Jaz upam in verjamem, da
               bomo to obravnavo tudi skupaj opravili oziroma da jo boste opravili, ker je izjemno
               pomembna za nadaljnje delo pri sprejemanju oziroma vzpostavljanju pokrajin v smislu
               decentralizacije države, pospešitev razvoja, pospešitev skladnega regionalnega
               razvoja.</p>
               <p>Vseeno bi pa najprej tudi z ozirom na navedbe, ki so bile v izhodišču podane,
               poudaril, da je celoten paket in so vsa vprašanja v tem trenutku na mizi zakonodaje.
               Je pa res, da ni mogoče o vseh zakonih odločati istočasno, zato ker samo sprejemanje
               zakonodaje potrebuje redosled sprejemanja in zato tudi sam osebno obžalujem, da ne
               sodelujejo posamezne poslanske skupine pri tem delu, ker menim, da bi tudi z njihovim
               delom lahko izboljšali to zakonodajo.</p>
               <p>Torej, pred vami je v drugi obravnavi osnovni paket zakonov. Tako imenovani tehnični
               zakon, ki ga ni mogoče sprejemati prej, kot je sprejet osnovni vsebinski zakon o
               pokrajinah, je v bistvu pripravljen, vendar je tudi sprejetje tega zakona v celoti
               odvisno od vseh pristojnosti, ki se prenašajo navzdol in so vsebovane v tem osnovnem
               paketu. Sočasno s tem je bila narejena tudi v sklopu priprave proračuna za leto 2009
               projekcija financiranja pokrajin za leto 2009 in pa prenos kadrov na pokrajine za
               leto 2009. Tudi to gradivo je bilo posredovano v Državni zbor, tako da so tudi ta
               vprašanja na mizi. Kar pa zadeva Zakon o ustanovitvi pokrajin, je bil tudi vsem
               poslanskim skupinam v nekaj variantah predložen. Mi želimo v tej fazi, podobno kot
               smo ves čas tudi poskušali in tudi usklajevali zakonodajo, v predhodnem delu to
               zakonodajo čim bolj uskladiti in nadgraditi, ker je verjetno bistveno več manevrskega
               prostora v tej fazi usklajevanja kot pa potem, ko je treba v Državnem zboru opraviti
               tudi to končno delo. In še enkrat poudarjam, da smo bili ves čas odprti za vsa
               usklajevanja, smo še vedno odprti in smo tudi obiskali praktično, tudi na njihovo
               željo, vse poslanske skupine, ki so nas želele sprejeti za vsa pojasnila. In seveda
               nikakor ne drži, da bi mi v osnovi zavračali, da amandmaji ne bodo sprejeti. Ne
               nazadnje je že sama razprava na odboru pokazala, da je bilo kar nekaj amandmajev
               sprejetih iz različnih poslanskih skupin ali pa so bili vsebinsko povzeti v nekaterih
               amandmajih, seveda v možnih okvirih sprejemanja teh amandmajev. In verjamem, da bo
               tudi v nadalje mogoče s posameznimi amandmaji še dodatno v smislu kvalitete
               izboljšati predloge zakonov, ker sodim, da smo za ta del absolutno ves čas odprti,
               zato ker želimo, da pokrajine, ko bodo pričele delovati, pač imajo najboljšo možno
               zakonsko popotnico.</p>
               <p>No, kar zadeva Zakon o pokrajinah, je to temeljni zakon s področja pokrajinske
               zakonodaje, ki opredeljujejo pokrajino kot mestno raven lokalne samouprave med državo
               in občinami in kot teritorialno politično-upravno skupnost s položajem pravne osebe,
               z izvirnimi pristojnostmi, z lastnim premoženjem in lastnimi viri financiranja ter
               neposredno izvoljenim predstavniškim organom in lastno upravo. Tudi v obravnavi na
               matičnem delovnem telesu je bil ta predlog zakona izpopolnjen na več področjih in je
               odbor sprejel vrsto amandmajev. Nekateri sprejeti amandmaji so nomotehnične narave,
               drugi pa tudi natančno opredeljujejo vsebino posameznih členov.</p>
               <p>Posebej bi želel opozoriti na tiste amandmaje, ki so zakon tudi vsebinsko dopolnili.
               Vsebina zakona bo v skladu z amandmajem k 1. členu zakona tudi postopek za določitev
               sprememb območij, imena in sedeža pokrajine. Tudi v tem delu je zakon dopolnjen.</p>
               <p>Posebna pozornost je bila posvečena členom, ki se nanašajo na obe narodni skupnosti,
               tako da je bil sprejet amandma k 11. členu, ki določa, da pokrajina, na območju
               katere živi avtohtona narodna skupnost, sprejema programe in ukrepe ter skrbi za
               zagotavljanje uresničevanja posebnih pravic obeh skupnosti. Sprejeti amandma pa je
               povezan z vsebino amandmaja k 19. členu, ki zavezuje pokrajinski svet k izvajanju teh
               nalog.</p>
               <p>Pomembna sta tudi sprejeta amandmaja k 22. in 23. členu, saj utrjujeta položaj obeh
               narodnih skupnosti ter romske skupnosti. Za uresničevanje pravic narodnih skupnosti
               se ustanovi svet za uresničevanje pravic narodnih skupnosti. V pokrajinah, v katerih
               živi romska skupnost, pa se ustanovi komisija za romska vprašanja.</p>
               <p>Ustrezno so bili dopolnjeni še nekateri drugi členi s sprejetimi amandmaji, tako da
               tudi v tem primeru apeliram na Državni zbor, da opravi delo v drugi obravnavi, da
               tudi skozi to delo uspešno nadgradi zakonodajo ter omogoči, da proces ustanavljanja
               pokrajine, ki so pa nujne za nadaljnji razvoj Slovenije, lahko peljemo naprej.
               Zahvaljujem se vam za pozornost. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Proceduralno, kolega Kontič, izvolite, prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod predsedujoči. Kolegice in kolegi, spoštovani minister s sodelavci!
               Mislim, da ta način, da obravnavamo tako pomembno materijo, kot je pokrajinska
               zakonodaja, v odsotnosti velikega dela opozicije, ni dobra rešitev. In pozivam k
               razumu vse tiste, ki lahko še prispevate k temu, da bomo pokrajinsko zakonodajo
               obravnavali tako, kot se za to zakonodajo spodobi. Poglejte, sprejemanje pokrajinske
               zakonodaje na ta način kot poteka danes, bi lahko primerjal z maratonom na način, da
               tisti, ki diktira tempo, diktira tak tempo, da odpadajo tekmovalci eden za drugim, na
               koncu pa tudi tisti, ki tempo ustvarja, ne pride na cilj. In to se lahko zgodi s
               pokrajinsko zakonodajo. Ne bi pa bilo dobro za decentralizacijo Slovenije, za
               uveljavitev načela subsidiarnosti in še česa, kar bi lahko pokrajine prinesle.</p>
               <p>Gospod minister govori o tem, da ni mogoče sprejemati vseh zakonov hkrati. Saj to je
               vsem jasno. Jasno je nam v parlamentu in nam tega ni potrebno več razlagati. Ni
               mogoče sprejemati teh zakonov hkrati, lahko jih pa obravnavamo hkrati. Ne sicer
               dobesedno, ampak lahko imamo paket zakonov pred seboj in se pogovarjamo o zakonodaji
               tako, da soočimo različne zakone in tudi poglede in tako dobimo kvalitetno
               zakonodajo. To je smisel zahteve obravnave zakonov v paketu. To, da ste odprti, že
               verjamem, da ste odprti za pogovore, saj smo se večkrat pogovarjali, tudi
               dogovarjali, ampak na koncu je rezultat tak: vsi govorimo, vsi dajemo pripombe, vsi
               se pogovarjamo, zadeva pa gre naprej skoraj takšna, kot je bila predlagana. To je
               praksa v tem Državnem zboru in tudi tukaj ni nikakršne izjeme.</p>
               <p>Usoda amandmajev, kakšna bo danes, kakšna je bila na seji matičnega delovnega telesa.
               Za danes še ne vemo, za matično delovno telo vemo, da tistih bistvenih amandmajev, ki
               bi koreniteje posegli v zakonodajo, niste sprejeli. Sprejeli ste nekaj redakcijskih
               amandmajev in sprejeli ste nekaj popravkov glede odstopljenih virov pri financiranju
               pokrajin oziroma razdelitvi oziroma zbiranju trošarin, torej izravnava pred
               izravnavo.</p>
               <p>Menim, da način in pot, ki jo danes izbiramo, za tako pomembne zakone kot so
               pokrajinski zakoni, ni dobra, ni prava, je vredna enega temeljitega razmisleka in
               dajem proceduralni predlog, da gospod podpredsednik Državnega zbora prekinete sejo
               Državnega zbora in skličete posvet vodij poslanskih skupin, na katerem se poskušate
               vodje poslanskih skupin dogovoriti, kako nadaljevati delo, s ciljem, da v tem
               Državnem zboru obravnavamo pokrajinsko zakonodajo na način, da bomo dosegli dober
               rezultat, dober skupni rezultat. Torej, da bo tisti, ki diktira tempo, na koncu tudi
               prišel skozi cilj <gap n="..."/><stage xml:id="Redna-32-2007-10-24.stage9">/Izklop mikrofona/</stage><gap n="..."/></p>
            </sp>
            <sp who="SDZ4:PečeSašo">

               <speaker>PODPREDEDNIK SAŠO PEČE:</speaker>

               <p>Hvala lepa za vaš proceduralni predlog. Strinjam se z njegovo vsebino v celoti. Res
               je pomembno, da tovrstno materijo obravnavamo v čim širšem sklopu v okviru Državnega
               zbora. Zato prekinjam sejo in sklicujem delovni posvet, na katerega pa vabim tudi
               ministra in prosim, čez 5 minut vodje oziroma namestnike poslanskih skupin in
               ministra, če se dobimo v sobi 217. Lepo vas prosim, dovolite! Hvala. Torej v sobi 217
               bo delovni posvet ob 9.55. Do takrat pa prekinjam sejo Državnega zbora v zasledovanju
               tistega cilja, da nas je kar čim več prisotnih pri obravnavanju te materije.</p>
               <p>Nadaljevali bomo po kolegiju, po moji oceni, ob 10.15. Hvala.</p>
               <stage type="time">(Seja je bila prekinjena ob 9.47 in se je nadaljevala ob 9.46.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Poslanke in poslanci, obveščam vas, da bo nadaljevanje današnje seje ob 10.30.
               Hvala.</p>
               <stage type="time">(Seja se je nadaljevala ob 10.32.)</stage>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Spoštovane poslanke in spoštovani poslanci! Prosim, da zasedete svoja mesta.
               Nadaljujemo s prekinjeno sejo in prekinjeno obravnavo Predloga zakona o
               pokrajinah.</p>
               <p>Obveščam vas, da se v okviru delovnega posveta niso zbližala stališča in situacija,
               žal, ostaja taka, kot je bila pred delovnim posvetom.</p>
               <p>Torej, smo v <title>drugi obravnavi</title> Predloga zakona o pokrajinah. Predstavnik
               Vlade, minister, je že podal svoje stališče oziroma poročilo. Predlog zakona je
               obravnaval tudi Odbor za lokalno samoupravo in regionalni razvoj kot matično delovno
               telo. Prosim predsednika odbora, gospoda Franca Jazbeca, da predstavi poročilo
               odbora. Izvolite.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa za besedo. Spoštovani! Odbor za lokalno samoupravo in regionalni razvoj je
               na 14. redni seji dne 10.10.2007 kot matično delovno telo obravnaval Predlog zakona o
               pokrajinah, ki ga je Državnemu zboru v obravnavo in sprejem predložila Vlada
               Republike Slovenije.</p>
               <p>Seji odbora so prisostvovali predstavniki Vlade, Službe Vlade Republike Slovenije za
               lokalno samoupravo in regionalno politiko kot predlagateljice zakona, predstavniki
               Državnega sveta Republike Slovenije in predstavnica Zakonodajno-pravne službe
               Državnega zbora.</p>
               <p>Na podlagi 94. člena Zakona o lokalni samoupravi in 145. člena Poslovnika Državnega
               zbora je predsednik Državnega zbora dne 30.5.2007 poslal predlog zakona, prva
               obravnava, v mnenje občinam in določil rok 29. junij 2007 za pošiljanje mnenj
               Državnemu zboru. Državni zbor je o predlogu zakona na 30. redni seji dne 13.7.2007
               opravil splošno razpravo.</p>
               <p>Odbor je bil seznanjen z mnenjem Zakonodajno-pravne službe, mnenjem Državnega sveta
               Republike Slovenije, mnenjem Komisije Državnega sveta Republike Slovenije za lokalno
               samoupravo in regionalni razvoj, stališči Vlade Republike Slovenije do mnenj
               Državnega sveta, mnenjem Pomurske madžarske samoupravne narodne skupnosti, poročilom
               Komisije za narodnostne skupnosti, mnenjem občin Krško, Mokronog, Trebelno, mestne
               občine Ljubljana, občine Hrastnik, Starše, mestne občine Celje, občine Renče-Vogrsko,
               občine Litija, Prebold in Gornji Petrovci, mnenje Skupnosti občin Slovenije,
               predlogom dopolnitev Združenja občin Slovenije k predlogu zakona in pripombami
               Združenja občin Slovenije, amandmaji poslanskih skupin koalicije in amandmaji
               Poslanske skupine Nepovezanih poslancev, amandmaji Poslanske skupine italijanske in
               madžarske narodnostne skupnosti ter amandmajem poslanke Cvete Zalokar Oražem in
               amandmajem poslanca Bojana Kontiča.</p>
               <p>Predstavnica Zakonodajno-pravne službe je uvodoma ugotovila, da je predlagatelj v
               pripravi amandmajev koalicije dopolnil predlog zakona v delih, za katere je
               Zakonodajno-pravna služba v mnenju ocenila, da so podnormirani, zlasti v delu, ki se
               nanaša na postopek za določitev območja pokrajin. Prav tako je upošteval večino
               pripomb k posameznim členom, na posameznih mestih pa je ohranil sklicevanje na Zakon
               o lokalni samoupravi tako, da Zakonodajno-pravna služba še vedno opozarja na te
               določbe, zlasti na določbe 23. člena, ki ostaja v Zakonu o lokalni samoupravi in se
               nanaša na pokrajine.</p>
               <p>Odbor je v skladu s 126. in 131. členom Poslovnika Državnega zbora v nadaljevanju
               prešel na razpravo o členih predloga zakona in vloženih amandmajih. V skladu s 129.
               členom Poslovnika Državnega zbora so na drugo obravnavo na matičnem delovnem telesu k
               predlogu zakona vložili amandmaje naslednji kvalificirani predlagatelji: poslanske
               skupine koalicije k 1., 3., 4., 6., 14., 16<gap n=".."/>, 22., 23., 25., 31., 39., 41., 43.,
               46., 48., 49., 51., 58., 59., in k 61. členu, k naslovu 9. poglavja pa k 64., 65. in
               66. členu. Poslanska skupina Nepovezanih poslancev pa k 11., 12., 13., 14., 15., 19.,
               25., 29., 33. in 36. členu. Poslanska skupina Italijanske Madžarske narodnosti pa k
               3. in za novi 11.a člen, k 13., 16., 19. in za novi 21.a člen ter k 22., 23., 30.,
               46. in 58. členu. Poslanec Bojan Kontič pa k 25., 28. in 29. členu, poslanka Cveta
               Zalokar Oražem pa k 13. členu. Popravke amandmajev so vložile poslanske skupine
               koalicije k 1., 14., 25., 51. in 56. členu, Poslanska skupina italijanske in
               madžarske narodnostne skupnosti pa k 13. členu. Amandmaje <gap n="..."/><stage xml:id="Redna-32-2007-10-24.stage12">/Opozorilni znak za
               konec razprave./</stage><gap n="..."/> so umaknile poslanske skupine koalicije k 43. členu, odbor pa je
               sprejel naslednje amandmaje poslanskih skupin koalicije k 1., 3., 4., 6., 14., 16.,
               22., 23., 25., 31., 39., 41., 46., 48., 49., 58., 59. in 61. členu. K naslovu 9.
               poglavja ter k 64., <gap n="..."/><stage xml:id="Redna-32-2007-10-24.stage13">/Opozorilni znak za konec razprave./</stage><gap n="..."/> 65. in 66. členu.
               Odbor ni sprejel naslednjih amandmajev Poslanske skupine Nepovezanih poslancev k 1.,
               12., 13., 14., 19. in 43. členu, Poslanske skupine italijanske in madžarske
               narodnostne skupnosti <gap n="..."/> <stage xml:id="Redna-32-2007-10-24.stage14">/Opozorilo predsedujočega./</stage> za novi 11.a člen ter k 13.,
               16. in novi 21.a člen - gospod predsedujoči, jaz bi predlagal, da le grem s tem do
               konca, ker je bilo toliko amandmajev in toliko, da se v petih minutah tega poročila
               dobesedno ne da predstaviti.</p>
            </sp>
            <sp who="SDZ4:PečeSašo">

               <speaker>PODPREDEDNIK SAŠO PEČE:</speaker>

               <p>Če bom to dopustil vam, bom mogel dopustiti tudi vsem ostalim, glede na to, da tega
               do sedaj nismo dopuščali, ne bom tudi do sedaj dopuščal. Verjamem pa, da je to v
               pisni obliki, in isto verjamem, da so si prisotne poslanke in poslanci prebrali. Tako
               da, hvala vam.</p>
               <p>Mi pa nadaljujemo na podlagi sprejetega poslovnika in pravil iger, ki v tej hiši
               veljajo.</p>
               <p>Torej prehajamo na razpravo o členih in vloženih amandmajih, ki jo bom vodil na
               podlagi pregleda vloženih amandmajev, z dne 23.10. letošnjega leta. V razpravo tako
               dajem 3. člen ter amandma Poslanske skupine italijanske in madžarske narodne
               skupnosti. Želi v povezavi s tem amandmajem ter členom kdo razpravljati? <stage xml:id="Redna-32-2007-10-24.stage15">(Ne.)</stage> Potem
               zaključujem razpravo k temu členu.</p>
               <p>V razpravo pa dajem 11. člen ter amandma Poslanske skupine Zares in Poslanske skupine
               italijanske in madžarske narodne skupnosti. Želi v povezavi s tem amandmajem kdo
               razpravljati? <stage xml:id="Redna-32-2007-10-24.stage16">(Ne.)</stage> Zaključujem predvideno razpravo.</p>
               <p>In prehajamo na 12. člen ter amandma Poslanske skupine Zares. Želi kdo besedo?
               <stage xml:id="Redna-32-2007-10-24.stage17">(Ne.)</stage></p>
               <p>Prehajamo na 13. člen ter amandma Poslanske skupine Zares. Želi tukaj kdo besedo?
               Tudi ne. Prehajamo na 14. člen ter amandma poslanske skupine Zares. Želja po
               razpravi? Ja. Kolega Kontič, imate besedo.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. Tukaj je prisotna ta večna dilema o vlogi pokrajin in vlogi upravnih enot
               oziroma upravnih okrajev. V Poslanski skupini Socialnih demokratov od vsega začetka,
               ko se je pričela priprava te zakonodaje, zagovarjamo rešitev, kjer bi na nivoju
               pokrajin našli stičišče med državno upravo in lokalno samoupravo. Torej zagovarjamo
               rešitev, ki bi pripeljala do tega, da bi bila pokrajina dvoživka in da bi imeli
               enotirni upravni sistem. To seveda pomeni, da bi določene naloge in pristojnosti, ki
               jih sedaj v imenu države opravljajo upravne enote, prevzela pokrajina. To seveda tudi
               pomeni, da ne bi istočasno imeli na pokrajinskem nivoju pokrajinske uprave in hkrati
               upravne okraje, ker to pomeni podražitev sistema in dodatne stroške, ki bi jih
               vpeljali v ta sistem. To pa mora hkrati pomeniti tudi to, da uporabniki storitev
               upravnih enot ne bodo čutili prenosa pristojnosti z upravnih enot na pokrajine. Se
               pravi, storitve se morajo za uporabnike opravljati tam, kjer se upravljajo danes,
               oziroma je to mrežo potrebno še razširiti in dostopnost uporabnikov do upravnih
               storitev dejansko tudi omogočiti tam, kjer je za to potreba.</p>
               <p>Torej, hkrati gre za ohranitev stika s prebivalkami in prebivalci na območjih, kjer
               danes upravne enote delujejo, funkcionirajo in hkrati enotirni upravi sistem, ki bo
               pomenil, da na pokrajinskem nivoju ne bomo imeli ločene državne uprave od lokalne
               samouprave. Poglavitno pri tem je tudi, kot sem že dejal, da na ta način ne povečamo
               stroškov in da ljudje v pokrajinah ne prepoznajo zgolj stroškov, kar se upravnih
               nalog tiče, ampak da to ostaja v obsegu, kot je bilo predvideno sedaj.</p>
               <p>Mi smo prepričani, da je ta amandma potrebno podpreti. Podpreti zato, ker bi dejansko
               s tem dosegli ne toliko po korakih oddaljeno združevanje na pokrajinskem nivoju,
               ampak da bi že sedaj v pokrajinski zakonodaji zapisali, da je to mišljeno kot
               enotirni sistem, da je pokrajina mišljena kot dvoživka in da se te naloge, ki se
               lahko prenesejo, prenesejo takoj. Zdaj imamo v zakonu predvideno, da pač tiste naloge
               razvojne in še nekatere z upravnih enot prenesemo takoj, o ostalih pa razmislimo
               kasneje, ali je to primerno ali ni primerno. To pa lahko pomeni, da ta razmislek
               kasneje, ko bodo pokrajine že ustanovljene, lahko pripelje do tega, da bomo imeli
               vzporedno tudi upravne okraje. S tem, seveda, mi ne soglašamo.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Zvonko Černač.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa. Spoštovane kolegice in kolegi! Tudi jaz obžalujem, da kolegov iz
               Poslanske skupine Zares in ostalih, ki so napovedali obstrukcijo, ni danes tukaj, ker
               mislim, da ta zakon ni eden izmed tistih, ki bi ga bilo potrebno obstruirati. Mislim,
               da bi bilo prav, da si danes povemo argumente, da jih nanizamo in da se na koncu
               odločamo na podlagi tega, kar bomo v povezavi s tem prediskutirali. Jaz ocenjujem, da
               tista temeljna politična volja, ki je dala zeleno luč vsem ostalim procesom, se je
               zgodila lani junija, ko smo dosegli, kot se temu reče, tako visoko stopnjo
               političnega zaupanja, da smo spremenili ustavo in omogočili ta drugi nivo
               regionalizacije. Vse tisto, kar se dogaja sedaj, mislim, da ni dobro, da preprečuje
               uresničitev tistega kar je bilo načrtovano, in jaz upam, da nas kolegi na prislušnih
               napravah poslušajo in da bodo svojo odločitev spremenili.</p>
               <p>Torej, ta člen je gotovo eden izmed tistih, kjer se krešejo različna mnenja, tako v
               politiki kot tudi v stroki. Mislim, da pot, ki je zastavljena v predlogu zakona, nas
               v vsakem primeru pripelje do istega cilja. To, kar je govoril kolega pred menoj, da
               bo mogoče arbitrarno presojati, ali se bodo naloge, ki ne bodo s 1.1.2009, v kolikor
               ta amandma ne bi bil sprejet, prenesle na pokrajine, zakon tega ne pravi. Zakon v
               tretjem odstavku 66. člena zelo jasno govori, da vse ostalo naj bi se preneslo
               najkasneje - ne naj bi se, se bo preneslo najkasneje do 31.12.2011. In gre samo za
               to, ali je ocena - in ocena stroke, kot jo jaz razumem, je, da nismo sposobni vsega
               uresničiti s 1.1.2009, pač pa je treba ohraniti možnost nekega prehodnega obdobja, če
               bo to prehodno obdobje potrebno. Lahko, da se bo ocenilo oziroma da bo ocena taka, da
               je vse mogoče narediti prej. Ta zakon tega ne preprečuje. Veljavni predlagani zakon
               tega ne preprečuje, kajti postavlja samo skrajni rok in v okviru tega skrajnega roka
               31.12.2011 so vsi ostali roki odprti. Se pravi, teoretično je tudi na podlagi
               veljavnega člena mogoče ta prenos izvršiti s 1.1.2009.</p>
               <p>Vprašanje tega člena in tega amandmaja je pa pomembno tudi zaradi tega, ker se skozi
               to obravnavo pokrajinske zakonodaje po moji oceni z razpravo o neki povečani tako
               imenovani birokratizaciji, ki jo predstavljajo pokrajine, da se s to razpravo umikamo
               od tistega, zaradi česar smo spremenili ustavo in omogočili, da se zgodi ta faza
               regionalizacije, ki je po moji oceni nujna in ki bo pripomogla k hitrejšemu razvoju
               Slovenije v prihodnje. Zakaj? Zaradi tega, ker je to vprašanje namišljeno. Mislim, da
               te bojazni niso upravičene, podobne so bojaznim, ki smo jim bili priče v preteklosti,
               ko se je govorilo, da nove občinske uprave bodo pomenile samo dodatno birokratizacijo
               in ne bodo prinesle v ta prostor ničesar novega. Če smo pošteni in če pošteno
               pogledamo podatke, bomo lahko ugotovili, da v vseh primerih novih občin se je razvoj
               na tistih območjih dogajal hitreje, kot se je dogajal v preteklosti. In da se bo tudi
               v bodoče dogajal s primernim tempom. Enako velja tudi na tem področju. Če so stvari
               ljudem bližje, so pod večjo kontrolo, so pod večjim pritiskom javnosti. In tisti, ki
               ste župani, veste, da se na župane ljudje zelo dosti obračajo; zelo težko se obrnejo
               na ministra oziroma njegove uradnike po ministrstvih v Ljubljani, do njih sploh ne
               pridejo. Medtem ko je župan vsak dan na ulici in je dosegljiv, je oprijemljiv, ga
               vidijo, ga potegnejo za rokav. Nekaj podobnega je s pokrajinskim nivojem. Zadeve, ki
               se bodo odvijale na pokrajinskem nivoju, bodo ljudem bližje, lažje jih bodo
               uresničevali in lažje si bodo prizadevali za uresničevanje teh ciljev. To, da bodo
               kaki drugi uradniki opravljali naloge, ki jih opravljajo sedaj, mislim, da tega nihče
               ne verjame in da je to govorjenje v prazno. Popolnoma jasno je, da bodo iste
               referentke, iste osebe, ki sedaj opravljajo te upravne naloge, ki so v pristojnosti
               upravnih enot, to počele še sedaj, in da bodo, ne glede na to, kako je ta zakon
               definiran, vsi ti ljudje to delo opravljali še naprej. Skratka, dostopnost storitev
               ne bo nič slabša, bo boljša, res pa je, da bodo nekateri izmed uradnikov, ki sedaj
               opravljajo te storitve v centru v Ljubljani, malo bližje, malo bližje ljudem. Tako,
               da tukaj bojazni jaz ne vidim, edino resno vprašanje, ki se tudi meni osebno
               postavlja, je, ali je mogoče dejansko ta preskok v celoti uresničiti s 1. januarjem
               2009 ali ne. In jaz, ko vagam med tem, ali podpreti amandma Poslanske skupine Zares
               ali ne, pri tem se odločam na podlagi tega, kaj veljavna ureditev omogoča, in
               veljavna ureditev omogoča, da to še vedno lahko storimo. Še vedno lahko storimo, v
               kolikor bodo okoliščine takšne, da bo ta del mogoče tudi prenesti. Tako, da jaz
               ocenjujem, da gledano z vidika celotnega zakona to ni tako pomembno vprašanje, zaradi
               katerega bi bili v dilemi ali podpreti ta zakon ali ne. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Franc Pukšič. Izvolite.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsedujoči. Kolegice in kolegi! Sprejemanje te zakonodaje danes
               v drugem branju je po mojem prepričanju eno od najpomembnejših del, ki ga politično
               opravlja v tem mandatu ta Državni zbor. To je vsebinsko tako pomembno za razvoj,
               skladnejši razvoj naše države, je, če zelo pošteno in odkrito povemo, tudi bolj
               pomembno za nerazviti del in za periferijo kot pa za strjena urbana naselja. Zato mi
               je resnično žal, da danes ne sodelujejo vse poslanske skupine pri tej obravnavi. Še
               posebej mi je pa žal, da Poslanska skupina Zares, ki je pripravila nekaj amandmajev
               in prav ta amandma k 14. členu, o katerem sedaj govorimo, ki vendarle postavlja nek
               koncept, vsebinski koncept zakona v tisti smeri, o kateri so tekle tako ali tako
               razprave med poslanskimi skupinami in tudi na predstavitvi pri prvem branju.</p>
               <p>Tako kot je že moj predhodnik poslanski kolega rekel, ni to člen, o katerem se ne bi
               dalo debatirati oziroma ni to tisto, zaradi česar bi zakonodaja padla in zaradi česar
               ne bi ti zakonodaje sprejeli. Jaz bi želel danes tudi z njihove strani, ki so to
               pripravili, slišati argumente in že včeraj na tiskovni konferenci sva s kolegom
               Jazbecem omenjala, da smo v poslanski skupini odprti za dialog in pogovor ter seveda
               tudi podporo nekaterih amandmajev. Rad bi pa seveda slišal s strani opozicije, ali je
               to tisto, zaradi česar pogojujejo sprejetje te zakonodaje. To je lahko edini
               vsebinski argument. Razlogi in argumenti, ki so jih danes navajali in ki so bili
               navedeni tudi pri delu matičnega delovnega telesa, seveda niso nobeni razlogi in
               argumenti. To je enostavno pač politična odločitev, ki pa je seveda za razvoj te
               države resnično slaba ali najslabša možna rešitev, ki so jo izbrali. Zato mi je
               pravzaprav žal, ker danes od njih ne slišim, kaj to pomeni v nadaljevanju sprejemanja
               zakonodaje. Vse tisto, da je potrebno imeti celotni paket in tako dalje, se ve,
               imamo, je, je na spletnih straneh Vlade in tako dalje. Skratka, to ni vprašanje;
               vprašanje je, ali je koalicija pač pripravljena sprejeti nekatere amandmaje s strani
               opozicije, ampak seveda ali je to to, da s tem sprejetjem tudi opozicija pove, da je
               to tisto, s čimer potem sodeluje pri sprejemanju regionalne zakonodaje.</p>
               <p>Ker tako, kot je v tem 14. členu zapisano - ta 14. člen je vezan tudi na 66. člen
               tega istega zakona, v zvezi s črtanjem tretjega odstavka v 66. členu, ki govori, da
               se pač te naloge, ki jih opravljajo upravne enote, prenesejo na pokrajino. To seveda
               pomeni nekaj časa dvotirnost, po treh letih pa je seveda konec te dvotirnosti in
               pridemo do želenega cilja enotirnosti ali pa seveda smo torej pripravljeni to
               enotirnost narediti že danes in takoj.</p>
               <p>Sam osebno nimam nobenih pomislekov, da ni možno prenesti vseh nalog, ki jih
               opravljajo upravne enote direktno in takoj na pokrajinsko zakonodajo. In če bi bilo
               to tisto, da prepriča opozicijo, da bo sodelovala v nadaljevanju sprejemanja te
               pokrajinske zakonodaje, bi bilo za mene sprejemljivo ta amandma podpreti. O tem smo
               govorili, tako kot sem že omenil, včeraj na tiskovni. Seveda pa vemo, da je bistvo
               vsega tega in odločitev pri tem podpiranju zakona o ustanovitvi pokrajin, to je pa
               tista 2/3 večina, ki jo je potrebno narediti.</p>
               <p>Kolegice in kolegi! Jaz sem prepričan, da se nam splača vložiti v to še nekaj napora,
               tako nam, ki smo tukaj v dvorani, in tudi tistim, ki so napovedali obstrukcijo;
               zaboga vendarle naj pridejo in povedo, kaj zares hočejo. Ker če ne, pa bomo to lahko
               oziroma bodo državljanke in državljani to resnično lahko razumeli kot enostavno
               politično špekulacijo, da te zakonodaje ne bo. In odgovornost potem glede na našo
               pripravljenost resničnega dela na tem, seveda politična odgovornost, pa potem
               definitivno ostane na političnih strankah, ki bodo to zakonodajo zavrgle in
               državljankam in državljanom ne dale možnosti boljšega razvoja. To se je pokazalo tudi
               od ustanovitve občin, od osamosvojitve in jaz pravim, tukaj je sedaj po 12-ih letih,
               odkar smo sprejeli lokalno zakonodajo, drugi najpomembnejši korak za to državo, za
               boljši, hitrejši razvoj in posledično s tem tudi dvig blaginje, dvig plač itd.
               Skratka, za tem stoji tako pomembna veriga razvoja, da je jaz ne bi usodil zaradi
               enega ali dveh členov zavreti.</p>
               <p>V koaliciji smo se zavedali pomena tega, zato smo tudi na matičnem delovnem telesu
               pustili odprte tako 14., 19. in 25. člen, seveda ko bomo prišli do tistih dveh, bomo
               tam spregovorili, kar je pa tudi čista politična odločitev. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Ampak hvala lepa predvsem za prikaz, kako se izkorišča Poslovnik
               in pa nastala situacija. Dovolite, da vas s tega mesta opomnim, v povezavi s 14.
               členom imamo dva amandmaja in ne enega, kakor govorite. In drugo, kar bi rad
               izpostavil, da nobenemu nadaljnjemu govorniku ne bom pustil, da tako grobo krši
               Poslovnik, kot je to storil kolega Pukšič. Od sedaj naprej bomo izključno govorili o
               vsebini posameznega amandmaja. Prosim, če govornik pove, kateri del člena skozi
               amandma govori, sploh pa bi prosil, glede na to, da so predstavniki tistih
               opozicijskih strank, ki so napovedali obstrukcijo, tudi povedali, zakaj so naredili
               obstrukcijo - zaradi pomanjkanja komunikacije in zaradi tega, ker ne morejo v nobenem
               pogledu uveljaviti, da to izpuščate iz nadaljnjih pogovorov. Nadaljujemo s seznamom
               prijavljenih. Pred tem pa kolega Jerovšek, proceduralno, izvolite.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Gospod predsedujoči, zelo me preseneča vaša reakcija na popolnoma korektno razpravo
               kolega Pukšiča. Še bolj sem pa presenečen, ker ste tekom današnje seje omogočili, da
               so tisti, ki so nas zapustili, v okviru svojih nastopov pokazali celotno paleto
               zavrnitve in anarhičnega pristopa, ki sploh ne spada k tej proceduri in sprejemanju
               te zakonodaje. Sedaj pa ste na po mojem zelo grob način zavrnili<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, vaš predlog?</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Zato prosim, da umaknete svoje opazke na račun našega kolega Pukšiča. Če boste tako
               vodili, potem ne bomo šli konstruktivno naprej.</p>
               <p>Mislim, da je ta razprava o pokrajinah tako pomembna, da se je tudi v okviru
               amandmajev treba nekoliko širše dotakniti problematike in si enostavno ne znam
               zamišljati takšne ozkosti, kot ste jo skušali tu prikazati. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, tudi vi ste kršili poslovnik. Še enkrat pa opozarjam vse poslance,
               ki se bodo prijavili k besedi, da bodo lahko govorili le o amandmaju in ničemer
               drugem. To je Poslovnik Državnega zbora, drage gospe in gospodje, ki ste ga vi
               sprejeli, in ta pravila igre ste sprejeli vi. Naslednji ima besedo kolega Drobnič.
               Izvolite.</p>
            </sp>
            <sp who="SDZ4:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa. Ta dva amandmaja se nanašata na enotirnost ali dvotirnost uprave. Tako da
               če si bom dovolil kakšno primerjavo, da me ne boste opozarjali, ali sem še v tem
               okviru razprave, ki jo določa člen oziroma amandmaji. Ampak sedaj imamo enotirno
               upravo, tako je sedaj, ker nimamo pokrajin, to je dejstvo. Sedaj pa želimo narediti
               tudi pokrajine in imeti hkrati enotirno upravo. Veste, to je konflikt upravljanja. To
               je temeljni konflikt upravljanja in ni zmogljivo, ni združljivo, prej ali slej bo
               prišlo do hudih težav.</p>
               <p>Ob tem se seveda postavlja vrsta vprašanj ob spremembah tega in potem tudi same
               smiselnosti, ali ni bila sprememba ustave temeljna napaka. Da, bila je temeljna
               napaka. To se zdaj kaže pri vseh teh dilemah, vprašanjih, težavah, ki se odpirajo. To
               je to. Ustavne spremembe so bile temeljna napaka, zato imamo sedaj seveda težave.</p>
               <p>Dvotirnost ali enotirnost, to je ključno vprašanje stroškov. In kaj želimo s temi
               spremembami, ki so danes na dnevnem redu? Kaj želimo s to upravo narediti, s to
               državo Slovenijo, z dvema milijonoma prebivalcev in 20 tisoč kvadratnimi kilometri?
               Da bi postala uprava cenejša, da bi postalo upravljanje enostavnejše, da bi bil
               dostop do storitev bolj prikladen za državljane, da bi bilo manj administracije. Ali
               odgovarjamo s tem zakonom na te izzive, na te želje, na te cilje, na ta pričakovanja
               državljanov? Samo to vas vprašam. To se moramo vprašati. Ali vsi ti zakoni, teh pet
               in še vseh nadaljnjih sprememb 45 ali 50, ki bodo sledile zaradi spremembe
               zakonodaje, ali vodijo do tega? To ni bilo pojasnjeno državljanov. Nekajkrat sem imel
               priložnost, skopo priložnost, da sem pojasnil, kaj pomeni enotirnost in dvotirnost in
               uvajanje pokrajin. Ni dodane vrednosti, torej veliko administrativnih in političnih
               mest zaradi tega nastaja, ker bo dvotirna uprava prej ali slej, prej ali slej, dragi
               moji, ker ne moreta biti dva neodvisna subjekta in imeti isto upravo. To je konflikt
               upravljanja.</p>
               <p>Težave bodo kaj urejati na pokrajinski, kaj na občinski, kaj na državni in kaj na
               evropski ravni. Saj to so amandmaji, kje so inšpektorji, kje so agencije - seveda,
               ker koncept ni jasen, potem se poraja nešteto vprašanj in želj, kaj bi kje bilo. Si
               predstavljate državljana, ne vem, bom rekel Zgornje Kungote, pa naj bo iz Cerknega,
               kaj bo uredil na občinski ravni, kaj bo na pokrajinski ravni, kaj bo na državni
               ravni, morda dobimo še kakšno evropsko raven, da se bo dalo tudi kaj urejati
               neposredno. Da se na Evropskem sodišču. A to bo poenostavitev? Ne! To ne vodi v
               poenostavitev, to vodi v zapletenost upravljanja, nepristopnost državljanov, in to je
               razlog, da ta zakonodaja ni primerna.</p>
               <p>Zapleti s skladnostjo zakonodaje. Ravno zaradi te razdelitve in razmestitve bo prišlo
               do težav pri skladnosti zakonodaje. Občinsko, pokrajinsko in državno. Ja, seveda!
               Sploh pa če bo eno in isto upravljanje, če bo enotirno upravljanje, kar je za moje
               pojme nezdružljivo.</p>
               <p>In nenazadnje tudi zasičenost z volitvami. Vsako leto, ko imamo volitve, je manj
               udeležencev na volitvah, in jih bo zagotovo še manj. Imeli bomo pač 14 novih
               skupnosti, v katere bodo državljani volili, vsa volilna opravila, potem bodo pač ti
               glavarji ali bodo predsedniki ali kar si že bodi, potem bo ministrska uprava, upravni
               delavci, ki bodo izvajali enotirno ali dvotirno upravo, agencije in tako naprej. In
               ti bodo morali tudi nekje domovati. Dokler ni narejenega doma, bodo težko kaj delali.
               To vemo, kako se te stvari odvijajo. Dokler nimajo miz in telefonov in interneta in
               mobilnih telefonov, ne bo šlo, vam povem, da ne. Tudi če ni nič profesionalno, torej
               poklicno, če se ne opravlja, pa se bo potem tako ali tako poklicno opravljalo, prej
               ali slej, vsak bo uredil svoje lastne vrste. To so stvari, ki jih bo treba plačati.
               Vprašati se moramo za učinkovitost vseh teh nadzorov in vsega tega. Ali bo kaj bolj
               zanimivo oziroma prijetno, prikladno za državljane? Utegne se zgoditi težava s
               pristojnostjo občin, zmanjševanje občine je definitivno zmanjševanje vloge države. To
               neposredno sledi iz teh sprememb. To je tisto, kar sem na začetku tudi poudaril. Če
               bi ne prišlo do ustavnih sprememb teh inštitucij, tega dvotirnega ali enotirnega
               vprašanja, vprašanj dvotirnega upravljanja ne bi bilo. Ne bi bilo potrebno posebnih
               volitev, posebnih uradov in tako naprej, da ne naštevam. In tako bi lahko pravzaprav
               lahko imeli tudi več teh pokrajin, brez dodatnih stroškov. Če bi državljanom tudi
               nalili čistega vina glede stroškov in kdo bo to pokril in jim jasno razložili, da je
               to stvar davkoplačevalcev, potem navdušenja za pokrajine gotovo ni.</p>
               <p>Spoštovane kolegice in kolegi! Slovenija je velika 20.000 kvadratnih kilometrov, 2
               milijona prebivalcev ima. Na osnovi izhodišč naj bi bilo 14 ali 15 pokrajin, kar je
               seveda težko dosegljivo. Si predstavljate to državo v EU in njeno moč v perspektivi.
               Njeno moč uveljavljanje enotnih interesov v EU ob takšni razdeljenosti. Jaz takšnih
               sprememb ne podpiram. Enotirnost ali dvotirnost pa ni vprašanje. Prej ali slej bo
               stvar pokazala, da je dvotirnost edina izvedljiva.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Besedo ima poslanec Kristijan Janc.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, predsedujoči. Spoštovani minister s sodelavci, kolegice in kolegi!
               Spoštovani predsedujoči! Upam, da ne bom šel preveč iz tega konteksta, ko ste kar
               malce grobo nakazali, kaj smemo in česa ne smemo v tem Državnem zboru. Pa vendarle
               bom poskušal spoštovati vaše navodilo. Žal mi je, tudi meni, zelo obžalujem, da tako
               pomembna zakonodaja, kot je pokrajinska, da v tem parlamentu ne sedi več poslancev,
               še posebej tistih, ki so tudi z ustavnimi spremembami podprli današnjo razpravo. Saj
               drugače je ne bi bilo. To je to, kar smo se skupaj odločili v tem Državnem zboru, in
               sedaj smo tukaj, kjer smo. Še bolj obžalujem to, da poslanska skupina, ki ima amandma
               k 14. členu, ko obravnavamo enotirnost, dvotirnost, kjer vemo, kje so zapleti in kjer
               se iščejo neki kompromisi. Verjamem, da bi morda tudi z njihovo vlogo pa z njihovimi
               dodatnimi argumenti morda celo našli kompromis k temu 14. členu, k temu amandmaju.
               Brez njihove vsebine sodelovanje pri tej razpravi težko najde, kaj je tisto, kar bi
               bilo še za njih tudi eventualno sprejemljivo. Take razprave si je težko predstavljam
               kot poslanec, ki najmanj deset let aktivno podpira pokrajinsko zgodbo v Sloveniji, ki
               je nujno potrebna. In nenazadnje, spoštovani poslanci, vaše poslanstvo je tudi to, da
               spremljamo to, kar počnejo slovenske občine, slovenski občinski sveti in ti so dali
               90% podporo pokrajinski zakonodaji. Tukaj je vaše poslanstvo tudi, da to podpiramo.
               Se pa strinjam, da tukaj iščemo kompromise, kako in na kakšen način da. Torej ni
               vprašanje pokrajinske zakonodaje da. Po mojem temeljnem prepričanju da ustavne
               spremembe in skoraj 9% podpora občinskih svetov občin v Sloveniji je da. Kako pa čim
               bolj optimizirati to, je v bistvu sedaj je bila danes ta razprava. In tudi 14. člen
               je eden tistih pomembnih, ki govori o enotirnosti takoj ali kasneje. To je stvar
               kompromisov. Ena varianta je takoj, druga varianta je postopnost. Mi smo ali pa v teh
               številnih usklajevanjih, ki jih je bilo, verjemite mi, toliko še nikoli o nobenem
               zakonu v Državnem zboru v tem mandatu. In prav, da jih je bilo, ker gre za tako
               pomembno temeljno vprašanje, gre za eno po mojem najbolj vsebinsko paleto zakonov, ki
               bodo na nek način dali tisto, za kar smo tudi konec koncev številni poslanci v tem
               Državnem zboru podprli ustavne spremembe. Sedaj pa v bistvu počnemo tisto, kar se zdi
               meni zelo obžalovanja vredno, da to poslanstvo nekateri poslanci v tem trenutku kar
               enostavno in odpovejo sodelovanje, ker niso vse<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Kolega Kristijan Janc, jaz sem dal prej opozorilo, da bom dovolil razpravo samo v
               povezavi s členom, kakor nam veleva Poslovnik Državnega zbora. Izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Torej težko je razpravljati o 14. členu v poslanski skupini, ki ni prisotna, in ki je
               sicer napisano, da amandma<gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Ne razpravljamo o poslanski skupini, razpravljamo o amandmaju. Prosim, če se tega
               zavedate vi in vsi ostali bodoči govorniki.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Ja, v redu, spoštovani predsedujoči. Verjamem, da boste imeli enak odnos tudi do vseh
               poslancev v Državnemu zboru, ne samo do nekaterih, do katerih imate takšnega,
               nekateri pa lahko govorijo kadar hočejo, kaj hočejo in žalijo katerega hočejo. Tudi
               takrat bi jim morali vzeti besedo. Če mi ne dovolite besede več naprej, potem težko
               razpravljam, ker sem svoje povedal, kaj je moje težišče, in da to v bistvu upam in
               verjamem, da poslušajo kolegi iz opozicije, ki obstruirajo. Naj se vrnejo v Državni
               zbor, čim prej, prekličejo svoj sklep, da nadaljujemo razpravo in iščimo optimalno
               rešitev tega amandmaja in tudi ostalih v dobrobit tistega, za kar Slovenija po mojem
               stopa na pravo pot, da dobimo takšno pokojninsko zakonodajo, pokrajinsko, ki bo všeč
               tudi tistim poslancem, ki sedajle sedijo zunaj parlamentarne razprave. Hvala lepa.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Dovolite še enkrat. Res je, razprava o pokrajinah, o celotnih treh
               zakonih, predvidenih šestih zakonih, je bila dolga v Državnem zboru. Ampak delu
               poslancev, ki so danes napovedali obstrukcijo, ni bilo omogočeno konstruktivno
               sodelovanje, kar pomeni, da niso mogli uveljavljati tudi svojih pogledov. Danes smo
               več kot prijazno skušali najti kompromis za to, da so vsi poslanci prisotni pri
               obravnavi. Imeli smo troje glasovanj. Sklical sem delovni posvet, gospodje in gospe,
               ampak ni se našlo tega konsenza, zato vas prosim, držite se teme današnje razprave.
               To so amandmaji. Ne razpravljati o Poslanski skupini Zares, ne razpravljati o vseh
               ostalih poslanskih skupinah, ki so napovedale obstrukcijo, kar je njihova pravica.
               Povedali so razlog, ampak vsebina je pa še zmeraj v Državnem zboru danes in tu, to so
               amandmaji. Besedo ima poslanec Mikolič. Izvolite, prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo. Pri teh dveh amandmajih k 14. členu je prav, da se vprašamo, kaj še
               lahko z vidika racionalnosti naredimo glede možnih pojavov nepotrebne birokracije.
               Tudi sam smatram, kot so že nekateri pred mano dejali, da nista ta dva amandmaja
               odločilna oziroma ne bosta odločilno vplivala na to, ali je zakon dober ali ni dober.
               Meni samemu ni všeč, da nekako nista ministra, minister za lokalno samoupravo in
               minister za javno upravo našla skupni jezik glede tega področja in je pravzaprav zdaj
               v enem prehodnem obdobju tako imenovani, jaz to pravim, polovični dvotirni sistem. Bi
               pa rad to povedal, da je bistveno to, da tisti del nalog iz upravnih enot, se pravi
               gospodarstvo, okolje in še nekateri, kjer se pa da zadeva racionalizirati, se pravi
               tu se prenaša na pokrajine in z vidika kadrov sem tudi prepričan, da se bo tu v tem
               smislu marsikaj naredilo. Bil bi pa zelo proti temu, da bi se pa kar se tiče storitev
               za bodisi občane, občanke oziroma krajanke, krajane poslabšala storilnost z uvedbo
               pokrajin. To nam pa pravzaprav v tem prehodnem odboju nekako zagotavlja to, da te
               upravne naloge se bodo tudi z vidika lokacij izvrševale tam, kjer se danes.</p>
               <p>V Poslanski skupini Nove Slovenije smo vedno zagovarjali pri vseh razpravah
               predstavitev in usklajevanj naše stališče, da se ne sme poslabšati z uvedbo pokrajin
               dostopnost do storitev, ki jih nujno rabijo občanke in občani. In mislim, da nista
               bistvena ta dva amandmaja glede sedaj velikega govora o enotirnem in dvotirnem
               sistemu, ker tudi sam pričakujem, če že bomo sprejeli zakonodajo o pokrajinah, da se
               bo tudi to področje čim prej preneslo na pokrajine. V tem prehodnem obdobju je pa za
               to področje samo ta razlika, kot bi naj bila takrat, ko se bo preneslo na pokrajine
               kdo bo šef temu kadru, ki je sedaj in naj bi v prehodnem obdobju tudi bil na upravnih
               enotah.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Besedo ima poslanka Breda Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik.</p>
               <p>Moram reči, da je ta amandma pisan tako, kot bi ga morali napisati in predlagati člen
               že tudi sami predlagatelji zakona. Dejstvo je, da zdaj mi lahko rečete, da ne ravnam
               prav, ampak treba je vedeti, da je ta člen izrazito povezan s prehodnimi in končnimi
               določbami prihajajočega zakona in da je to eden od argumentov, zakaj bi bilo dobro,
               da bi s tem zakonom tudi počakali.</p>
               <p>Dejstvo je, da samo pristojnosti gradbene in cestne inšpekcije prenašati na
               pokrajinske organe, je traparija. Dejstvo je, da ves inšpekcijski nadzor zadev, ki se
               izvajajo na območju pokrajine, bi moral biti že sedaj organizacijsko tako peljan, da
               bi bila možna koordinacija inšpekcijskih organov. Tako kot sedaj inšpekcije
               funkcionirajo, je totalen kaos in dokaz nesposobnosti te države, da bi organizirala
               nadzor nad dogajanji v vsakdanjem življenju, v delu, v gostinstvu, kjerkoli pač že, v
               delovnih razmerjih. To, kar se dogaja pri nas v Sloveniji, ko se en inšpektor z
               drugim ne znata zmeniti in iti skupaj na pregled posameznega področja, to je stvar,
               ki kaže na nesposobnost organizacije upravnega dela. Tukaj mislim, da ta amandma
               omogoča, da bo lahko v okviru pokrajine kompletni inšpekcijski nadzor, govorim o
               drugem amandmaju k 14. členu, da bo lahko koordiniran, da bo recimo pri nekem
               nadzorovanem subjektu lahko šla na teren gradbena, okoljska, zdravstvena, delovna,
               davčna inšpekcija in tako naprej, čeprav davčna inšpekcija seveda ne more biti v tem
               okviru, ker je pa dejansko centraliziran državni organ, ampak se bodo lahko z enim
               sami inšpekcijskim organom še dogovorili o koordiniranem nadzoru posameznih
               subjektov, ki ni nujno, da so kršitelji. Vendar pa, ko se gre na pregled, je dobro,
               da se ta pregled opravi na podoben način, kot se delajo preventivni pregledi,
               zdravstveni pregledi ljudi. Zaradi tega, da se lahko celoten subjekt pregleda od nog
               do glave in ugotovi, ali je karkoli takega, kar bi bilo treba popraviti pri ravnanju,
               ali je vse res <q>"cokn-pok"</q> v redu. Dejstvo je, da se danes vidi, recimo, pri
               policijskem nadzoru, ki je neprestano na udaru tudi javnega mnenja, da sami policisti
               marsikdaj ne morejo opraviti tistih stvari, ki bi jih lahko opravili skupaj z drugimi
               nadzornimi organi. Nikoli ne more en nadzorni organ odpraviti vseh napak, ki jih
               lahko pri svojem pregledu ne zazna, vendar zaradi tega, ker ni pristojen za tiste
               druge stvari, enostavno ne more delati.</p>
               <p>Drugo, kar bi rekla, je pa to, da je tudi predlog, da je v prvem amandmaju v prvem
               odstavku bolj širše zajet prenos pristojnosti z državnega nivoja na pokrajinskega, to
               se pravi prav državnih pristojnosti na pokrajinski nivo, je po mojem mnenju boljše
               zaradi tega, ker bo potem omogočeno v tako imenovanem tehničnem zakonu zajeti res vse
               tiste pristojnosti, ki jih je treba z državnega nivoja prenesti v izvajanje, v
               izvrševanje na pokrajinsko raven, da bo ta pokrajina lahko delala v korist in
               predvsem v interesu prebivalcev pokrajine, ne pa zaradi tega, da bo razbremenila
               državni aparat in da bo lahko del stroškov izvajanja državnih pristojnosti šel na
               nižji nivo in bo morda zaradi tega državni proračun videti nekoliko bolj shujšan.
               Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Bojan Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. V svojem prvem nastopu se nisem opredelil do drugega amandmaja, ampak
               kolegica Pečan je povedala osnovni smisel tega amandmaja. Pomembno je, da imamo nekje
               združene inšpekcijske službe, tako da jih je mogoče koordinirati. Prevečkrat smo
               danes v življenju priča dogodkom, ki bi jih tesno povezali z inšpekcijskimi službami.
               Pa tisti, ki želijo ukrepati, naletijo na prevelike ovire. Ko iščejo določenega
               inšpektorja, ga ta napoti na drugega, ko najdejo tega, ga ta pošlje k tretjemu, ta k
               četrtemu. Uporabniki teh inšpekcijskih storitev enostavno ostanejo brez moči in brez
               rešitve.</p>
               <p>Kar pa se tiče prvega dela, se pravi prvi amandma, je pa ugotovitev, da sedaj
               obstoječi člen zakona, torej 14, govori o tem, da bomo imeli enotirni sistem. Je pa
               pomembno, da v prehodnih določbah določamo 31. december 2011. Torej je čas za
               razmislek za preostali del nalog, ki jih v tem trenutku ne bi prenesli v izvajanje
               pokrajin. Jaz bi želel slišati tu tudi ministrovo stališče in končni rezultat
               usklajevanj med ministrom Virantom in njim glede enotirnega sistema. To bi bilo dobro
               slišati. In seveda je zaželjeno slišati tudi odnos Vlade oziroma ministra do drugega
               amandmaja, ki dejansko prispeva k temu, da bi nadomestili tekst, ki je zdaj napisan,
               <q>"naloge inšpekcijskega nadzora na področju cest, ki jim zakon, ki ureja javne ceste,
               daje regionalni pomen,"</q> da poleg tega v ta člen vnesemo tudi ostale inšpekcijske
               službe, kot so zapisane v amandmaju. Danes je težava, in veliko vas je opozarjalo na
               to, da nekateri poslanci ne sodelujejo. V dilemi je verjetno tudi podpredsednik
               Državnega zbora, ki je član ene izmed opozicijskih skupin, ki obstruirajo, ampak
               vseeno vodi sejo Državnega zbora. Jaz temu ne oporekam, da ne bo narobe razumljeno.
               Ampak prevečkrat je bilo danes omenjeno, da smo poslanci, ki smo podprli spremembo
               ustave, zdaj zavezani, da sprejmemo, karkoli nam boste ponudili. Naj bo to danes že
               moja druga primerjava, če smo takrat nekako sprejeli pokrajinsko zaroko s spremembo
               ustavnih členov, to seveda pomeni, da smo se dogovorili, da bomo v doglednem času
               naredili tudi naslednji korak. Pa do tega verjetno ne bo prišlo, ker eden izmed
               partnerjev, in to je koalicija, hiti s tem zato, ker je cilj zgolj poroka, zgolj
               pokrajine, cilj, da se dogodek naredi, ne pa potem rok trajanja same izvedbe tega
               dejanja.</p>
               <p>Težave so zaradi tega, ker ne prisluhnete, in tudi s strani predsedujočega je bilo to
               danes kar nekajkrat pojasnjeno - ne prisluhnete argumentom opozicije in dejansko
               niste pripravljeni na sodelovanje, kot si ga želimo mi v opoziciji.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Štebe, imate besedo.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Spoštovani gospod minister, kolegice in kolegi!
               Najprej bi prosil gospoda predsedujočega, da je toliko benevolenten tudi do mene, kot
               je bil do zadnjih dveh razpravljavcev, ki sta govorila tudi o drugih zadevah in ne
               samo strogo o amandmaju, ki je v razpravi.</p>
               <p>Ta prenos upravnih funkcij, zgodba o tem prenosu se vleče že od leta 1994, ko se je
               želelo ob uvedbi lokalnih samoupravnih občin tisti del komunalnih, do takrat
               komunalnih občin, ki so vsebovale tudi ta upravni del, urediti na način upravnih
               okrajev. Oba projekta sta bila seveda razvodenjena na način, da so bile občine več
               ali manj določene v Državnem zboru, uvedba upravnih okrajev pa ni bila možna, se ni
               realizirala. In smo tik pred tem, da pač ta projekt uvedbe pokrajin, kot jih sedaj
               imenujemo, tudi uvedemo. In ravno ta prenos upravnih oziroma organiziranost upravnega
               dela države na regionalnem, pokrajinskem nivoju ali okrajnem nivoju, kakor hočete, je
               pravzaprav bil vedno srž problema in tudi zelo različnih interesov. Tako je projekt
               leta 1994 v tem smislu propadel. Podobni poskusi so bili tudi kasneje, da bi se
               število upravnih enot zmanjšalo na neko spodobno število. Še v letu 2003, tudi za
               časa Drnovškove vlade kot v letu 1994, so bili ti poizkusi opravljeni, pa potem
               nerealizirani. Amandma, ki pravzaprav želi, da se takoj ob uvedbi pokrajin prenesejo
               tudi vse upravne naloge na pokrajinski nivo, je seveda dobrodošel po mojem mnenju, po
               mojem trdnem prepričanju, kar pravzaprav sedanji predlog zakona tudi omogoča. Če
               boste imeli Vlado naslednje leto, boste to lahko tudi takoj storili. Sem pa skoraj
               prepričan, da v primeru, da bi bilo določilo, da se to prenese takoj, brez prehodnega
               obdobja, da bi imeli tukaj zagotovo amandmaje v nasprotnem smislu sedanje urejenosti,
               pa ne samo amandmaje, tudi podpise sindikatov, da je to nedopustno. Zagotovo bi imeli
               tukaj še kaj več, kot samo en preprost amandma, ki je v smislu na koncu koncev
               zmanjševanja državne uprave. Rešili bi se takoj vseh načelnikov, teh, ne vem koliko,
               56, 58 upravnih enot, ki so med seboj zelo nesorazmerne in bi bili v organiziranosti
               pokrajin veliko bolj sorazmerni, glede na sedanje razlike, velike razlike med
               upravnimi enotami, po velikosti in številu uslužbencev in številu storitev, ki jih
               opravljajo. Pokrajine kot take in tudi ta odločitev o prehodnem obdobju število
               pokrajin, je politična realnost, ki je bila zelo zelo usklajevana in razpravljana ne
               samo med poslanskimi skupinami, tudi preden se je spremenila ustava, ampak tudi na
               terenu. Zelo veliko je bilo pogovorov in usklajevanj na terenu. Minister je bil, pa
               ne samo on, na terenu in se je zelo veliko pogovarjal z ljudmi. Mislim, da je to ena
               od političnih in upravnih realnosti. Gre pravzaprav tudi za ljudi in brez možnosti
               pretehtanega prenosa in tudi časovno pretehtanega prenosa, te stvari ni smiselno
               forsirati, kot se po domače reče. Je pa zadeva nekoliko nekonsistentna v smislu, ja,
               s samo zakonodajo dajmo še malo počakati in razmišljati, ampak pristojnosti in naloge
               upravnih enot pa prenesimo takoj na pokrajine. Ni tukaj neke konsistence v
               razmišljanju. Mislim, da je sedanji zakon neka usklajena politična realnost in da bo
               sam razvoj pokazal, da bo še marsikaj potrebno storiti, tudi tisto, kar je bilo že
               omenjeno, zakaj ne bi prenesli vse, kar je sedaj na regionalnem nivoju in je stvar
               državne uprave, ki zadeva ali fizične ali pravne subjekte v občinah, ne govorim zdaj
               o vseh agencijah in tako naprej, zakaj ne bi tega prenesli potem na nivo uprav
               pokrajin, teritorialno poenotili, pravzaprav pa vse niti ni treba prenesti, določene
               stvari se bodo samo geografsko uokvirile, kajti država ima ogromno različnih
               porazdelitev na pokrajine. Same upravne enote bodo sedaj v enaki obliki z določenim
               prehodnim obdobjem lahko prešle v okvir pokrajin tudi pod vodenje predsednika in
               direktorja pokrajine. Velik manjko, po mojem mnenju, pri teh prenosih in zanimivo je,
               da v tem smislu ni amandmajev, je, da bi se predvsem v ekonomskem smislu,
               gospodarskem smislu bilo smiselno tehtno pogovarjati o organiziranju gospodarskih
               javnih služb na nivoju pokrajin. To še čaka prihodnje upravljavce in zakonodajalce.
               Jaz v tem amandmaju ne vidim neke nove pridobitve, neke nove vsebine, o kateri bi se
               bilo bolj smiselno tehtno pogovarjati. Sedanje besedilo zakona omogoča tudi to, kot
               je že to zelo dobro razložil kolega Černač.</p>
               <p>Jaz tega amandmaja glede na to razmišljanje, ki sem ga dal in tudi razmišljanje
               nekaterih ostalih kolegov, ne bom podprl. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolegice Breda Pečan, je res potrebno proceduralno?</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Res. Gospod podpredsednik, jaz bi prosila, če bi gospoda Štebeta opozorili, da se ne
               drži člena in amandmajev, o katerih smo govorili, od sedmih minut in pol, kar je
               govoril, je najmanj pet minut govoril o amandmaju k 66. členu in ne k 14. členu tega
               zakona. Naj si pogleda, kaj piše v 66. členu in kaj piše v amandmaju k 66. členu in
               bo razumel, zakaj ta proceduralni predlog.</p>
               <p>In drugo, jaz sem govorila o povezavi med členi, 66. in 14., in tudi o povezavi med
               tem amandmajem in zakonom, ki prinaša prenašane pristojnosti. Tako da mislim, da je
               treba biti potem pravičen res do vseh.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Zgleda da ima sleherni v tej dvorani občutek, da sem do njega nepravičen. Jaz sem
               razumel razpravo kolega Štebeta v povezavi s 14. členom. Besedo pa ima poslanec Samo
               Bevk. Izvolite.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! V zvezi s 14. členom, ki
               govori o prenesenih državnih nalogah, in amandmaji v zvezi s tem, je moja teza, da
               bodo z novimi pokrajinami pridobili le novi centri teh novih 14 pokrajin, vsa ostala
               območja pa bodo po mojem mnenju nazadovala oziroma potegnila krajši konec. Tako
               zgleda, da ta projekt podpirajo le še v teh 14 središčih. Kaj pa v več deset drugih
               centrih? Mislim na več kot 40 nekdanjih občinskih središč oziroma takratnih
               komunalnih občin, ki smo jih imeli pred reformo lokalne samouprave leta 1994. Centri
               oziroma nekdanje občine, kot so bile Idrija, Tolmin, Ajdovščina, Sežana, Piran,
               Izola, Ilirska Bistrica, Škofja Loka, Radovljica, Jesenice in Tržič, bodo nazadovali,
               če naštejem samo tista središča s Primorske in Gorenjske. Od leta 1990 je vseh teh 40
               in več centrov, središč in komunalnih občin izgubljalo vrsto pristojnosti in z njimi
               finančna sredstva ter kadrovske potenciale. Kar naštejmo, šle so davčne uprave, šle
               so geodetske uprave, izpostave za obrambo, inšpekcijske službe, sedaj se bodo
               reorganizirale še upravne enote ter prenesle vrsto dejavnosti na upravne okraje
               oziroma te nove pokrajine. Kaj bo, recimo, s centri za socialno delo, pristojno
               ministrstvo je hotelo že pred letom dni zadevo reformirati, pa zavodi za zaposlovanje
               in tako dalje. Skrbi nas v takih središčih tudi, kaj bo z zdravstvom, kaj bo s
               srednjim šolstvom, z ljubiteljsko kulturo. In ko smo dobili v roke osnutek tehničnega
               zakona, smo ugotovili celo, da je Ministrstvo za gospodarstvo dobilo nalogo, da
               prenese problematiko zapiranja slovenskih rudnikov na pokrajine. Zato tudi ob
               današnji razpravi - žal tu ni treh opozicijskih poslanskih skupin - pogrešam vaše
               kolege, gospod minister, iz Vlade, kajti to so zakoni, ki se praktično dotikajo vseh
               resorjev. In ne vem, zakaj bi samo vi nosili breme tega projekta. Mislim, da bi celo
               predsednik Vlade moral tu med nami sedeti. Konec koncev pa tudi preveč silite s to
               spremembo zakonodaje. Ne vem, zakaj ta trmoglavost, da je treba te zakone sprejeti do
               konca letošnjega leta. Mislim, da je bil velik uspeh že to, da smo v tem mandatu
               spremenili ustavo in da smo sploh omogočili sprejem oziroma ustanovitev pokrajin.
               Popolnoma mirno bi lahko spreminjali in sprejemali to zakonodajo do konca tega
               mandata, se lepo poslovili od tega mandata in leta 2010 v teh zakonih zapisali, da
               uveljavimo te nove pokrajine in ne bi bilo nobenega hitenja in dvorana bi najbrž bila
               tudi bolj polna, kot je sedaj. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim ministra Žagarja.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. Mogoče bi se najprej dotaknil tega izvajanja na koncu, zakaj se zdi
               smiselno sprejeti zakonodajo še v tem mandatu. Ker se bojim, da če ne bomo v tem
               mandatu zakonodaje sprejeli, potem se bo lahko ponovila zgodba o tem, da se že
               pogovarjamo več kot 10 let o pokrajinah, pa jih še vedno nimamo, in bo naslednjih 10
               ali 15 let preteklo, pa pokrajin ne bo. Jaz tudi menim, da je na nek način takrat, ko
               se je spreminjala ustava, ki pravzaprav omogoča vse te postopke, bila sprejeta zaveza
               celotne politike v Sloveniji, ki tudi skupaj s stroko ugotavlja, da so za nadaljnji
               hitrejši razvoj Slovenije potrebne pokrajine, ravno šla v tej smeri, da se te stari
               izpeljejo v tem mandatu. Zaradi samih postopkov je potrebno, da se po tej tekoči
               dinamiki zakonodaja tudi sprejema in se bo sprejemala še sigurno do konca letošnjega
               leta, pa verjetno tudi še kakšen zakon tudi v naslednjem letu. Ne predlagamo pa
               nikjer kakšnih pospešenih postopkov, ker res želimo, da je zakonodaja čim bolj
               pripravljena in v tem smislu smo tudi opravili in imamo namen opravljati številna
               usklajevanja tudi v prihodnje.</p>
               <p>V navezavi s tem, kar je tudi gospod Bevk povedal, tudi v povezavi s 14. členom, je
               dejstvo, da so se v tem času zgodili, pa nimamo pokrajine, tako rekoč tihi prenosi
               posameznih inštitucij v centre. Prepričan sem, da s sprejetjem te zakonodaje, z
               ustanovitvijo pokrajin in tudi tako, kot smo stvari v zakonih definirali, bo bistveno
               težje tihe prenose v tistem delu, ki je še ostal, narediti oziroma jaz sem celo
               prepričan, da z ozirom na to, ker se prevzema tudi ta del razvojne politične
               odgovornosti v posameznem okolju, da se zna zgoditi skozi to kakšen obraten prenos.
               Ne nazadnje tudi zaradi tega, ker v zakonu posebej poudarjamo in garantiramo, tudi z
               amandmajem je bilo to še posebej dodano, da se mora kvaliteta storitve in postopno ta
               storitev v posameznih okoljih ohraniti in verjetno je to tudi smisel te zakonodaje. V
               tej smeri jaz stvari gledam v pozitivni smeri. Tudi prepričan sem, tudi iz izkušenj,
               ki sem jih pridobil pri delovanju na področju lokalne samouprave, da skozi te
               mehanizme, ki jih zakonodaja omogoča oziroma uvaja, bo mogoče bistveno lažje te
               stvari na tak način sprejemati. Je pa res, da v tem smislu bo del odgovornosti
               sigurno prenesen na pokrajine tudi v smislu politične odgovornosti. In verjamem, da
               bodo takrat tudi aktualna vodstva temeljito premislila, preden bodo na tiho prenašala
               nekatere inštitucije. Ponavljam še enkrat, v zakonu garantiramo, da se pa kvaliteta
               storitev in dostopnost do storitev ohranita, to še posebej poudarjam, ker se to
               velikokrat v javnosti tudi napačno interpretira, ljudje bodo še vedno hodili na tiste
               lokacije po dokumente, na katere so šli tudi danes, z e-upravo, z vsemi ostalimi
               pridobitvami moderne družbe pa mislim, da bo to možno še hitreje postoriti.</p>
               <p>Kar zadeva enotirnost in dvotirnost. To so standardna vprašanja, ki se postavljajo.
               Jaz mislim, da je v tem delu zakon zelo jasen. Zakon predvidena enotirni sistem. Je
               pa res, da je predvideno zaradi obsega tega dela postopno sprejemanje in seveda
               enotirni sistem je tudi smiseln z ozirom na število pokrajin in tudi v tem smislu, da
               se skozi to zagotovi, da se ob nastanku pokrajin administracija ne povečuje,
               ponavljam še enkrat, se ne povečuje. In se ne povečuje tudi obseg financ, torej ni
               dodatnih obremenitev. Verjetno se bomo tega dotaknili še pri naslednjem zakonu. Ampak
               je operacija finančno nevtralna, kar smo tudi pokazali skozi sklep, ki je bil sprejet
               na Vladi, kar zadeva projekcije pokrajinskih proračunov za leto 2009 in pa prenosa
               kadrov na pokrajine. In jaz sem prepričan, ampak to je seveda ponovno odvisno od
               učinkovitosti posamezne uprave, da je mogoče tukaj narediti celo pozitiven premik z
               optimiziranjem uprave, z racionalnim vodenjem uprave in tudi z iskanjem racionalnih
               rešitev ob enaki kvaliteti zakonodaje na tem upravnem področju, ker namreč v tem delu
               seveda je še vedno nadzorstvena funkcija in sprejemanje zakonodaje v pristojnosti
               države, je možno tukaj tudi narediti kakšen prihranek. To nam ne nazadnje kažejo tudi
               občine, ki so tudi skozi delovanje, praviloma so vse bistveno bolj učinkovite, ampak
               so pa seveda tudi med njimi razlike in so nekatere še bolj učinkovite tudi iz tega
               dela. In je tukaj možno iskati tudi prihranke oziroma skozi ta del iskati tudi
               razvojne možnosti. Razvoj je pa bistvo pokrajin, tega se pa moramo zavedati.</p>
               <p>In ko se pogovarjamo, zakaj pokrajine, ker je pač to bilo že tudi izpostavljeno,
               potrebno je povedati, da z uvajanjem pokrajin približujemo odločanje ljudem, skozi to
               bo sigurno bolj učinkovito, pomeni normalno tudi decentralizacijo, tudi finančno in
               siceršnjo, skladnejši regionalni razvoj, pospešitev tega dela. In če zdaj to
               plastično predstavimo na konkretne projekte, jaz sem prepričan, da če bi že recimo
               danes imeli pokrajine, nekje 10 let, pa če bi vzel za primer recimo Koroško, da bi
               bil projekt tretje razvojne osi bistveno dlje pripeljan, kot je pa mogoče v tem
               trenutku, kjer se stvari sicer premikajo, vendar bi že danes verjetno vsaj v enem
               delu tretje razvojne osi se lahko vozili, ker bi bila pokrajina tista, ki bi imela ta
               del odgovornosti in bi lahko seveda skozi prioriteto, ki jo daje temu projektu, pač
               stvari hitreje tehle. In to velja za številne druge projekte, ki presegajo občinski
               okvir in ki jih v tem trenutku pač vodijo s strani države, seveda ob sodelovanju
               lokalnih okolij, vendar so v tem smislu bistveno bolj odtujeni. Skozi ta vidik in
               tudi skozi samo demokratizacijo družbe in vse ostalo je seveda uvajanje pokrajin
               nujno in v zakonu so seveda številna vprašanja zajeta.</p>
               <p>Kar zadeva upravnih enot, tudi kar zadeva Vlado, normalno tudi v Vladi se pojavljajo
               različna mnenja pri posameznih vprašanjih, strokovne diskusije sigurno potekajo,
               vendar je zakon v tem delu jasen. Predvidena je postopnost prenosa, predpostavljen je
               skrajni rok kot ta del postopnosti prenosa, in na dolgi rok pomeni to sedaj enotirni
               sistem, ki ga je pa možno tudi hitreje izpeljati, vendar bo to tudi pokazal čas in
               tudi zato je smiselno, da se zakonodaja sprejme, da bo v naslednjem letu v smislu
               operativnih priprav na pokrajine, drugačna zgodba, kot je bila takrat, ko smo
               sprejemali občine. Ko so se občine uvajale, so bile že volitve izpeljane, pa še ni
               bilo zakona o financiranju občin. Mi pa želimo, da je to enoletno obdobje, kjer se
               bodo stvari naslednje leto lahko še tudi operativno konkretno, ne lahko, ampak se
               bodo tudi konkretno operativno pripravile.</p>
               <p>Kar zadeva drugi amandma. Zakon predvideva, omogoča prenos tudi ostalih funkcij
               državne uprave na pokrajine. In menim in se lahko tudi strinjam, da je smiselno,
               ampak tudi tukaj mi imamo dvofazni postopek, da je smiselno tudi razmišljati o
               zaokroževanju, smiselnem zaokroževanju recimo v nadaljnjih postopkih inšpekcijskih
               služb. Je pa res, da smo mi v tem trenutku, kar zadeva upravnih enot in kar zadeva
               inšpekcijskih služb, predlagali v zakonih prenos tistega dela teh vsebin, ki so
               povezane z razvojnimi nalogami, ki bi jih naj pokrajine prvenstveno prevzele. Se pa
               strinjam s tem, da je v nadaljnjem smiselno razmišljati tudi v tem delu. Je pa res
               vprašanje, ali je zaradi obsega te operacije smiselno to narediti takoj in odločitev
               na vladni ravni je bila o postopnosti tega prenosa. Hvala.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi pa vabim poslanca Marjana Drofenika. Izvolite.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Hvala lepa. Spoštovani predsedujoči, gospod minister, poslanke, poslanci! Upam, da se
               bom skušal izključno držati pripomb na člen, amandmaju na 14. člen. In sicer, rekel
               bi takole, da se mi zdi, da 14. člen, ki je predlagan za prenesene državne naloge,
               dovolj dobro ureja prenos nalog in tudi, bom rekel, uvaja to tako imenovano
               enotirnost in ohranja tisto, kar si predvsem tudi v naši stranki želimo, da bodo vse
               funkcije ostale tako blizu oziroma tam, kjer so pravzaprav danes, seveda pa pod
               drugačno pristojnostjo, pod pristojnostjo pokrajine. In pravzaprav se mi ne zdi ravno
               primerno, da bi pravzaprav ta člen bistveno spremenili.</p>
               <p>Pri drugem amandmaju, ki govori o prenosu inšpekcijskega nadzora iz državne
               pristojnosti v pristojnost pokrajine, bi pa rekel predvsem tole, mogoče se tudi
               motim, vendar jaz se še spomnim obdobij, ko v stari komunalni ureditvi so bile
               praktično vse inšpekcije v okviru starih občin, tam nekje do 1991. leta, in moram
               reči, da je bil takrat argument prenosa inšpekcij na državo ta, da je bila prevelika
               zlizanost, če se ne motim, mislim, da je bil to eden od argumentov inšpekcij z
               lokalnim okoljem in lokalni vplivi na inšpekcijske službe. Mislim, da če hočemo biti
               relativno resna država, da je treba imeti to hierarhijo, kdo je nad čem pristojen
               oziroma kdo s kom upravlja. Jaz mislim, da je pravzaprav zahteva po tem, da bi se vse
               inšpekcijske službe prenesle na regionalni nivo, kljub vsemu malo pretirana.</p>
               <p>Jaz bom proti tema dvema amandmajema.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Želi še kdo razpravljati v povezavi z dvema amandmajema k 14. členu?</p>
               <p>Kolega Jerovšek, izvolite.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Moram reči tudi, da se zavedam političnega konteksta strank, ki so predlagale ali pa
               ki je predlagala ta dva amandmaja in potem ne sodeluje v razpravi. Gre za poskus,
               ampak pri tem podobno ravna celotna opozicija in moram reči, da se zavedam, da želijo
               iz razprave o pokrajinah narediti tukaj v parlamentu pogrebno mašo za pokrajine. Tudi
               to je mogoče. Samo bodite odkriti, bodite odkriti, eni podajajo predloge, amandmaje,
               ki jih ne želijo braniti. Želijo narediti čim bolj kompliciran sistem in želijo, da
               bi bila zakonodaja dejansko nekonsistentna, da bi takoj potem imeli možnosti za
               napadanje. Tudi sam se zavedam, da so to zelo resna vprašanja, ki bi jih moral
               braniti oziroma o njih razpravljati celoten parlament. V tej fazi je obstrukcija
               enostavno nerazumljiva. <gap n=".."/><stage xml:id="Redna-32-2007-10-24.stage18">/Opozorilni znak za konec razprave./</stage><gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Jerovšek, jaz sem vas prekinil, ker se bom držal načela, ki sem
               vam ga povedal na začetku seje.</p>
               <p>Želi še kdo v povezavi s 14. členom, prvim ali drugim amandmajem k 14. členu? 14.
               člen. Kolega Pukšič, umirite se prosim. 14. člen. <gap n="..."/><stage xml:id="Redna-32-2007-10-24.stage19">/Oglašanje v ozadju./</stage><gap n="..."/> Kolega
               Pukšič, umirite se, prosim.</p>
               <p>Kolega Petek boste <gap n="..."/><stage xml:id="Redna-32-2007-10-24.stage20">/Oglašanje v ozadju./</stage><gap n="..."/> Kolega Petek boste govorili<gap n="...."/></p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Proceduralno. Glede na to, gospod podpredsednik, da vaša poslanska skupina obstruira
               to sejo mislim, da je vprašljivo, ali lahko vi vodite sejo Državnega zbora.
               <gap n="..."/><stage xml:id="Redna-32-2007-10-24.stage21">/Oglašanje v ozadju./</stage><gap n="..."/></p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Sejo vodim jaz in jo bom vodil še 10 minut, pozneje dobim zamenjavo. Lahko preidemo
               na 16. člen? Izvolite, kolega Černač.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Prej sem dvignil roko, pa me verjetno niste opazili. Ne vem, to je sicer vaša
               odločitev, ampak mislim, da ni bilo rečeno nič takega s strani nobenega od kolegov in
               kolegic, da ne bi bilo mogoče voditi te razprave. Tudi mislim, da se je kolegica
               Pečanova po nepotrebnem prej razburjala. Tudi sama je govorila o stvareh, ki so šle
               malo izven tega konteksta. Zadeva je pač taka, da zadeva konkretno življenje in zelo
               težko se je uokviriti v določeno, bi rekel, paragrafarsko frazeologijo, ki je tu
               napisana, in je normalno, da zaidemo tudi malo širše.</p>
               <p>Ta člen, da ne bo pomote, amandma k 14. členu je povezan, in to izhaja tudi iz
               pregleda amandmajev, k 66. členu, ker tretji odstavek 66. člena govori o tem
               prehodnem obdobju, kar pomeni, da sta ta dva člena povezana, in mislim, da ni nič
               spornega, če se o teh stvareh govori.</p>
               <p>V tej razpravi je bilo na eni strani rečeno, da so bile ustavne spremembe temeljna
               napaka, torej te ustavne spremembe, ki omogočajo to razpravo danes, na drugi strani
               smo slišali neke besede o pokrajinski zaroti pri ustavnih spremembah. To so zadeve,
               ki so meni, moram reči, zelo nerazumljive, še posebej zaradi tega, ker prihajajo iz
               ust kolega, ki je predlagal v začetku našega mandata Zakon o pokrajini SA-ŠA. Ali pa
               sem jaz to izjavo narobe razumel; če sem jo narobe razumel, se že vnaprej
               opravičujem. Ampak mislim, da ni bilo nobene zarote, da smo ustavne spremembe
               sprejeli s soglasjem vseh, ki so sedeli takrat, ko smo jih sprejemali, v tej dvorani,
               razen Poslanske skupine Slovenske nacionalne stranke in kolega Koklja. Vsi ostali, ki
               smo sedeli takrat v tej dvorani, smo glasovali za spremembe 143. člena Ustave, ki
               omogoča to razpravo, o kateri govorimo danes. In v tej povezavi bi rekel, če že
               govorimo o kaki napaki, verjetno s te perspektive gledano, je bila napaka leta 1994,
               ko je bila sprejeta odločitev o 58 upravnih enotah. Ampak gledano s te perspektive,
               iz takratne verjetno ne, ker druge solucije takrat v tistih okoliščinah ni bilo
               mogoče potegniti. Če so želeli tisti, ki so takrat imeli odgovornost upravljanja z
               državo, zagotoviti, da je ta sistem deloval naprej. In pokrajine so ustavna
               kategorija, ljudje božji, bile in so sedaj. Samo da je ta sprememba, ki smo jo
               sprejeli - upam, da smo jo sprejeli zares v lanskem letu, ne za hec, ker ustavne
               spremembe, predvidevam, da se sprejemajo z nekim namenom, da se potem na podlagi
               tistega, kar je sprejeto z veliko večino, se pravi, skoraj konsenzualno, sem povedal,
               potem tudi spravijo v življenje oziroma uveljavijo. In iz tega razloga povem še
               enkrat, da jaz sprejemam stališča in argumente predlagateljev teh dveh amandmajev k
               14. členu in da jih skušam tudi razumeti. Da pa menim, da to ni tisti pomemben
               temelj, na podlagi katerega bi se odločali o tem, ali je ta projekt primeren za
               nadaljnjo obravnavo ali ne. V sedaj veljavnem besedilu to isto, kar se predlaga z
               amandmajem zasledujemo. Samo da si puščamo ta vrata za odločanje o obsegu prenosa in
               o časovni dinamiki odprta do take mere, da lahko to delamo usklajeno in v skladu z
               možnostmi. Samo ta razlika je. Razlika med tem amandmajem in med besedilom je samo v
               tem, ali to narediti s 1.1.2009 ali si pustiti tukaj manevrski prostor in stvar
               urediti v tem prehodnem obdobju, ki mora biti po zakonski dikciji, po predlogu zakona
               zaključeno do 31.12.2011. In jaz mislim, da to ni ne vem kako velika razlika, zaradi
               tega menim, da od tega ni odvisno, kako in na kakšen način se bodo te spremembe v
               bodoče dogajale. Hvala lepa.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Černač, pomagajte mi. Ste omenili kolega Kontiča v vaši
               razpravi? <stage xml:id="Redna-32-2007-10-24.stage22">(Ne.)</stage> Kolega Kontič, potem vam replike ne more dati. Nadaljujemo na podlagi
               seznama prijavljenih. Poglejte, samo tri prijavljene poslance imamo. Vsak bo prišel
               na vrsto. Najprej ima besedo poslanka Pečanova, za njo kolega Pukšič in koncu vi,
               kolega Kontič.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Jaz bom podprla ta amandma, ki govori o tem, da bi tako kot je v zakonu o lokalni
               samoupravi predvideno, da imajo Romi v občinah, na območju katerih živijo, pravico do
               svojega predstavnika v občinskem svetu, da je enako tudi pokrajinah. Se pravi, da
               dve, morda tri pokrajine v Sloveniji bi imele pri pokrajinskem svetu tudi
               predstavnika romske skupnosti. In mislim, da je to prava, korektna in tudi
               primerljiva z ureditvijo za italijansko in madžarsko narodno skupnost rešitev. Hvala.
            </p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Pukšič.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsedujoči. Kolegice in kolegi! Jaz sicer razumem, da je
               razprava o teh amandmajih, vsaj pri nekaterih kolegih, resnično dobra in vsebinska.
               Res pa je, da je to področje tako široko, da se z dvema stavkoma enostavno tega ne da
               povedati in so okvirji regionalne politike te regionalne zakonodaje širši, sploh pri
               zakonu o pokrajinah, kjer govorimo o vsebini. In je to bistveno širše in več, kot
               tistih, ki so z dvema stavkoma povedali, da niso za razvoj države, da niso za razvoj
               pokrajin in da enostavno ljudem, državljankam in državljanom ne zaupajo in so
               zapustili to dvorano. Tisti, ki so pa ostali tu, pa ostajajo živčni in to ni dobro
               predvsem za vodenje ob tej razpravi.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>Upam, da ste si olajšali vest. Besedo pa ima kolega Kontič. Izvolite.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Hotel sem replicirati, ampak dobro, nisem bil
               poimensko naveden, naveden sem pa bil kot avtor oziroma prvopodpisani pod predlog za
               ustanovitev Savinjsko-Šaleške pokrajine. Gospod Pukšič, nič nismo živčni, smo pa
               slabe volje zaradi početja, ki ga počnete v Državnem zboru in nezadovoljni, ampak to
               z živčnostjo nima nobene zveze. Na to se da res replicirati. Verjetno bi lahko našli
               tudi kakšen drug izraz, ampak ga ne bom uporabil.</p>
               <p>Kar se tiče napak pri sprejemanju ustavnih sprememb, o napakah nisem govoril jaz, jaz
               sem od vsega začetka podpiral spremembe ustave in sem še sedaj trdno prepričan, da
               jih je bilo potrebno sprejeti oziroma spremeniti tri člene. O tem je govoril vaš
               koalicijski poslanec, iz vaših vrst oziroma iz Nove Slovenije. Tako je verjetno bilo
               mišljeno to. Kar se pa tiče zarote, nisem govoril o zaroti in niste slišali, niste
               poslušali ali pa mogoče je to prvo bolj prav, niste slišali. Govoril sem o
               pokrajinski zaroki, ki pa se lahko klavrno konča, tako kot je zdaj krenila zadeva.
               Torej ne o zaroti, ampak o zaroki, lahko pa se ta politična pokrajinska zaroka
               spremeni v zaroto. To se pa strinjam.</p>
            </sp>
            <sp who="SDZ4:PečeSašo">

               <speaker>PODPREDSEDNIK SAŠO PEČE:</speaker>

               <p>K repliki pa se je prijavil kolega Pukšič. Izvolite.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa. Gospod Kontič, ki me je imenoval v svoji razpravi, ko sem govoril o
               živčnosti, seveda nisem mislil niti vas niti vaše poslanske skupine, ampak tistih
               živčnežev, ki so sejo zapustili z dvema stavkoma, nekateri pa so ostali kot figure
               tukaj. Tako da me niste razumeli. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prijava, gospod Petek. Izvolite.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa za besedo. Mislim, da bo zdaj malo lažja razprava, ko je prišlo do
               spremembe vodenja Državnega zbora. Okrog 14. člena in tega amandmaja je vsekakor
               vredno razpravljati. Žal pa ne gre, če je prišlo do obstrukcije in če ni kolegov, ko
               so vložili oba amandmaja, v tej sobani.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Petek. Prosim.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>O 14. členu govorimo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Petek, izvolite naprej.</p>
            </sp>
            <sp who="SDZ4:PetekMiro">

               <speaker>MIRO PETEK:</speaker>

               <p>Hvala lepa. Mislim, da smo vsi poslanci dobili tudi pismo ptujskega župana gospoda
               Čelana, ki nas je pozval, da v tem parlamentu sprejmemo pokrajinsko zakonodajo.
               Mislim, da je on ravno iz vrst LDS, ki obstruira današnje zasedanje Državnega zbora.
               V samostojni Sloveniji imamo mislim, da tri pomembne mejnike. Prvi je osamosvojitev
               Republike Slovenije, drugi je vstop v Evropsko unijo in Nato, tretji pa je po moji
               oceni ravno členitev Slovenije na pokrajine. Proti osamosvojitvi so nekateri
               glasovali, bili so proti, tudi proti vstopu v Nato in Evropsko unijo in moramo
               pričakovati, da bodo nekateri tudi proti členitvi Slovenije na pokrajine. Večina
               Slovencev in tudi večina občinskih svetov pa si želi Slovenijo razdeljeno na 14
               pokrajin, kar so pokazale tudi javne razprave. In očitno si tukaj želimo bolj na
               podeželju kot pa v urbanih središčih oziroma v sami Ljubljani. Ljudje si želijo
               decentralizacije, decentralizacija pač pomeni bolj enakomeren razvoj. Izkušnje v
               Evropi pa so pokazale, da regionalizacija vodi k razvoju in upam, da bomo tudi v tem
               Državnem zboru to zadevo uspeli spraviti pod streho.</p>
               <p>Kot rečeno, o 14. členu in amandmaju bi se dalo precej pogovarjati, brusiti in
               dodelovati, žal, kolegov ni tukaj. Sicer pa - v takih razmerah ga ne morem podpreti.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. V razpravo dajem 16. člen ter amandma Poslanske
               skupine Zares. Pardon. V razpravo dajem 19. člen ter amandma Poslanske skupine Zares.
               V razpravo dajem 19. člen ter amandma Poslanske skupine Zares. Dovolite, da vodim
               sejo jaz. Prijava, prosim. Za razpravo o amandmaju Poslanske skupine Zares k 19.
               členu ima prvo besedo gospod Kristijan Janc. Izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa predsedujoči. Lep pozdrav še enkrat vsem prisotnim v tej razpravi, po moji
               oceni zelo pomembni, žal po sestavi v Državnem zboru poslancev zelo nepomembni. Na
               žalost. Pa vendarle smo pri 19. členu, lahko kakšen stavek povemo več, kot je bilo
               govorjeno prej pri prejšnjem podpredsedniku Državnega zbora.</p>
               <p>Tukaj so zagotovo dileme, dileme so bile vseskozi med poslanci, med župani,
               občinskimi sveti, na kakšen način je najbolj pošteno, objektivno izvoliti
               pokrajinskega šefa: posredno ali neposredno. In tukaj tudi ta amandma zagotovo kaže
               to pot poslanske skupine, ki obstruira današnjo sejo Državnega zbora, da razmišlja
               drugače. Seveda, biti izvoljen kot župan neposredno ali predsednik države, so to dve
               volitve, ki dajejo posebno težo kandidatu, ki je izvoljen na takšen ali drugačen
               način. Morda tudi takšno razmišljanje, ki je bilo med mnogimi tudi v koaliciji, da če
               je župan izvoljen neposredno, morda tudi pokrajinski šef in predsednik države, da
               neka hierarhija tukaj je. Neka logika je, zagotovo in tudi na nek tak amandma, ki je
               predlagan, verjemite mi, da ni zraslo čisto v enem krogu, ozkem okolju, ampak to
               razmišljanje je precej široko. Jaz sem se o tem tudi mnogo pogovarjal tako z
               lokalnimi skupnostmi, župani, takšnimi in drugačnimi, tako LDS-ovimi kot drugih
               političnih opcij. In tudi pismo, ki smo ga dobili sedaj, nakazuje, kakšno neskladje
               je znotraj ene iste stranke. Nekateri, ki zastopajo številne župane v tej regiji,
               podpirajo to zgodbo, podpirajo 90% to pokrajinsko zakonodajo. Tisti, ki pa nekako
               imajo poslanstvo, izvoljeni na teh mestih, iz te iste opcije, pa danes obstruirajo to
               sejo Državnega zbora. Čuden svet! Narobe svet je to. Ali do drugega leta, ko bodo
               državnozborske volitve, bodo pa ponovno prišli k njim spraševat: kako ste kaj, kaj
               delate, ali boste mene podprli. To je problem nekaterih, ki izgubljajo stik z lokalno
               skupnostjo, stik z volivci, stik s tistim delom ljudi, ki so jih postavili v ta
               Državni zbor. To človek težko razume, ne morem razumeti, žal. Jaz sem pač dnevno med
               volivci in spremljam te kontakte. Konec koncev tudi vidim, kaj oni mislijo o mojem
               delu, o delu koalicije, o delu tudi te konec koncev tako pomembne zakonodaje, kot je
               pokrajinska. Pa se jo na tak način lotevamo, kot da se nas to ne tiče, <q>"baš me briga,
               saj deset let se o tem že pogovarjamo, pa saj ne bo nič iz tega"</q> in tako naprej.
               Skratka, ne morem razumeti teh odločitev in takšnih razmišljanj.</p>
               <p>Pa vendar, 19. člen govori o tem, da bi si ta predlagatelj amandmaja želel neposredne
               volitve. Res, tu sta varianti dve, varianta A, varianta B, tretje ni. In tu bo pač na
               koncu odločala politika, katerih je več, ki podpirajo takšen ali drugačen princip.
               Meni je bližje tisto, kar ljudje povedo neposredno, direktno. To je to, to je
               županska zgodba, neposredno. Če dobiš mandat, imaš tudi določeno moč. Verjetno pa so
               argumenti proti temu drugačni, odločitve, da vendarle morda tudi izmed voljenih v
               svetu lahko izberejo svojega predstavnika, ki bo vodil. Res pa je tudi, da ga tudi
               lahko zamenjajo, kakor je imenovan, tako je lahko tudi odpisan. Kaj je boljše, kaj je
               slabše, je stvar presoje. In ne nazadnje o tem amandmaju se moramo tudi tu znotraj
               poenotiti. Žal se bomo težko poenotili, če niti predlagatelja tega amandmaja ni v
               dvorani Državnega zbora. Kako naj se potem poenotimo? In ko želimo iskati kompromise,
               ko želimo iskati poti k temu, jih seveda ne moremo, ker nam nekateri pač te možnosti
               ne dajo in ne želijo. Bilo pa je toliko, ponavljam še enkrat, toliko razprav, ki smo
               jih vršili na različnih nivojih, na lokalnih, regijskih, v Državnem zboru, poslanskih
               skupinah, kjer iščemo in želimo, pa mislim, da toliko truda, pa ne zato, ker prihaja
               iz vrst SLS, kot ga je ekipa z ministrom Žagarjem naredila za to zakonodajo, za to
               področje usklajevanja, ni nihče v treh letih tu naredil. Pa vendar se zdaj na koncu
               tako hecate, da enostavno obstruiraš, pa me ne zanima, baš me briga, grem jaz lepo na
               kavico, pa zdravo! To se mi zdi žaljivo do tako pomembnega področja, do tako velike
               podpore Slovencev do te pokrajinske zakonodaje. Če 90% slovenskih občin podpira to
               zakonodajo, tu se gremo pa poslanci tako neresen odnos do te zakonodaje, pa kakorkoli
               bi glasovali. Prav pa je, da bi tu sodelovali in iskali amandmaje, kompromise, ki jim
               niso povšeči, čeravno vemo, da je bil cel kup amandmajev sprejetih tudi na
               usklajevanju na matičnem delovnem telesu. In vsi tisti, ki niso bili, bi bili pa
               morda danes usklajeni tukaj. Hvala za napor, ki je bil prej narejen med poslanskimi
               skupinami. Dan je bil dober predlog s strani predsednika Državnega zbora, pa tudi
               tistega niste sprejeli, češ, tudi to ni dobro. Torej, nagajati do konca, da ta zadeva
               ne bo šla skozi, ker predlaga ta koalicija, to ministrstvo, ne vem, da to v Sloveniji
               ni dobro, brez kakršnihkoli argumentov. To mislim, predvsem govorijo pa tisti, ki so
               žal izgubili stik z bazo, z volivcem, da tam, kjer so bili izvoljeni v ta Državni
               zbor, pa ne glede iz katere opcije prihajajo. In to me boli in to me skrbi in če se
               na tak način pelje zgodba naprej, potem tudi ta zakonodaja, kljub temu da jo lahko
               sicer sprejmemo v tem prvem paketu z večinsko podporo, ampak to ni to. Ta zakonodaja
               je tako pomembna, da bi morala imeti večinsko podporo v Državnem zboru, takšno kot je
               bila pri sprejemanju ustavne spremembe. Žal pa se v tem času do danes toliko stvari
               spremenilo ne vem, zakaj. Ali se kdo boji pokrajin, se kdo boji razvoja, se kdo boji
               poti, da bi bila Slovenija še bolj uspešna, kot je na področju tega? Ampak brez te
               zgodbe pa zagotovo ne bodo določeni deli Slovenije dobili stik s tistimi, kar si
               želijo. In velikost pokrajin, število pokrajin, ljudi, ki živijo, ni odvisna od
               uspeha. Imamo številne občine, ki so majhne, pa so izjemne uspešne, imajo dobrega
               župana, dobro vodstvo, dober občinski svet, pa se ne ukvarjajo s politiko, kot se mi
               ukvarjamo. Tukaj v Državnem zboru pa je zelo pomembno to, ne kdo kaj predlaga, važno
               je, kdo kaj predlaga. To pa je narobe svet in v tem primeru bi se pa mogli malce
               poenotiti, gospe in gospodje, kajti govorimo o prihodnosti Slovenije, in če sledimo
               vsem drugim zakonodajam, evropske zgodbe, tudi na pokrajinski, pa stopimo enkrat na
               ta voz pa povejmo si: tole še minister ne velja, tole še ne velja, tole spremenimo,
               popravimo, pa gremo z zgodbo naprej. To bi si želel kot župan in poslanec, ker že
               deset let maksimalno podpiram, da se vendarle to enkrat zgodi. In verjel sem, da se
               bo z ustavnimi spremembami, da se bo to zgodilo, da vendarle volja je v tem
               parlamentu, v tem mandatu, da se to lahko zgodi, pa očitno danes dokazujejo nekateri
               poslanci, nekateri, ki so to še včeraj zagovarjali, da temu ni tako. Obžalujem, ampak
               še vedno sem optimist, ker upanje zadnje umira. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bojan Kontič. Prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. Upanje res zadnje umira, ampak včasih tudi umre, na žalost. Skupaj s
               projektom tudi lahko. Ne razumem teh razprav v smeri: amandma je dober, o amandmaju
               je smiselno razpravljati, ker pa tistih, ki predlagajo amandma, ni v dvorani,
               amandmaja ne bomo podprli. Tukaj logike ni. Če je zadeva dobra, če je rešitev dobra,
               jo bomo podprli, ne glede na to, ali so predlagatelji tega amandmaja tukaj ali pa ne.
               Mnogokrat podprete tudi odločitev Vlade, pa je ni tukaj. Ampak dobro, to bolj kot
               medklic.</p>
               <p>Zelo pomemben je ta člen. Zelo pomemben. Gre za neposredne volitve predsednika
               pokrajine. S tem členom mi tudi dejansko pogojujemo našo podporo temu zakonu, zakonu
               o pokrajinah. Pogojujemo torej sprejetje amandmaja k 19. členu, kjer črtamo
               pristojnost pokrajinskega sveta, da on izbere predsednika pokrajine, in v povezavi s
               tem tudi mislim, da je 25. člen, ki daje možnost neposredne izvolite. Res je in
               strinjam se s tistimi, ki odpirajo tudi pomisleke o tej rešitvi. Če to primerjamo na
               lokalnem nivoju s sedanjo ureditvijo, ko volimo tako zakonodajno telo, seveda ni
               popolnoma primerljiv občinski svet z Državnim zborom, kot tudi župan z upravo ni
               primerljiv z Vlado in z ministri, ampak gre za neke vrste preslikavo, vendar ne
               dobesedno, izvolimo občinski svet na neposrednih volitvah in izvolimo župana na
               neposrednih volitvah. Tu nekateri potem opozarjajo, da lahko pride do konflikta med
               županom, ki je neposredno izvoljen, in svetom. Ampak ta dva sta prisiljena na
               sodelovanje, morata najti skupni jezik in morata najti sodelovanje, če želita uspešno
               voditi lokalno skupnost. Zato mislim, da je ta rešitev neposrednih volitev vsekakor
               boljša. In ko govorimo o neposrednih volitvah predsednika pokrajine, naj poudarim, da
               je to še kako pomembno v času, ko bodo pokrajine v fazi ustanavljanja, ko bodo
               pokrajine v fazi umeščanja v naš slovenski prostor in ko se bodo pokrajine srečevale
               s porodnimi krči in bo zelo pomembno, kakšno vlogo bo pri tem imela tudi tako
               imenovana izvršna veja na pokrajinskem nivoju in ne samo zakonodajna v vlogi
               pokrajinskega sveta. Mi na tem položaju rabimo predsednika pokrajine, ki bo imel
               določeno avtoriteto, ki bo imel tudi možnost, da se potem za to pokrajino, za
               pridobivanje sredstev, za umeščanje te pokrajine, kot sem dejal, v prostor, pogaja s
               tistimi, s katerimi se bo pač pogajati moral, ne pa da se ukvarja vsak dan znova,
               vsak mesec znova s koalicijo, ki se bo oblikovala znotraj pokrajinskega sveta, in
               vedno znova preverjal, ali še ima podporo pri svetnikih, ki so mu dali glas, da je
               postal predsednik pokrajine, ali pa se bo moral dejansko od tega položaja posloviti.
               Dejansko se bo predsednik bolj ukvarjal sam s seboj, s pokrajinskim svetom, kot pa je
               naloga predsednika pokrajine.</p>
               <p>Mi menimo, da je sedaj še kako pomembno, da bi izvolili predsednika pokrajine na
               neposrednih volitvah. In kot sem v uvodu dejal, ta odločitev je zelo pomembna in bo
               zelo vplivala na naš odnos do zakona o pokrajinah. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Breda Pečan.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa. Menim, da je smiselno razpravljati o obeh členih skupaj, tako o 19. kot
               25., ker ne samo da je opozorilo, da je amandma k 25. členu brezpredmeten, če amandma
               k 19. ne bo sprejet, ampak predvsem zaradi tega, ker je zelo pomembna sprememba, ki
               prinaša popolnoma drugačno, ne samo vpogled, ampak tudi dejansko funkcioniranje
               uprave, vodenja pokrajine, ki jo vodi neposredno izvoljen predsednik, ki ima ne samo
               moralno večjo avtoriteto, temveč je že po naravi stvari pravzaprav človek, ki izvaja
               svojo funkcijo nekako v smislu, če primerjamo predsednike na državnem nivoju, v
               smislu predsedniškega sistema, kot recimo: Francija, Rusija, Združene države Amerike
               in tako naprej, seveda pač na toliko nižjem nivoju. Treba je vedeti, da je kar v
               precejšnjem številu evropskih držav ali delno, pač odvisno od tega, kako so zvezne
               države znotraj zvezne dežele, znotraj posamezne države organizirane ali pa v celoti
               ali celo na osnovni referendumov v posameznih pokrajinah imajo pogosto tudi
               predsednike pokrajin voljene neposredno. Konkretno, recimo, v naši neposredni
               soseščini je referendum pred približno tremi, štirimi leti odločil, da bo
               Furlanija-Julijska krajina imela neposredno voljenega predsednika. In ga ima. In je
               zagotovo, če primerjamo to z našim sistemom za slovensko narodno skupnost na oni
               strani meje, bilo to zelo koristno. Ker je bil izvoljen predsednik, ki je odločno
               stopil ob stran slovenski narodni skupnosti, tudi na ta način, da je potegnil v
               deželni svet predstavnike levice, ki so pomagali poskrbeti za zaščito pravic
               manjšine. Nočem reči, da bi to zdaj bilo vsesplošno razširjeno v Sloveniji, vendar
               zagotovo človek s takšno avtoriteto lažje vodi pokrajino. Istočasno pa zaradi možnih
               seveda njemu neenake sestave pokrajinskega sveta mora pokazati izjemno politično,
               diplomatsko zrelost, strpnost, sposobnost pogajanj, ki <gap n="..."/><stage xml:id="Redna-32-2007-10-24.stage23">/Opozorilni znak za konec
               razprave./</stage><gap n="..."/> jih človek, ki je izvoljen neposredno, pač posredno mu jih ne bo treba
               uveljavljati, bo pa vedno na udaru ali bo ali ne bo dosegel cilja koherentnega
               vodenja pokrajine.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram še en krog prijav k 19. členu, amandmaju.</p>
               <p>Besedo ima gospod Martin Mikolič. Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo.</p>
               <p>Moram povedati, da ste me pa res presenetili predgovorniki, ki ste nekako pogojevali,
               če bo ta amandma sprejet, da je od tega odvisno, ali boste glasovali za ta zakon ali
               ne. Jaz mislim, da bi bilo dobro, da se pogleda oziroma tudi veste, kaj piše v 26.
               členu, ki opredeljuje pristojnosti predsednika pokrajine. Jaz ne bi rekel samo, da
               ima zelo velike pristojnosti, ampak ima velike odgovornosti. In jaz mislim, da vsaj v
               prvem mandatu, če bodo pokrajine ustanovljene, je zelo bistveno to, kar predlaga
               Vlada, se pravi, da so posredne volitve, ne neposredne. Poglejte, kaj piše: predlaga
               proračun, sprejema zaključni račun, pa pustimo zaključni račun, predlaga proračun in
               ostale pomembne akte, ki jih bo potrebno v prvem mandatu sprejeti. Ne vem, da se ne
               bo zgodilo kaj takšnega, čeravno ni to dobra preslikava glede prvega mandata, ko je
               občinski svet vodil predsednik sveta, ni primerjava to, zdaj boste rekli: <q>"Ja, zdaj
               pa ravno kontra govorim,"</q> saj vem, kolegica Pečan že ravno to govori. Ampak,
               poglejte, takrat je nastal konflikt. Zakaj je prišlo do konfliktov? Zaradi tega, ker
               bi rekel, en organ, župan je bil na enem bregu, predsednik sveta na drugem bregu.
               Ampak jaz vsaj tu mislim, da v prvem mandatu, ko bo potrebno tudi z vseh vidikov
               zagnati te pokrajine, predvsem z razvojnega vidika peljati določene projekte in če ne
               bo konsenza na eni strani med predsednikom pokrajinske uprave in pokrajinskim svetom,
               potem se bo lahko zgodilo, da bodo določene blokade, določene blokade glede izvajanja
               nalog. Tega si pa vsekakor ne želimo in bi še enkrat poudaril, da za mene je zelo
               pomembno, da je zakon oziroma da se ta člen tako glasi, kot je tudi zapisan. Ni pa
               rečeno, da po prvih volitvah čez štiri leta ne bomo tega ali pa ne bodo tega
               spremenili. Še enkrat pravim, jaz tega amandmaja, istočasno pa mislim, da se nanaša
               tudi na 25. člen, ne bom podprl.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zvonko Černač. Prosil bi pa poslance, če se umirijo.
            </p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa. No, gotovo so argumenti za in proti eni ali drugi rešitvi: ali voliti
               predsednika pokrajine posredno ali pa neposredno. Zdaj, nekaj od tega je že
               predhodnik povedal, mislim, da je bistvo odločanja v tem, katera rešitev je bolj
               primerna, odločanje na podlagi pristojnosti. In v zakonu piše, da je predsednik
               pokrajine izvršilni organ pokrajinskega sveta, predstavlja pokrajinski svet, vodi in
               sklicuje njegove seje. Se pravi, je izvršilni organ pokrajinskega sveta. Mi, če
               potegnemo neko pararelo, mislim, da jo težje potegnemo z občinami, dosti lažje z
               Vlado in Državnim zborom. Vlado imenujemo v tem Državnem zboru, imamo drug primer
               Državni svet, predsednika Državnega sveta imenujejo izmed sebe. Tako mislim, da je ta
               ključ. Je pa pri pokrajinah še en drug moment, po mojem, tudi zelo pomemben. Zelo
               težko bo v pokrajinah na neposrednih volitvah se uspel za šefa pokrajine uvrstiti
               nekdo iz manjšega okolja, zelo težko. Če karikiram, recimo, Primorska pokrajina -
               zelo težko v sedanji relaciji nekdo iz Izole, pa je lahko ne vem kako sposoben, ali
               pa da ne govorim nekdo iz Ilirske Bistrice. Koper bo igral dominantno vlogo v primeru
               neposrednih volitev in vprašanje, lahko da je to dobro, lahko je pa tudi slabo.
               Mislim pa, da bistvni odgovor na to vprašanje so pristojnosti. In tako, kot so sedaj
               v zakonu zapisane, mislim, da je nekaj več argumentov v prid temu, kar je sedaj
               zapisano v besedilu zakona. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Franc Pukšič, prosim. Pardon, gospod Branko Marinič, imate prej besedo.
            </p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Spoštovani! Pri obravnavi tega amandmaja, ki ga k 19. členu
               predlagate, je moje mnenje povsem avtonomno. Kakorkoli že se dogovarja ali koalicija
               ali v okviru poslanske skupine, ali če gledamo mnenje Vlade Republike Slovenije
               oziroma pristojnega ministrstva, naj izrazim popolno avtonomnost pri odločanju o tako
               pomembni zakonodaji, kot je pokrajinska zakonodaja. Izhajam iz krajev, na katere je
               Slovenija v centru odločanja pozabila. Danes mnoga gospodinjstva, preko 200 jih je na
               območju Haloz, čakajo na pitno vodo iz javnega vodovoda. Posamezni priključki, ki jih
               morajo sami zagotoviti, presegajo tudi šest neto plač na posameznika. In če
               predlagate spremembo oziroma črtanje prve alineje 19. člena, sem za to, če dosežemo
               konsenz, da resnično mislimo resno pri sprejemanju te zakonodaje. Tudi v
               nadaljevanju, ko predlagate nekatere spremembe, tudi za to sem, samo z namenom, da
               pridemo do decentralizacije, ki je osnova in pogoj za hitrejši razvoj. Torej, če
               poenostavim: ali črtamo prvo alinejo in predsednika pokrajine volimo na neposrednih
               volitvah, ga bomo pač volili na neposrednih volitvah, kajti to je naša domena, to je
               stvar politikov, ki o tem odločamo, to ni stvar koalicije, to ni stvar opozicije,
               ampak je presoja slehernega poslanca, da se o tem tudi samostojno odloči. In jaz sem
               dejal, da sem takoj pripravljen tudi to podpreti, tudi ta amandma podpreti, in
               pojdimo s pokrajinsko zakonodajo naprej. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Franc Pukšič, prosim.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa. No, poglejte, splača se vztrajati, splača se pogovarjati in kar je še
               pomembneje, splača se poslušati drug drugega. Z veseljem sem poslušal poslanskega
               kolega Kontiča, ki me prej enkrat ni razumel, in ta njegova napoved podpore 19.
               členu, kar pomeni potem posledično tudi 25. členu, ki ga je vložila Poslanska skupina
               Zares, pomeni torej nadaljevanje sprejemanja te zakonodaje in ustanovitev pokrajine,
               ker je potrebna dvotretjinska večina. Prepričan sem, da je resnično že skrajni čas po
               dvanajstih letih lokalne samouprave, da dobimo pokrajinsko zakonodajo in možen
               bistveno hitrejši in boljši tudi pokrajinski razvoj, kot je pa bil do sedaj, ki je
               bil dirigiran iz centa. Argumenti, torej tisti, ki govorijo, da s tem dobimo še ene
               volitve - ni res, ker so istočasno volitve v pokrajinski svet, tudi istočasno volitve
               predsednika pokrajine. Ali je lažje ali težje delati, če si neposredno ali posredno
               izvoljen, če imaš koalicijo za seboj ali če je nimaš, je odvisno od primera do
               primera. Vsekakor pa tudi tisti, ki bo neposredno izvoljen, bo moral se pogovoriti s
               pokrajinskim svetom, bo moral imeti konsenz in se bo enostavno moral pogovarjati. To
               je tisto, s čemer sem pravzaprav danes začel: moral bo se usesti in znati tudi
               poslušati. In to vedno ni slabo, če kdaj naredimo tudi kaj takšnega, kar bi sami
               drugače, pa naredimo zato, ker smo poslušali druge. Včasih to pripelje do boljših
               rezultatov, mogoče ne v tistem trenutku, na daljši rok pa se to velikokrat izkaže kot
               dobro.</p>
               <p>Sam sem tudi pripravljen ta dva amandmaja podpreti in z velikim veseljem pričakujem
               tudi nadaljnjo obravnavo ostalih treh zakonov in da to zgodbo naredimo ne za nas,
               poslanke in poslance, ampak za državljanke in državljane, da bomo vendarle prešli
               tiste prage, o katerih je govoril tudi kolega Marinič, da bodo v 21. stoletju ljudje
               imeli tudi pitno vodo. In odgovornost na pokrajinah bo bistveno večja in bistveno
               lažje bo izpeljati nekatere projekte kot pa sedaj s strani centra in s strani države.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati? Odpiram novo prijavo.</p>
               <p>Gospod Jožef Horvat, izvolite, prosim.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala lepa za besedo, gospod podpredsednik. Spoštovane kolegice in kolegi! Uvodoma
               moram reči, da amandma k 19. členu zakona o pokrajinah, ki so ga predlagali kolegi iz
               Poslanske skupine Zares, ne bom podprl. Želim potegniti nekaj vzporednic. Zmagovita
               stranka ali pa zmagovita koalicija na državnozborskih volitvah postavi vlado.
               Normalno je, da koalicija, vladajoča koalicija in vlada delata z roko v roki.
               Parlamentarna koalicija je zakonodajna veja oblasti, vlada je izvršilna veja oblasti.
               Ko se preselimo v pokrajino, je predsednik pokrajine dejansko opredeljen kot
               izvršilni organ pokrajinskega sveta oziroma je izvršilna oblast. In če ne bo
               delovanja z roko v roki med pokrajinskim svetom in med predsednikom, potem to ne bodo
               razvojno naravnane pokrajine, in to si sam najbolj želim. Kot prvo prioriteto pri
               decentralizaciji Slovenije oziroma ustanavljanju pokrajin postavljam razvojno
               komponento pokrajin. Poglejmo po Sloveniji, najdemo kar nekaj primerov občin, kjer
               občinski sveti enostavno ne priznavajo županom, da so bili korektno izvoljeni in jim
               torej nagajajo. Danes ne bom govoril o imenih teh občin, morda na kakšni od
               naslednjih sej. In takšna občina seveda stopica na mestu in ni nobenega razvoja. Gre
               za nagajanje županu. Katerikoli predlog, ki ga župan prinese na občinski svet,
               občinski svet a priori zruši brez argumentov, ampak na osnovi moči.</p>
               <p>In tu se prav tako bojim, lahko bo prišlo, morda pa tudi ne, na nekih volitvah do
               primera, da bo izvoljen, recimo, da bi bil predsednik pokrajine izvoljen neposredno,
               da bo izvoljen nek predsednik ugleden ali pa ugledna državljanka ali pa državljan
               tiste pokrajine, eminentna oseba, če hočete, ampak pokrajinski svet je ne bo podprl
               zaradi politične pripadnosti ali kakšnih drugih razlogov. Takšna pokrajina nima šans,
               da bi bila razvojna pokrajina. In to mene skrbi. Če pa pokrajinski svet znotraj sebe,
               torej med sebi enakimi, izvoli sebi prvega, ki ima ravno tako glasovalno pravico in
               tako naprej, torej predsednika pokrajinskega sveta, pa je le neka bistveno večja
               verjetnost, da bo ta zakonodajna veja pokrajinske oblasti in izvršilna veja oblasti
               delovala in funkcionirala z roko v roki, torej tudi razvojno in uspešno. To so moji
               argumenti, zaradi katerih ne bom podprl amandmaja k 19. členu. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Bojan Kontič.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. Imam zelo malo časa, zato zelo na hitro. Prvič, nisem čisto prepričan, da
               me je gospod Pukšič ravno dobro razumel. Drugič, vsi, ki ste argumenti naštevali za
               posredne volitve, se vam zahvaljujem. To so argumenti <gap n="..."/><stage xml:id="Redna-32-2007-10-24.stage24">/Opozorilni znak za konec
               razprave./</stage> za neposredne volitve, vse, kar ste našteli. Ne pristajam pa na to, da
               nekateri imate izračunano, kdo je lahko izvoljen, kdo ne, in tudi ne na dejstvo, da
               bi lahko imeli dobrega predsednika, pa ga žrtvujemo zato, da ne bo konflikta med
               pokrajinskim svetom <gap n="..."/><stage xml:id="Redna-32-2007-10-24.stage25">/Izključen mikrofon./</stage></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kristijan Janc. Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa še enkrat. Amandma k 19. členu, ki je povezan s 25. členom, in ta
               razmišljanja, ki jim sledimo v Državnem zboru. Jaz sem bil v razpravi po moje dovolj
               jasen in dejal, da tukaj so dileme, mnenja ne samo med poslanci, tudi med župani, med
               slovenskimi občinami in tako naprej, kako in kaj je boljše. Sem zagovornik tistega,
               kar sem sam tudi poskusil, torej biti neposredno izvoljen je zagotovo več, nekaj
               velja v prostoru. In župan, ki je izvoljen na takšen način, ima zagotovo svojo težo,
               svoje zaupanje. In ko je postavljen, ga lahko samo volivci odstavijo, noben
               pokrajinski ali občinski svet. Torej, to je zagotovo prednost, ki jo tudi jaz sam
               podpiram predvsem zato, če je župan tako izvoljen, potem je tudi prav, da je
               pokrajinski šef, do predsednika države. Potem se pa tako konča ta zgodba neposrednih
               izvolitev. In mislim, da je enaka teža župana in pokrajinskega sveta, na enak način
               tudi odgovornost za razvoj tako občin kot bodočih pokrajin zagotovo temeljni povod za
               uspeh.</p>
               <p>Kar se pa tiče znotraj . iskanje koalicije. Vsak dober župan, vedno z dobrimi
               projekti dobi podporo v občinskem svetu. Če dela pa svojeglavo in napak s tistim
               svojim pogledom, pa od kraja oziroma koalicije oziroma občinskih svetnikov ne dobi
               podpore.</p>
               <p>Enaka zgodba se po mojem prenaša na pokrajinski svet. Predsednik sveta, ki bo
               izvoljen neposredno, bo imel tam svoje člane sveta iz različnih strank, iz različnih
               okolij in če bo seveda zastavljal tisto, kar je dobro za pokrajino iz ene do druge
               občine, bo zagotovo dobil podporo. Tako delujejo normalni občinski sveti in tako,
               mislim, da lahko tudi deluje normalen pokrajinski bodoči svet. In to bi bila zagotovo
               prava izbira in predvsem zato, ker vem, da so mnenja deljena, je lahko ta podpora in
               ta amandma pozitiven korak k premiku - tisto, kar sem danes že večkrat povedal:
               iščimo kompromise in konsenze k skupnemu dobremu. Ni pokrajina za koalicijo, ni
               pokrajina za opozicijo, ampak za vse državljane Republike Slovenije. To je moje
               načelo, vedno je bilo in vedno bo in prepričan sem, da bo temu tako.</p>
               <p>Morda edina bojazen je tista, da v določenih pokrajinah, morebiti manjše občine, ki
               sestavljajo več občin v pokrajini, pa verjetno tisti morebitni kandidati iz majhnih
               občin težje pridejo v zgodbo bodočega predsednika pokrajine. Ampak to je že druga
               zgodba, ki je spet stvar presoje posameznikov, morda lažje skozi posredne volitve v
               pokrajinski svet. Ampak tudi to ne odgovarja tistim pričakovanjem, da če te
               neposredno izvolijo, zagotovo velja več, je bolj slajše, ima večjo moč pri vseh
               odločanjih. Vsakršna koalicija pa je vnaprej obsojena na nerezultate, pač odvisno od
               tistega, ki vodi ta pokrajinski svet. In ne nazadnje, tako kot vodi kdo Državni zbor,
               kot morajo občino, bo tisti, ki bo vodil pokrajinski svet odgovoren za vse občine, ki
               bodo v tej pokrajini, in bo moral dihati z vsemi občinami dobro, če želi biti uspešen
               in če želi morebiti še kdaj ponoviti ta mandat na neposrednih volitvah. To je
               dejstvo. In rezultati na koncu štejejo. Štejejo dejanja, ali si kaj naredil kot
               pokrajinski šef ali nisi. Če nisi - adijo naslednji mandat, tako kot v županski
               zgodbi. Saj to je popolnoma isto.</p>
               <p>Torej moja težnja, tukaj nimam težav s tem, in podpiram ta amandma 19., 25., in če to
               pripomore, da lahko pridemo skozi te proceduralne zaplete naprej, bom jaz prvi za
               to.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Izvolite, prosim. Gospod Mikolič.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala za besedo.</p>
               <p>Veste, moti me, da nekateri, zdaj ne vem s kakšnimi vzroki ali argumenti, skrivate
               to, da bo v prihodnje oziroma če bodo pokrajine, da ne bo nič politike vmes. Veste,
               če tako razmišljate, potem bi bilo pa najboljše, da res pokrajin ni. Potem bi bilo
               najboljše, da ostane 14 razvojnih regij in enak sistem upravljanja ali vodenja teh
               regij, delitev finančnih sredstev, ki se zdaj tudi nekako delijo, in še druge naloge
               izvajamo tako naprej kot do sedaj.</p>
               <p>Jaz sem to pred letom dni, mislim, da je leto dni nazaj, ko smo sploh začeli o
               pokrajinah razlagati, to med vrsticami tudi omenil. Veste, nekateri se tu zdaj delate
               fine, in bomo rekli, ja, saj ne bodo nastopale politične odločitve. Še kako pomembne
               politične odločitve bodo. In to, da zdaj nekdo izjavi, da vsi ti argumenti, ki smo
               jih nekateri navedli, govorijo ravno v prid temu, da bi naj bile neposredne volitve
               za predsednika pokrajin, tega pa res, moram povedati, ne razumem. Mislim, da boljše
               primerjave, kot jo je kolega Horvat prej navedel, ni mogel povedati. Ampak to je
               politika. Saj zato pa imamo v tem Državnem zboru koalicijo in opozicijo. In najbrž
               bomo tudi v naslednjem mandatu imeli koalicijo in opozicijo, pa tudi vlado.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Ugotavljam, da ni več kandidatov za razpravo, zato zaključujem razpravo o 19.
               členu.</p>
               <p>V razpravo dajem 22. člen in amandma Poslanske skupine italijanske in madžarske
               narodne skupnosti. Lahko nadaljujemo, ker vidim, da ni razpravljavcev. Zaključujem
               razpravo o tem členu.</p>
               <p>V razpravo dajem 25. člen in amandma Poslanske skupine Zares. Veliko je bilo že
               povedanega o tem členu, skupaj z 19. Ugotavljam, da ni razpravljavcev.</p>
               <p>V razpravo dajem 58. člen ter amandmaja Poslanske skupine italijanske in madžarske
               narodne skupnosti. Ni razpravljavcev. Zaključujem razpravo.</p>
               <p>V razpravo dajem 66. člen in amandma Poslanske skupine Zares. Nihče se ne prijavlja k
               razpravi, zato zaključujem razpravo.</p>
               <p>Ker ne želi nihče več razpravljati, zaključujem razpravo. O amandmajih bomo v skladu
               s časovnim potekom seje zbora odločali danes v okviru glasovanj, pol ure po
               prekinjeni 17. točki dnevnega reda oziroma najkasneje ob 21.35.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA - DRUGA OBRAVNAVA PREDLOGA ZAKONA O VOLITVAH
                  V POKRAJINAH.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev predloga zakona. Gospod minister
               Žagar, izvolite.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Spoštovane poslanke, spoštovani poslanci! Zakon
               o volitvah v pokrajine je drugi temeljni zakon s področja pokrajinske zakonodaje,
               katerega sprejem omogoča izvedbo volitev v organe pokrajine, to je v pokrajinski
               svet. Zakon ureja volilno pravico, volilni sistem, volilne organe, splošne, predčasne
               in nadomestne volitve, kandidiranje, glasovanje in ugotavljanje volilnih izidov ter
               varstvo volilne pravice. V prehodnih in končnih določbah so posebej urejene prve
               volitve v pokrajinski svet.</p>
               <p>Ob obravnavi predloga zakona v matičnem delovnem telesu so bili podprti tudi tisti
               amandmaji, katerih vsebina izboljšuje rešitve predlaganega zakona, predvsem pa
               volilno pravico italijanske in madžarske narodne skupnosti. Namreč, pravico voliti in
               biti voljen imajo vsi pripadniki obeh narodnih skupnosti, ki so vpisani v poseben
               volilni imenik. In v drugem delu, predvsem glede sestave volilnih odborov, je bila
               upoštevana odločba Ustavnega sodišča, po kateri člani volilnih odborov ne morejo biti
               osebe, ki so s kandidati v sorodstvenem ali njemu podobnem razmerju. Predlog zakona v
               31. členu tako določa, da mora predlagatelj članom volilnega odbora najpozneje v 5
               dneh po javni objavi seznama kandidatov obvestiti pristojno volilno komisijo o tem,
               ali je imenovani član volilnega odbora zakonec, ali je to otrok, ali eden od staršev
               kateregakoli izmed kandidatov na seznamu.</p>
               <p>To so tiste najbolj pomembne dopolnitve oziroma izboljšanje tega zakona, zato tudi
               predlagam cenjenemu zboru, da sprejme to zakonodajo v drugi obravnavi in da tudi v
               tem delu omogoča, da se pač sprejemanje pokrajinske zakonodaje in v končnem cilju
               ustanovitev pokrajin pelje naprej. Hvala za pozornost.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za lokalno samoupravo in regionalni
               razvoj, kot matično delovno telo. Prosim predsednika gospoda Franca Jazbeca, da da
               popročilo odbora.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa. Spoštovani! Odbor za lokalno samoupravo in regionalni razvoj je na 14.
               redni seji dne 10.10.2007 kot matično delovno telo obravnaval Predlog zakona o
               volitvah v pokrajinah, ki ga je Državnemu zboru v obravnavo in sprejem predložila
               Vlada Republike Slovenije. Seji odbora so prisostvovali predstavniki Vlade kot
               predlagateljice zakona, predstavniki Državnega sveta Republike Slovenije, Skupnosti
               občin Slovenije, Zveze občin Slovenije in predstavnica Zakonodajno-pravne službe
               Državnega zbora.</p>
               <p>Na podlagi 94. člena zakona o lokalni samoupravi in 145. člena Poslovnika Državnega
               zbora je predsednik Državnega zbora dne 30.5.2007 poslal predlog zakona, prva
               obravnava, v mnenju občinam in določil rok 29. junij 2007 za pošiljanje mnenj
               Državnemu zboru. Državni zbor je ob predlogu zakona na 30. redni seji dne 13.7.2007
               opravil splošno razpravo. Odbor je bil seznanjen z mnenjem Zakonodajno-pravne službe,
               mnenjem Državnega sveta Republike Slovenije, mnenjem Komisije Državnega sveta
               Republike Slovenije za lokalno samoupravo in regionalni razvoj, stališči Vlade
               Republike Slovenije do mnenja Državnega sveta Republike Slovenije, mnenjem Pomurske
               madžarske samoupravne narodnostne skupnosti, poročilom Komisije za narodnostni
               skupnosti, mnenje občin Krško, Mokronog, Trebelno, Mestne občine Ljubljana, občine
               Hrastnik, Starše, Mestne občine Celje, občine Renče-Vogrsko, občin Litija, Prebold in
               Gornji Petrovci, mnenjem Skupnosti občin Slovenije, predlogom dopolnitev združenja
               občin Slovenije in predlogov zakona o amandmajih poslanskih skupin koalicije o
               amandmajih Poslanske skupine nepovezanih poslancev in amandmajih Poslanske skupine
               italijanske in madžarske narodnostne skupnosti.</p>
               <p>Predstavnik Zakonodajno-pravne službe je na seji uvodoma poudaril, da so koalicijske
               poslanske skupine v predlogih amandmajev upoštevale pripombe Zakonodajno-pravne
               službe k predlogu zakona. Pri tem pa je posebej opozoril na še vedno ne dovolj jasne
               rešitve, ki so predlagane v zvezi s 27. in 31. členom predloga zakona.</p>
               <p>Odbor je skladno s 126. in 131. členom Poslovnika Državnega zbora v nadaljevanju
               prešel na razpravo o členih predlogov zakona in o vloženih amandmajih. Skladno s 129.
               členom Poslovnika Državnega zbora so na drugo obravnavo na matičnem delovnem telesu
               predloga zakona vložili amandmaje kvalificirani predlagatelji: poslanske skupine
               koalicije, Poslanska skupina nepovezanih poslancev, Poslanska skupina italijanske in
               madžarske narodnostne skupnosti. Amandmaje so umaknile poslanske skupine koalicije k
               85. členu. Odbor pa je sprejel naslednje amandmaje poslanskih skupin koalicije k 5.,
               7., 18., 35., 39., 78., 79., 81., 83., 86. in 87. členu. Odbor ni sprejel naslednjih
               amandmajev Poslanske skupine nepovezanih poslancev k 6. členu, k poglavju 2 - volilni
               sistemi in drugemu poglavju k naslovu podpoglavja 3 - volilne enote in drugemu
               poglavju in za novo poglavje 3 - volitve predsednika pokrajine. Odbor ni sprejel tudi
               amandmajev Poslanske skupine italijanske in madžarske narodnostne skupnosti k 6.,
               17., 27., 31., 46. in 63. členu. S sprejetjem oziroma nesprejetjem amandmajev so
               postali brezpredmetni naslednji amandmaji Poslanske skupine nepovezanih poslancev k
               7., 16., 17., 23., 24., 25., 26., 27., 28., 29., 33., 35., 39., 40., 41., 42., 43.,
               44., 45., 46., 51. vključno do 63., 64., 65., 66., 68., 69. in od 71. do 81. ter k
               84. in 85. členu. Odbor je sprejel naslednje svoje amandmaje k 6., 11. in 31. členu,
               odbor je skladno s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Z vključitvijo sprejetih amandmajev v zakonski
               predlog je odbor določil besedilo dopolnjenega predloga zakona, ki je sestavni del
               tega poročila. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker je zbor na 30. seji opravil prvo obravnavo predloga zakona,
               predstavitev stališč poslanskih skupin ni možna.</p>
               <p>Prehajamo na razpravo o členih in o vloženih amandmajih, ki jo bomo opravili na
               podlagi pregleda vloženih amandmajev z dne 23.10.2007.</p>
               <p>V razpravo dajem 6. člen ter amandma Poslanske skupine Zares. Gospa Breda Pečan,
               izvolite.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Amandma bomo v Poslanski skupini
               Socialnih demokratov podprli. Ob tem bi rekla, da če ne bi tega amandmaja vložila
               poslanska skupina Zares, mi smo bili seznanjeni s tem, bi ga vložili mi.</p>
               <p>Gre namreč za to, da ta zakon in tudi zakon o pokrajinah v celoti opušča idejo
               oziroma ne idejo, ampak ustavno kategorijo romske etnične skupnosti in znova
               zanemarja možnost, da bi Romi v pokrajinah, kjer stalno živijo, imeli možnost, da bi
               imeli v pokrajinskem svetu svojega predstavnika. Zato menimo, da je prav, da se tako
               v 6. kot v 7. členu določi tudi pogoj, da so voljeni tudi in imajo pasivno in aktivno
               volilno pravico tudi Romi.</p>
               <p>Istočasno bi rada opozorila, da bo prišlo do medsebojnega neskladja Zakona o volitvah
               v pokrajinah in Zakona o pokrajinah, če bo morda zaradi dokaj različnega stališča
               tudi poslancev koalicijskih strank do neposrednih volitev predsednika pokrajine, če
               bo amandma k 19. in posledično 25. členu Zakona o pokrajinah sprejet, bo treba
               uskladiti s temi spremembami tudi Zakon o volitvah v pokrajinah.</p>
               <p>In tretje opozorilo v zvezi s tem zakonom bi povedala. To je, da Zakon o volitvah o
               pokrajinah ni vgradil oziroma predlagatelj vanj ni vgradil dveh odločb Ustavnega
               sodišča, in sicer ene odločbe, ki se nanaša na sestavo volilnih odborov in volilnih
               komisij, ki bodo imenovani oziroma imenovane v okviru volitev v pokrajinah. In drugo,
               ni določil načina glasovanja po pošti, ki bi izločalo kakršnokoli možnost napačne
               uporabe določil v zvezi s pravilnim evidentiranjem glasovnic, ki prihajajo v volilno
               komisijo, na volilno komisijo po pošti. To imamo sedaj priliko videti tudi v zvezi z
               volitvami predsednika države in mislim, da to, kar dobivamo sedaj podatke s terena,
               iz tujine, pritrjuje dejstvu, da je Zakon o volitvah v pokrajinah na tem področju
               zagotovo nepopoln in da bi potreboval - glede na to, da je drugo branje v okviru
               delovnega telesa omogočilo amandmiranje samo 6. in 7. člena, kamor pa seveda takih
               določil ni mogoče vnašati, je sedaj prišlo do tega, da je ta zakon že sedaj, komaj v
               drugem branju, pravzaprav protiustaven. Zaradi tega bo verjetno treba, če se Vlada in
               koalicija ne bosta odločili za takojšnje naknadno popravljanje tega zakona, sprožiti
               presojo ustavnosti tega zakona in bo veljavnost tega zakona prišla mnogo kasneje na
               vrsto, kot pa če bi se Vlada in koalicija vendarle odločili in se lotili spreminjanja
               oziroma popravljanja tega zakona kot tudi Zakona o pokrajinah na način, da bo
               dejansko usklajen v okviru celotnega Državnega zbora.</p>
               <p>Zato pozivamo, poleg tega, da na današnji seji sprejmemo oba amandmaja, tako amandma
               Poslanske skupine Zares k 6. členu in amandma Poslanske skupine Zares k 7. členu, da
               tudi resno razmislite v svojih notranjih krogih, da bi se lotili in po sprejemu teh
               treh zakonov tudi začeli nov postopek takojšnjega popravljanja vseh treh zakonov,
               tako da bi bili usklajeni tudi z Zakonom o določitvi izvirnih pristojnosti pokrajin
               in določitvi pristojnosti, ki bodo prenesene na pokrajinski nivo z nivoja države.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Grill, imate besedo.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala lepa za besedo, gospod predsedujoči. Spoštovani gospod minister s sodelavci,
               kolegice poslanke in poslanci! Sam osebno v nobenem primeru ne vidim najmanjše
               potrebe po podprtju tega amandmaja, kajti zopet se skuša tu postaviti v privilegiran
               položaj romsko skupnost. Romska skupnost ima že sedaj dejansko na mnogih področjih
               praktično dvakratno volilno pravico, če gledamo volitve v občinski svet, najprej
               imajo volilno pravico, da volijo vse kandidate, ki so, potem pa še posebej volijo
               predstavnika izmed same romske populacije. To je diskriminatorno za vso ostalo
               populacijo v Sloveniji. Da gremo pa sedaj z enakim načinom tudi pri volitvah v
               pokrajinah, je pa to višek nekega, lahko rečem, tudi cinizma, da se zopet skuša
               privilegirati Rome, ki imajo dejansko vse svoje pravice že v drugih zakonodajah v
               enakovredni meri tudi upoštevane. Strinjam se, da je narodna skupnost, tako madžarska
               kot italijanska, tu posebej reševana, ampak to je že v prvotnem besedilu, in to je
               pač manjšina, ki ima že tudi po ustavi poseben status in je prav, da se ta stvar tudi
               tako obravnava. Da pa se tukaj zopet daje nek privilegij samo romski skupnosti, pa to
               ni nobene potrebe oziroma je to diskriminatorno. Ne nazadnje, zopet je to lahko
               velika razlika med pokrajinami, vemo, ena ima lahko zelo veliko romske populacije,
               druga ima manj, nekatere pa je celo nimajo. Tako bi tudi sam način bil izredno
               izredno zahteven za neko pravičnost pri samem določanju teh pravil. Tako niti 6. niti
               7. amandmaja v nobenem primeru ne bom podprl.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pojbič. Prosim.</p>
            </sp>
            <sp who="SDZ4:PojbičMarijan">

               <speaker>MARIJAN POJBIČ:</speaker>

               <p>Spoštovani gospod podpredsednik.</p>
               <p>V Poslanski skupini Slovenske demokratske stranke tega amandmaja k 6. členu Predloga
               zakona o volitvah v pokrajine predlagatelja Zares ne bomo podprli, ker volilne
               pravice romskih skupnosti predlog zakona ne ureja. Razlog oziroma podlaga za takšno
               rešitev je dejstvo, da se v pokrajini ne uresničujejo posebne pravice romske
               skupnosti, ki so urejene in izhajajo iz Zakona o romski skupnosti v Republiki
               Sloveniji. Ne glede na to pa oblikuje pokrajinski svet, na katerem ozemlju v
               posameznih občinah prebiva romska skupnost, posebno delovno telo.</p>
               <p>In še gospod podpredsednik, zdi se mi še nekaj, kar moram posebej poudariti. Zdi se
               mi izjemno pomembno, da povem - poslanske skupine, ki danes obstruirajo obravnavo te
               zakonodaje, jasno kažejo, koliko jim je mar za naše državljanke in državljane. V
               zadnjih 10-ih letih je s strani državljank in državljanov Republike Slovenije, še
               posebej in že tako degradiranega območja, iz katerega prihajam sam, to je občina
               Šentilj, Pesnica, Kungota, če pogledamo Prekmurje, Koroško, prišel je jasen signal,
               da je potrebno izpeljati decentralizacijo države, kar bi imelo posledico skladnejši
               regionalni razvoj, ki je nujno potreben za zmanjšanje razlik med regijami, pa smo
               namesto tega dobili obstrukcijo. Kje je odgovornost, morala odsotnih poslank in
               poslancev?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pojbič<gap n="..."/></p>
            </sp>
            <sp who="SDZ4:PojbičMarijan">

               <speaker>MARIJAN POJBIČ:</speaker>

               <p><gap n="..."/>kje je njihov čut za socialo<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Nekoliko ste se odmaknili<gap n="..."/></p>
            </sp>
            <sp who="SDZ4:PojbičMarijan">

               <speaker>MARIJAN POJBIČ:</speaker>

               <p><gap n="..."/> in malega človeka? Kje so<gap n=".."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Dovolite! Gospod Pojbič!</p>
            </sp>
            <sp who="SDZ4:PojbičMarijan">

               <speaker>MARIJAN POJBIČ:</speaker>

               <p><gap n="..."/>tolikokrat izrečene povezane besede demagogije in zavajanja?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Pojbič<gap n="..."/></p>
            </sp>
            <sp who="SDZ4:PojbičMarijan">

               <speaker>MARIJAN POJBIČ:</speaker>

               <p>Gospod podpredsednik, mi teh dveh amandmajev v poslanski skupini ne bomo
               podprli<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>No, to sem hotel slišati.</p>
            </sp>
            <sp who="SDZ4:PojbičMarijan">

               <speaker>MARIJAN POJBIČ:</speaker>

               <p><gap n="..."/>bomo pa podprli predlog zakona v predlagani vsebini.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa Breda Pečan, imate besedo.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Zanima me, če je moj predhodnik imel pooblastilo šefa poslanske skupine, da take
               stvari govori.</p>
               <p>Ampak jaz bi povedala, da v 65. členu Ustave posebej navajamo, država Slovenija,
               državljani in državljanke, da imajo Romi posebne pravice. In kadar gre za manjšine,
               poudarjam, manjšine, čisto vseeno je, ali gre tukaj za narodnostne, spolne, starostne
               ali kakršnekoli druge manjšine, gre za to, da se pravice teh manjšin ali pa možnosti
               teh manjšin, da lahko uveljavljajo svoje pravice v družbi, tudi v slovenski družbi,
               določajo in urejajo na tak način, da gre za pozitivno diskriminacijo. Če nekateri v
               Državnem zboru še niste slišali za pojem pozitivne diskriminacije, si pač pojdite
               neke literature o tem nabrati pa boste razumeli, kaj to pomeni. Tudi italijanska,
               madžarska manjšina in s tem z ustavo določeno tudi manjšina, ki se jim reče romska
               etnična skupnost, ni narodna manjšina, narodnostna, je pa etnična skupnost, ker ima
               pač drugačne lastnosti kot Italijani in Madžari v okviru Slovenije. Imajo pravico do
               pozitivne diskriminacije in ta pozitivna diskriminacija se lahko izvede samo na
               podlagi zakonskih določil. Ena od vrst te pozitivne diskriminacije je tudi posebna
               volilna pravica, ki jo imajo Madžari, ki jo imajo Italijani in ki jo imajo Romi v
               občinah. Ker je dejstvo, da so Romi, da je romski živelj omejen samo na nekaj bodočih
               pokrajin, na manjše število, daleč od štirinajstih, gre bolj za približno tri
               pokrajine, je samo po sebi umevno, da v teh pokrajinah omogočimo Romom, da imajo v
               pokrajinskem svetu svojega svetnika. In to, da imajo dvojno volilno pravico, ni nič
               kaj posebnega. To se dogaja od državnega do občinskega nivoja s predstavniki
               italijanske in madžarske narodne skupnosti, zato mi ni jasno, zakaj ne bi bilo enako
               tudi z Romi na pokrajinski in na občinski ravni. V Državnem zboru verjetno bi zelo
               težko prišli do tega, da bi sprejeli lahko Zakon o volitvah v Državni zbor zaradi
               znane nestrpnosti velikega dela poslancev in poslank, da bi lahko imeli med seboj
               tudi predstavnika romske skupnosti v Sloveniji. Meni se ne zdi, da bi bilo kaj
               narobe, če bi tudi v Državnem zboru imeli dvojno volilno pravico, z drugo volilno
               pravico Romov, imeli izvoljenega tudi predstavnika Romov. Vendar, žal, ni
               pričakovati, da bi v začetku 21. stoletja lahko v Sloveniji do tega prišli. Morda
               bomo prišli v prvi polovici 21., morda celo v prvi četrtini 21. stoletja. Mislim pa,
               da ne bi bilo prav nič groznega, če bi končno enkrat prišli poslanci in poslanke v
               Državnem zboru do zaključka, da vsaj na nivoju občine in pokrajine zagotovimo Romom
               pravico do svojega predstavnika. Na tak način bomo slišali njihov glas takrat, ko bo
               potrebno, na tak način bodo morda vsakokrat, ko bomo v pokrajinskem svetu in v
               občinskem svetu pokrajine oziroma občine, kjer Romi tudi stalno živijo, prišli do
               možnosti, da bom slišali, kaj vse Romi dejansko potrebujejo, da se bodo integrirali v
               to družbo in da bodo ohranili svoje značilnosti, ob tem, da se bodo istočasno
               vključili v normalno vsakdanje življenje te družbe. Zato menim, da nasprotovanje
               takšnemu amandmaju kaže samo na nivo strpnosti v tem Državnem zboru, ker menim, da v
               tej državi takšnega nizkega nivoja strpnosti do manjšin vendarle nimamo, da v tem
               primeru Državni zbor ni odslikava celotne družbe v Sloveniji, ker je družba v
               Sloveniji bistveno bolj strpna, kot pa so mnogi poslanci v Državnem zboru.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Marjan Drofenik, prosim. Oprostite, ste imeli repliko? <stage xml:id="Redna-32-2007-10-24.stage26">(Ne.)</stage>
               Prosim.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Hvala lepa, gospod podpredsednik. Gospod minister, poslanke, poslanci! Jaz bi rekel
               kar na začetku, da tega amandmaja ne podpiram, in sicer iz preprostih razlogov, ker
               menim, da ni nič problematičnega v 6. členu kar se ustavnosti tiče in kar se tiče
               pravic italijanske in madžarske narodnosti. Seveda pa niso tu vključene pripadnosti
               etničnih skupnosti, kot so na primer Romi, in ta amandma skuša to uvesti. Jaz bi
               rekel, da se ne bi čisto strinjal in enačil etnične skupnosti z manjšinskimi
               skupnostmi, če bi tako rekel, italijanske in madžarske, to je prvo. Drugo, bi rekel,
               da imamo zaščito tudi romske skupnosti in pravice na lokalnem nivoju in v tistih
               lokalnih skupnostih, kjer te skupnosti živijo, imajo pravico tudi sodelovati v
               občinskih svetih. Seveda pa vsi vemo, da je strpnost včasih tudi občutljiva tema in
               je včasih s pretiravanjem, s pozitivno diskriminacijo možno sprožiti tudi določene
               negativne zadeve v preostalem delu družbe. Pa še daleč od tega, da je družba kot
               celota, pa lahko da nastopa proti nekim etničnim skupinam ali proti temu, vendar
               pretiravanje z nekaterimi zadevami pa lahko tudi potem takšne zadeve sproži. Menim,
               da ta amandma k 6. členu ni potreben. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Grill, prosim.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Še enkrat hvala lepa za besedo. Mene prav čudi, da se tukaj meša izraz narodna
               manjšina pa ostale manjšine, etnična oziroma verska ali kakorkoli bi že temu rekli.
               Če bi želeli vsaki manjšini zagotoviti neko tovrstno pozitivno diskriminacijo, da se
               tu omogoča volilna pravica, potem bi bilo tudi nekim državljanom iz drugih republik
               bivše Jugoslavije, naj bo to pravoslavna skupnost, naj bo to muslimanska skupnost,
               naj bodo to iz Hrvaške, naj bo to kdorkoli drug, ne nazadnje istospolne skupnosti. To
               pomeni, da bi morale imeti tudi vse te skupnosti tu še posebno volilno pravico.
               Mislim, da je to zopet krivica do vseh državljank in državljanov Republike Slovenije.
               Res je, da je treba manjšinam zagotavljati pozitivno diskriminacijo, vendar dvojna
               volilna pravica zagotovo ne more biti pozitivna diskriminacija. Kot vemo, smo
               sprejeli Zakon o romski skupnosti, kjer smo navedli številne pozitivne diskriminacije
               oziroma rešitve, ki jim bodo omogočale, da se bodo lahko razvijali na svojem
               kulturnem in tudi jezikovnem področju. Da pa se tu meša dvojna volilna pravica, pa ni
               nobene potrebe. Zakaj tako razmišljam oziroma sem v to prepričan. Vsaka romska
               skupnost ali neka druga skupnost se lahko organizira na način, ki ga predpisuje
               zakon, da pač imajo svoje predstavnike na listah ali na kakršenkoli drug način. In
               lahko preko tega ravno tako povsem enakovredno nastopajo v tekmi za mesta svetnikov
               ali druge organe. Primer iz prakse. V Novem mestu, iz katerega izhajam, imamo dva
               romska svetnika. Prvi romski svetnik je bil izvoljen na način, ki ga določa zakon, s
               posebnimi volitvami, kjer je bil izbran romski svetnik, medtem ko drugi romski
               svetnik pa je bil izvoljen na neki drugi listi, na neposrednih volitvah, na način,
               kot vsi ostali. To pomeni, če je želja, če je interes, se lahko brez kakršnihkoli
               problemov ali zadržkov vsak, ki želi tu sodelovati, primerno organizira in tudi
               enakovredno nastopa. Nobene potrebe po takšni diskriminaciji ni, in to predvsem do
               naših ostalih državljank in državljanov. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kumer, izvolite.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala lepa. Nisem se imel namena oglasiti pri tej temi, ampak ker toliko govorite o
               tej enakosti ali pravičnosti in nepravičnosti ter pozitivni diskriminaciji, bi vas
               kljub temu opozoril na dve stvari.</p>
               <p>Tudi vsak poslanec je izvoljen po dveh krogih glasovanja, enega v stranki, drugega
               potem na volitvah. Pa pustimo to ob strani. Na nekaj drugega bi rad opozoril. Vaš
               glas v primerjavi z ostalimi državljani Slovenije je vreden 1.500 glasov. Vi kot
               poslanec lahko s tremi podpisi nadomestite 5.000 podpisov, ki jih morajo zbrati
               državljani, da koga kandidirajo. Ampak tako smo se odločili v zakonodaji. Jaz pa
               veljam 1.500 državljanov te države. Moj podpis velja za njihovih 1.500 podpisov. Pa
               se ne bom spuščal v diskusijo in filozofiranje o tem. Ampak rad bi opozoril na nekaj
               drugega. Če je problem v Sloveniji, in očitno problemi so, jih je treba rešiti v
               pozitivno smer, v dobrobit tako romski skupnosti kot nas vseh, potem imamo mi kot
               možno zakonodajalci v tem primeru, če to prispeva k nekim pozitivnim rešitvam, da se
               tudi odločimo, da v pokrajinskem svetu sedi svetnik romske skupnosti. Pa se ne bom
               zgovarjal na ustavo, pa se ne bom zgovarjal na proporce med različnimi manjšinami,
               narodnostnimi, etičnimi in tako dalje. Ampak če vidimo, da je problem in če bi to kaj
               prispevalo k razreševanju tega problema, potem imamo sedaj možnost, da še skozi eno
               nišo to naredimo. Po mojem mnenju tudi en svetnik romske skupnosti, ki bo sedel v
               enem pokrajinskem svetu, ne more narediti škode, kvečjemu lahko kaj k temu prispeva.
               To je moj pogled na to problematiko, pa se ob tem nisem hotel oglasiti. Še enkrat pa
               bi opozoril na to nepravičnost ali pa pravičnost, da jaz veljam 1.500 podpisov drugih
               državljanov. Ampak tako so se v preteklosti odločili tisti, ki so pisali zakon o
               volitvah v Državni zbor.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. V razpravo dajem 7. člen ter amandma Poslanske
               skupine Zares. Ugotavljam, da ni razpravljavcev, zato zaključujem razpravo. O
               amandmajih bomo v skladu s časovnim potekom seje zbora odločali danes v okviru
               glasovanj pol ure po prekinjeni 17. točki dnevnega reda oziroma najkasneje ob
               21.35.</p>
               <p>S tem prekinjam to točko dnevnega reda.</p>
               <p>Prehajamo na <title>17. TOČKO DNEVNEGA REDA</title>, to je na <title>DRUGO OBRAVNAVO PREDLOGA
                  ZAKONA O FINANCIRANJU POKRAJIN.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev predloga zakona. Izvolite, gospod
               dr. Žagar.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Spoštovane poslanke in poslanci! Prehajate na
               obravnavo zadnjega zakona iz tega paketa, čeprav jaz še vedno menim, da pravzaprav
               vsa materija, kar zadeva bodočih pokrajin, ki je v tem trenutku v razpravi, je seveda
               v različni fazi, kar se tiče sprejemanja zakona, ker drugače tudi ni mogoče. In jaz
               mislim, da je tudi današnja razprava že privedla do tega.</p>
               <p>Kar zadeva Predlog zakona o financiranju pokrajin, ta pokrajinam zagotavlja ustrezne
               vire, ki so sorazmerni z nalogami, ki bodo prenesene v njihovo pristojnost.
               Nenazadnje je to Vlada potrdila tudi s sklepom v povezavi s sprejetjem proračuna za
               leto 2009, kjer je bila sprejeta tudi projekcija financiranja bodočih pokrajin, pa
               tudi prenos kadrov. Zakon je pripravljen skladno z načeli finančne in fiskalne
               decentralizacije. To pomeni, da ko govorimo o finančno nevtralni operaciji, ko se ne
               uvajajo novi davki, nove dajatve, pokrajine financirajo naloge iz svoje pristojnosti
               z deležem dajatev, ki so do sedaj pripadale državnemu proračunu, v bodoče pa bodo
               pripadale proračunom pokrajin. In to je treba imeti v vidu tudi pri obravnavi
               amandmaja.</p>
               <p>Zakon vsebuje tudi rešitve, ki pomenijo osnovno načelo decentralizacije, tudi
               fiskalno decentralizacijo, in sicer ustrezno porazdelitev prihodkov, davkov in drugih
               dajatev po posameznih pokrajinah na način, da bodo pokrajine lahko izvajale svoje
               naloge in da bodo lahko imele tudi dovolj sredstev za tako imenovane
               razvojno-investicijske naloge.</p>
               <p>Tudi ta zakon je bil v večkratnem usklajevanju na različnih nivojih, tudi v
               poslanskih skupinah, bil je ustrezno nadgrajen, osebno ocenjujem, da v smislu
               izboljšanja. In nazadnje je bil zakon izpopolnjen tudi s sprejetjem nekaterih
               amandmajev oziroma s povzetjem amandmajev v nekaterih rešitvah tudi opozicijskih
               predlagateljev, tudi tistih, ki jih danes v tem trenutku žal ni tukaj. Menim, da bi
               bilo koristno, da bi sodelovali pri nadaljnji razpravi, zato obžalujem njihovo
               odsotnost.</p>
               <p>Posebej bi želel opozoriti na tiste amandmaje, ki so zakon dejansko vsebinsko
               dopolnili ali pa najbolj. Sprejet je amandma k 3. členu, ki določa, če v soglasju z
               občino na pokrajino prenesemo opravljanje posameznih nalog, mora občina pokrajini
               zagotoviti tudi ustrezna sredstva za izvajanje le-teh. Ko prenašamo navzgor stvari,
               seveda v soglasju, mora občina navzgor prenašati tudi ustrezen delež finančnih
               virov.</p>
               <p>Amandma k 4. členu določa, da se prihodki iz tega člena pokrajinam nakazujejo
               tedensko. To je izjemno pomembno za zagotavljanje finančne likvidnosti pokrajin.</p>
               <p>V 5. členu se povečuje delež odstopljenih prihodkov pokrajinam, in sicer na račun
               trošarin. Trošarine od alkohola in alkoholnih izdelkov se povečujejo z 20% na 90% in
               trošarine od tobačnih izdelkov s 5% na 10%. Pomembno je pa tudi to, da se trošarine
               delijo glede na število prebivalcev pokrajine, z ozirom na to, da je sicer zajemanje
               teh trošarin kot tudi drugih davčnih virov izjemno koncentrirano v posameznih
               okoljih. In pri iskanju teh rešitev ne moremo akceptirati rešitev v procentih
               odstopljanja posameznih davčnih virov, ki bi lahko nekaterim pokrajinam pravzaprav
               onemogočili delovanje, kar je pa v nasprotju s tem, kar želimo s pokrajinami doseči,
               torej pospešiti razvoj predvsem tistih okolij, ki imajo največje razvojne
               probleme.</p>
               <p>V 6. členu je tudi določeno, da so viri financiranja pokrajin tudi prihodki od vodnih
               povračil, plačil za storitve pokrajinskih javnih služb, deleži koncesijskih dajatev
               in povračila za uporabo javnih cest. Spremenjena je bila tudi formula, tudi na
               podlagi tega prenosa pristojnosti v skladu s sprejetim sklepom je bila smiselno
               sprejeta rešitev, da se v samo formulo za izračun primerne porabe vnese tudi dolžina
               pokrajinskih cest in dodan je bil tudi novi 16.a člen, ki posebej določa financiranje
               programov in ukrepov ter dejavnosti za ohranjanje posebnih pravic narodnih
               skupnosti.</p>
               <p>In nenazadnje v 28. členu so določene povprečnine za leti <gap n="..."/><stage xml:id="Redna-32-2007-10-24.stage27">/Opozorilni znak za
               konec razprave./</stage><gap n="..."/> 2008 in 2009. To je podobno kot pri prejšnjih dveh zakonih. Tudi
               v tem primeru predlagam, da cenjeni zbor potrdi sprejete rešitve v drugem branju in s
               tem omogoči nadaljnjo izvedbo projekta ustanovitve pokrajin, ki so nujno potrebne za
               skladen razvoj Slovenije za decentralizacijo Slovenije, kar nenazadnje <gap n="..."/><stage xml:id="Redna-32-2007-10-24.stage28">/Opozorilni
               znak za konec razprave./</stage><gap n="..."/> ugotavljamo na vseh nivojih.</p>
               <p>Hvala za pozornost.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je Obravnaval odbor za lokalno samoupravo in regionalni razvoj, kot
               matično delovno telo. Prosim predsednika gospoda Franca Jazbeca, da predstavi
               poročilo odbora.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa. Spoštovani!</p>
               <p>Odbor za lokalno samoupravo in regionalni razvoj je na 14. redni seji dne 10.10.2007
               kot matično delovno telo obravnaval predlog zakona o financiranju pokrajin, ki ga je
               Državnemu zboru v obravnavo in sprejem predložila Vlada Republike Slovenije.</p>
               <p>Seji odbora so prisostvovali vabljeni predstavniki Vlade, Službe Vlade Republike
               Slovenije za lokalno samoupravo in regionalno politiko, kot predlagateljica zakona,
               predstavniki Državnega sveta Republike Slovenije in predstavnica Zakonodajno-pravne
               službe Državnega zbora. Na podlagi 94. člena Zakona o lokalni samoupravi in 145.
               člena Poslovnika Državnega zbora je predsednik Državnega zbora dne 30.5.2007 poslal
               predlog zakona - prva obravnava, v mnenje občinam in določil rok 29. junij 2007 za
               pošiljanje mnenj Državnemu zboru. Državni zbor je o predlogu zakona na 30. redni seji
               dne 13.7.2007 opravil splošno razpravo zakona.</p>
               <p>Odbor je bil seznanjen z mnenjem Zakonodajno-pravno službe, mnenjem Državnega sveta
               Republike Slovenije, mnenjem Komisije Državnega sveta Republike Slovenije za lokalno
               samoupravo in regionalni razvoj, s stališči Vlade Republike Slovenije do mnenja
               Državnega sveta Republike Slovenije, mnenji občin Krško, Mokronog, Trebelno, mestne
               občine Ljubljana, občine Hrastnik, občine Starše, mestne občine Celje, občine
               Renče-Vogrsko, občine Litija, Prebold in Gornji Petrovci, z amandmaji poslanskih
               skupin koalicije in amandmaji Poslanske skupine nepovezanih poslancev in amandmaji
               poslanca Bojana Kontiča.</p>
               <p>Predstavnica Zakonodajno-pravne službe je na seji uvodoma ugotovila, da je
               predlagatelj pripravil amandmaje k posameznim rešitvam zaradi uskladitve z mnenjem
               Zakonodajno-pravne službe, pri tem pa opozorila na posamezne, še vedno ne dovolj
               jasne rešitve v predlogu zakona, ki jih je v Zakonodajno-pravna služba posebej
               izpostavila tudi v svojem mnenju k predlogu zakona.</p>
               <p>Odbor je v skladu s 126. in 131. členom Poslovnika Državnega zbora v nadaljevanju
               prešel na razpravo o členih predloga zakona in o vloženih amandmajih. V skladu s 129.
               členom Poslovnika Državnega zbora so za drugo obravnavo na matičnem delovnem telesu
               predloga zakona vložili amandmaje naslednji kvalificirani predlagatelji: poslanske
               skupine koalicije k 2., 4., 5., 9., 10., 12., 14. in 28. členu ter popravke
               amandmajev k 4., 5., 14. in 28. členu, poslanska skupina nepovezanih poslancev k 3.,
               4., 5., 6., 7., 14., 15. in 22. členu; poslanec Bojan Kontič k 4., 5., 6., 9., 12.,
               14., 16., 18., 20. in 21. členu.</p>
               <p>Odbor je sprejel amandmaje poslanskih skupin koalicije, Poslanske skupine nepovezanih
               poslancev k 3. in 5. členu, poslanca Bojana Kontiča pa k 6., 9. in 18. členu. Odbor
               ni sprejel naslednjih amandmajev: Poslanske skupine nepovezanih poslancev k 4., 6.,
               7., 14., 15. in 22. členu, poslanca Bojana Kontiča pa k 4., 5., 12., 14., 15., 20. in
               21. členu. Odbor je sprejel naslednje svoje amandmaje k 15. in novi amandma za novi
               16.a člen. Odbor je v nadaljevanju prešel na obravnavo členov, h katerim niso bili
               vloženi amandmaji. O teh členih na seji zbora ni bilo razprave. Odbor je v skladu s
               128. členom Poslovnika Državnega zbora glasoval o vseh členih predloga zakona skupaj
               in jih sprejel. Z vključitvijo sprejetih amandmajev v zakonski predlog je odbor
               določil besedilo dopolnjenega predloga zakona. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker je zbor na 30. seji opravil prvo obravnavo predloga zakona,
               predstavitev stališč poslanskih skupin ni možna.</p>
               <p>Prehajamo na razpravo o členih in o vloženih amandmajih, ki jo bomo opravili na
               podlagi pregleda vloženih amandmajev z dne 23.10.2007.</p>
               <p>V razpravo dajem 4. člen ter amandma Poslanske skupine Zares. Ni razpravljavcev.
               Pardon. 4. člen, gospod Mikolič. Želite razpravljati?</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Se opravičujem, 5. člen. Ali je 4. člen amandmiran?</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Mikolič, v razpravo dajem 4. člen ter amandma Poslanske skupine Zares. Želite
               razpravljati? <stage xml:id="Redna-32-2007-10-24.stage29">(Ne.)</stage> Ugotavljam, da nihče ne želi razpravljati na to temo. Zato
               zaključujem razpravo.</p>
               <p>V razpravo dajem 5. člen ter amandma poslanske skupine Socialnih demokratov. Nihče se
               ne prijavlja. Gospod Mikolič, prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Se opravičujem, ker sem<gap n="..."/> V bistvu je že prej bil 3. člen. Moram povedati, da je
               sedaj predlagani 5. člen odraz trenutnega stanja v Sloveniji glede razvitosti oziroma
               nerazvitosti določenih območij oziroma regij. In ravno s tega vidika je Vlada tudi
               predlagala ta predlog, da se upošteva 20% prihodek od dohodnine. Poglejte,
               predlagatelj amandmaja predlaga dvig iz 20% na 30%, da bi to pomenilo neko večjo
               avtonomijo, tako imenovano finančno avtonomijo pokrajin. Vidimo oziroma mislim, da
               samo ena pokrajina nima finančne izravnave. Glede na to, vsaj po mojem, da do takrat
               dokler pokrajine imajo, so še vedno v obsegu finančne izravnave, noben povišan evro
               ne pomeni večjo avtonomijo z vidika stimuliranja, da bo ta lastni vir čim večji,
               pomeni pa to takrat, ko presegaš tako imenovane lastne vire, se pravi, da ne rabiš
               več finančne izravnave. In v tem pogledu, sicer jaz ne vem, ali so bili matematični
               izračuni narejeni, jaz se sedaj sprašujem, kaj to pomeni, če nekdo že presega lastne
               vire nad finančno izravnavo. To bi pa najbrž presegala tista območja oziroma tiste
               predlagane pokrajine, ki so najbolj razvite, pomeni to samo še dodatno stimulacijo za
               te oziroma ne samo stimulacijo, ampak več finančnih virov, ostale pokrajine bi pa
               ostale na enaki osnovi. To pa pomeni, da ne sledimo osnovnemu namenu uvajanja
               pokrajin, da bomo s tem odpravili te velike razvojne razlike, zato jaz tega amandmaja
               ne bom podprl. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite prosim.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. Jaz bi vseeno skušal pojasniti posledice tega amandmaja. Mi imamo tu
               pripravljene tudi finančne izračune v smislu simulacije, pa jih lahko tu dobite
               oziroma se naj razdelijo. Kar zadeva praktično posledico tega amandmaja, se situacija
               z vidika tega, da bi več pokrajin postalo finančno v tem smislu nevtralnih, čeprav
               govorimo seveda tukaj o nekoliko drugačnem sistemu financiranja kot pri občinah. s
               primerno probo tukaj zagotavljamo izvajanje nalog, je znotraj izvajanja nalog dovolj
               manevrskega prostora tudi za en del razvojnih nalog v večini oziroma v vseh
               pokrajinah, kar so tudi pokazale analize. Vse te analize smo tudi posredovali vsem
               poslanskim skupinam. Bistveni razvojni vir je odstopljen delež davka na dohodek
               pravnih oseb. To je tisti razvojno-investicijski del, tistih 25% z limiti, ki pa so
               seveda tudi nujni, in to tudi sledi iz finančnih analiz, ki so bile narejene in so
               tukaj zraven dodane. Hočem reči, da tudi če bi dvignili iz 20% na 30% dohodnino se
               zaradi koncentracije dohodnine v osrednji Sloveniji, in to je problem z vidika
               priprave tega zakona zagotavljanja finančnih virov, ker so podobni problemi tudi na
               drugih možnih davčnih virih, situacija nič ne spremeni. Še vedno samo osrednja
               Slovenija ostane na tako imenovanem samostojnem financiranju, kar pomeni, da bistveno
               preseže nivo primerne porabe. Težava, ki pa jo s tem imamo, je potem takoj povezana
               tudi s tako imenovano finančno nevtralnostjo celotne operacije, prenosa nalog skupaj
               s finančnimi viri in kadrovskimi strukturami navzdol, ker bi seveda pomenilo, če bi
               želeli te zadeve izravnati, mi je žal, da niso predstavniki predlagatelja prisotni,
               pa bi potem seveda morali tista okolja, zaradi česar prav pokrajine ustanavljamo,
               prvenstveno tista, ki imajo največje razvojne probleme, rabijo najmočnejši finančni
               impulz, bi bila dodatno s tem prizadeta, ker bi jim morali znižati povprečnino, da bi
               lahko izravnali v smislu finančne nevtralnosti ta razkorak na tem segmentu. Zato ta
               predlog v tem smislu pravzaprav verjetno ni sprejemljiv. In jaz bi tu apeliral in
               posebej opozoril na to, da v tem trenutku, ko vstopamo v projekt pokrajin, imamo
               zatečeno stanje na nivoju davčnih virov, takšna kot pač v Sloveniji je koncentracija
               finančnih virov, seveda na dveh mestih oziroma dveh pokrajinah in da je v tej prvi
               fazi nujno potrebno, če želimo res pospešiti razvojni impulz, narediti tudi finančno
               decentralizacijo v smislu prerazporeditve finančnih virov. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jazbec, prosim.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa. Spoštovani gospod podpredsednik. Nujno se mi zdi nekaj stavkov splošno,
               preden preidem na sam amandma, povedati. Poglejte, danes je bilo precej razprave na
               samem začetku pri proceduralnih zapletih, kako niso bili nekateri nujni amandmaji v
               drugi obravnavi na matičnem delovnem telesu sprejeti in pa seveda tudi o tem, da
               opozicija ni dobila ustreznih izračunov pri posameznih zakonih, tako da bi se lahko
               bolj verodostojno opredeljevala do danes obravnavanih treh zakonov.</p>
               <p>Če pa pogledamo amandma k 5. členu in potem naslednjega k 6., 14. ali pa k 15. členu,
               velja pravilo isto za vse. Vsi amandmaji posegajo nekako v strukturo financiranja
               pokrajin, pa so, kljub temu, da so opozicijski, brez vseh izračunov, kaj to pomeni za
               državni proračun, kaj to pomeni za pokrajinske proračune in kaj pomeni na splošno za
               državo. Kaj hočem s tem povedati? S tem hočem povedati namreč to, da so amandmaji
               narejeni brez primerjalnih izračunov in da so narejeni na pamet, da so populistični
               in da so vloženi samo zato, da se merijo moči, kdo bo koga. Mislim, da je sprejetje
               amandmaja k 5. členu dobesedno nesprejemljivo, kajti spreminjati procent z 20 na 30,
               bi bilo pa res treba pripraviti vsaj grob izračun pri takem amandmaju. Amandmaja ne
               bom podprl. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Janc, prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, predsedujoči. Ta amandma bi bil na prvi pogled lahko komu celo všečen.
               Ampak žal temu ni tako. Malo se spoznam na financiranje občin, kot je bilo v
               preteklosti. Dvig dohodnine s 30% na 35%. Kdo je pa dobil? Tisti, ki so že do takrat
               preveč dobili. Tisti, ki so bili revni, so bili pa še bolj revni. In ta amandma kaže
               sliko, tisto, čemur ta pokrajinski paket ne sledi - skladnejši regionalni razvoj
               Slovenije, decentralizacija tudi financ. In ne nazadnje s tem amandmajem, če bi ga
               podprli, bi dobili bogate še bogatejše, revne pa še revnejše. To je tipičen primer,
               kar smo že nekoč slovenske občine imele. Hvala bogu, imamo zdaj drugačen model, ki je
               bolj pošten, bolj korekten do vseh pokrajin, če hočete, do vseh slovenskih občin. Pa
               tudi manjše občine iz tistih okolij, ki imajo dohodnine bore malo, kjer ljudje
               zaslužijo borih 400, 500 evrov samo plače, tam seveda dohodnina tisti občini prinaša
               zelo malo. Tam, kjer so pa plače bistveno večje od slovenskega povprečja ali še
               višje, pa prinašajo bistveno več. Pa smo vsi državljani te iste republike. In vse
               občine želimo čim več denarja in čim več narediti, to so normalne občine in takšne so
               v večini, sigurno. S tem amandmajem bi zagotovo porušili sistem. Nenazadnje tudi
               simulacije, ki jih imamo, kažejo, kaj prinaša ta amandma poslanske skupine - prinaša
               tistemu, ki ima še danes ne vem koliko preveč, še več denarja. Žal, to ni v tisto
               smer, kamor gre ta pokrajinska zakonodaja, zavedajoč se, da je Zakon o financiranju
               pokrajin izjemno pomemben, o njem smo se veliko vsi skupaj pogovarjali,
               preračunavali, kaj to pomeni za prihodnost. Model, ki ga je Vlada pripravila, pa
               mislim, da nekako uravnoteža te finance po bodočih pokrajinah v Sloveniji, ne glede
               na to, ali je dohodnina v neki pokrajini izjemno visoka in tako naprej. To je
               pomemben uravnotežen moment, katerega model se iz Zakona o financiranju občin prenaša
               tudi na pokrajine. S tem bi to zgodbo porušili nazaj v stare čase, ko so bili bogati
               bogatejši, revnejši pa še bolj revni. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jerovšek, prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Tudi sam tega predloga ne bom podprl iz enakih razlogov, kot so bili
               tukaj navedeni že v predhodni razpravi. Je pa res, da je pa simptomatično, da v
               poslanski skupini Socialnih demokratov gre za to, da bi bili bogati še bogatejši. In
               tukaj se vidi, da delajo izključno v interesu nekaj bogatih občin. Zaradi tega bi jaz
               ta amandma na nek način prevedel v Jankovičev amandma. In zakaj pravim Jankovičev
               amandma? Zato, ker me je streslo včeraj, ko je omenil v predvolilni propagandi, da je
               Lojze Peterle del tiste koalicije, ki je prizadela Ljubljano. In seveda je treba na
               tem mestu reči, da je Lojze Peterle dal Ljubljani največ, ko je ustanovil državo in
               je postala glavno mesto. In od glavnega mesta ima Ljubljana daleč največ in je taka
               populistična propaganda, ki se odraža tudi v tem amandmaju neopravičena in
               nesprejemljiva. Dajte, bodite bolj transparentni, dostikrat govorite, da ste
               <gap n="..."/><stage xml:id="Redna-32-2007-10-24.stage30">/Nerazumljivo./</stage><gap n="..."/> razvoj, delate pa popolnoma drugače. Popolnoma drugače, nič
               socialnega ni v stranki, ki ima v nazivu socialni, nič socialnega. Vse bi vzeli
               revnim, tistim, ki nimajo ne vem kakšnih dohodkov in prenesli bogatejšim, da bi bili
               še bolj bogati. In zaradi tega se s takšnim amandmajem seveda ne morem strinjati.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Nekoliko ste skrenili, sicer od zastavljenega cilja, ki je amandma.
               Gospod mag. Cvikl, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Rad bi seveda kontriral tistim kolegom in kolegicam, ki nasprotujejo amandmaju, ki ne
               želi narediti nič drugega, kot odpraviti velike probleme, ki so bili najprej
               ustvarjeni s spremembo zakona oziroma novim zakonom o financiranju občin in ki bodo
               ustvarjeni z zakonom o financiranju pokrajin, če bomo z zakonodajo, kot je sedaj,
               ustanovili invalidne pokrajine. Mi vsebinsko tukaj predlagamo povečanje deleža
               dohodnine za pokrajine, da bi sploh testirali voljo koalicije, ali je koalicija
               pripravljena pokrajinam zagotoviti toliko sredstev, kot jih pokrajine potrebujejo za
               izvrševanje svojih nalog in da naj bi to bilo odvisno od gospodarske razvitosti v
               pokrajinah, ne pa od vsakokratne volje te ali one politične koalicije. Seveda tisti,
               ki nas danes spremljajo v medijih, imajo razumevanje, imajo problem z razumevanjem
               problemov. Zato dovolite, predsednik, dve številki. Minister je sicer o tem govoril.
               Na nek način Vlada pravi, da z zakonom, ki ga še ni in se imenuje zakon o prenosu
               pristojnosti na pokrajine in nekateri o njem govorijo, da je to tehnični zakon, gre
               pa za najbolj vsebinski zakon, kar smo jih kdaj imeli v Republiki Sloveniji na
               področju regionalne zakonodaje, prenesla na pokrajine za približno milijardo tristo
               evrov nalog. Virov, ki jih pa zagotavljate, med njimi tudi ta dohodninski vir, pa je
               za približno, če so moji izračuni točni, 500 milijonov evrov. Kakšne pokrajine
               ustanavljamo? Ustanavljamo pokrajine, ki bodo imele 500 milijonov virov, ki so
               odvisni od pokrajin, ne pa od dobre volje ministrov ali če hočete, vsakoletnega
               zakona o izvrševanju proračuna, ki bo določil tako imenovani transfer
               <gap n="..."/><stage xml:id="Redna-32-2007-10-24.stage31">/Nerazumljivo./</stage><gap n="..."/> pokrajin. To so za nas invalidne pokrajine. Pravite, da z
               amandmajem na nek način, kako je že nekdo rekel, da je to Jankovičev amandma. Tako
               nekako sem razumel, da mi s tem podpiramo to, kar je situacija v Ljubljani. Res je.
               Situacija v Ljubljani je kritična, zato ker je država z zakonom o financiranju občin
               Ljubljani vzela realne vire. Ampak vam moram povedati, da ta situacija ni samo v
               Ljubljani, gospodje. Ta situacija je pri stotih slovenskih občinah. Poglejte si
               številke, poglejte si številke v proračunih, ki jih sprejemamo. Če je leta 2007 bilo
               za občine namenjeno 50%, 49,8% dohodnine, je v proračunih leta 2008 in 2009 namenjeno
               samo še 42%. Tukaj mi poslanci in poslanke kažete sliko o prihodkih pokrajin. Veste,
               kako se ta problem reši? Tako, da imaš enega ministra za finance, ki sodeluje z
               ministrom Žagarjem, in napišeta podzakonski akt, kjer zahtevata od davčne uprave
               razpored dohodnine, DDV-ja in še česa, po tako imenovanih stroškovnih mestih
               Interspara, Mercatorja, E`Leclerca itn. In potem boste dobili popolnoma druge
               številke. Vsaka malo bolj resna firma ve na prodajno mesto natančno, koliko je zbrala
               DDV-ja. In ne mi reči, da ne morete dobiti podatkov za DDV, za vse vrste DDV-jev po
               mestu nastanka porabe, za DDV iz prodaje pa od tam, kjer je prodaja res bila. Nihče
               mi ne bo trdil, da Interspar v Velenju ne more podati in da Interspar nima podatkov
               za dejansko porabo v Velenju. Trenutno pa se vsa Intersparova poraba po celi
               Sloveniji kaže na Intersparu Ljubljana. Ampak, gospodje, to ni problem zakona. To je
               problem izvršne oblasti, ki mora napisati podzakonski akt, in se napiše še par
               dodatnih kontov na Upravi za javne prihodke, pa se to izračuna. Tako delajo vse
               države. Vi pa vzamete podatke kot podlago in potem delate sistem, kjer je 13 od 14
               pokrajin, če jih bomo imeli 14, odvisnih od države. To je napačna logika in to je
               invalidna pokrajina! Zato je naš amandma amandma, ki testira voljo koalicije. Ne
               samo, da da za milijardo 300 milijonov evrov nalog pokrajinam, ampak tudi zagotovi
               realne vire. Zato sodelujemo v tej razpravi, da bi pokazali slovenski javnosti, kaj
               je minister Žagar naredil. Minister Žagar je obsojen na neuspeh, ne zaradi ministra
               Žagarja, ampak zato, ker minister Bajuk noče pri tem sodelovati. In če kdo misli, da
               bomo s sprejetjem te zakonodaje lahko 1.1.2009 dobili dobre pokrajine, se moti.
               Dobili bomo pokrajine, ki imajo naloge, nimajo pa virov. Predvsem pa, kar je najbolj
               pomembno, ti viri sploh niso odvisni od gospodarskega razvoja v pokrajinah, ampak, po
               domače povedano, od, kako se temu reče, sedeža pravne osebe. Predstavljajte si, da
               Merkur po novem preseli sedež, in formalno ga bo, v Ljubljano. Merfin d.o.o. je
               namreč, če se ne motim, lociran v Ljubljani, Merkur je pa v Naklem. To bistveno
               spremeni razmerje med davkom od dohodka in DDV Merkurja na Gorenjskem in v Ljubljani.
               In zato seveda je to, kar je ministrstvo danes predočilo, in številke, ki jih tu
               vrtite, to lahko vržete v koš. Treba pa je seveda dobiti podrobnejše številke, včasih
               smo imeli za 60 občin in danes lahko imamo za 210 ali pa za 500 enot, kjer se DDV
               obračunava. Zakaj pa imate DDV kot sistem obračunavanja, če ne ravno zaradi tega?</p>
               <p>In ta amandma bi zmanjšal invalidnost pokrajin. Mi moramo priti v situacijo, ko se bo
               od 14 pokrajin večina pokrajin samofinancirala. Ampak to naredite z razporeditvijo
               virov, ne preko zakona, kot je tu bilo narejeno, ampak z ugotavljanjem, kje so viri
               dejansko nastali, kje je gospodarska aktivnost. Ne pa, da bomo v situaciji, gospod
               poslanec Janc, ko tvoja občina Sevnica ne glede na to, kaj se ti dogaja v
               gospodarstvu, dobi toliko denarja, kot reče Žagar. To je situacija danes. <stage xml:id="Redna-32-2007-10-24.stage32">/Oglašanje
               v dvorani./</stage> Umiri se! Kolega Pukšič, umirite se. Umirite se, ker ni nobenega razloga.
               Gre za razlog, da smo mi naredili od 210 občin 195 ali 200 občin odvisnih od države.
               Tukaj ste šli v sistem financiranja občin, ki daje možnost izvršni oblasti, da vpliva
               na razvoj občin. In ne mi reči, da je to normalen sistem. To je sistem, ki v bistvu,
               v narekovaju, <q>"pospešuje"</q> negativno selekcijo ali kvečjemu povečuje razdrobljenost.
               In zdaj bomo imeli 14 pokrajin, od katerih jih bo 13 financiral s transferom minister
               za finance, lepo vas prosim! Kje pa je tukaj listina o lokalni samoupravi? Zato je
               treba današnjo razpravo o tem amandmaju razumeti kot naš prispevek k zmanjšanju
               invalidnosti pokrajin. In očitno si moramo najprej razjasniti nekaj pojmov. Upam, da
               sem bil za vas in za gledalce in gledalke, tiste, ki nas poslušajo, dovolj jasen.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jazbec, imate besedo. Prosim.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa. Že zjutraj pri proceduralnih zapletih je bilo največ govora ravno o treh
               zakonih, ki niso danes predmet razprave. No, nekaj podobnega se je zgodilo pri
               predhodnem razpravljavcu, ki je razpravljal o vsem drugem, najmanj pa o amandmaju, ki
               mu iz pozicije očitamo eno, in to je, da dviguje procent iz 20 na 30 brez primernih
               izračunov. Od poletnih mesecev namreč poslušamo pripombe, kako Vlada ne da izračunov
               na to pripombo pa na tisto pripombo, pa na vse mogoče načine in na vse mogoče
               predloge, ki jih opozicija podaja. Sama opozicija pa vlaga amandmaje brez izračunov
               kar na pamet, na palec čez prst, bi temu rekli, brez izračunov in brez tega, kaj to
               pomeni za državni proračun, kaj to pomeni za pokrajino in kaj to pomeni za vseh 14
               pokrajin. Ravno to, gospod Cvikl, ko ste omenjali, tak procent dviga dohodnine bo za
               nekatere pokrajine sicer lahko vplival zelo pozitivno. Kaj pa za druge? Za druge pa
               verjetno ne v pozitivni smeri. Obtožbe in vse, kar se vrsti v tej smeri, so
               neprimerne in tako na pamet predložen oziroma vložen amandma brez primerjav je
               nesprejemljiv. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod mag. Cvikl, replika.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Glejte, gospod Jazbec, vi ste predsednik Odbora za lokalno samoupravo in regionalni
               razvoj, ki je obravnaval proračunski memorandum z vsemi dokumenti. Če boste pogledali
               številko, je dohodnine za leto 2009 namenjenih v celotnih slovenskih javnih financah
               dve milijardi 322 milijonov 878 tisoč in 10% je točno 232 milijonov. In 10% ali 232
               milijonov bo bistveno zmanjšalo invalidnost pokrajin, kot jih imamo sedaj. Upam, da
               so vam številke povsem jasne in poslancem, teh številk v obrazložitvi ne rabimo
               pojasnjevati. Če to želite razumeti. Če pa seveda je teza ta, da je dobro to, da naj
               bo 13 od 14 pokrajin odvisnih od države, potem pa je treba spremeniti ime vašega
               odbora, to ni <q>"Odbor za lokalno samoupravo in regionalni razvoj"</q>, to je <q>"Odbor za
               lokalno ne-samoupravo in državno voden regionalni razvoj"</q></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister želite zdaj besedo?</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo.</p>
               <p>Jaz sem sicer to že prej pojasnjeval in bom še enkrat poskusil pojasniti.</p>
               <p>Bojim se, da bi s tovrstnim amandmajem stvari lahko pripeljali v to zgodbo, če
               upoštevamo seveda finančno nevtralnost, h kateri pa smo bili vsi zavezani, da bi
               potem res tiste pokrajine ali tista okolja, ki imajo že danes največje razvojne
               probleme, zaradi česar sploh ustanavljamo pokrajine, postala dodatno še invalidna. Če
               pogledate primerjave, ki so narejene tudi z dvigom dohodnine za 10%, mi s tem ne
               naredimo nič. Še vedno ostalih 13 pokrajin ostane na istem sistemu financiranja,
               edino osrednja Slovenija - ker se pač tukaj zbere največ dohodnine, ker je tu najbolj
               razvito okolje in podobno seveda velja tudi za občine. Mimogrede, kar zadeva občin,
               se s tem absolutno ne morem strinjati. Rešitve so šle v primerljiv sistem
               financiranja vseh lokalnih okolij v Sloveniji in verjetno smo temu v osnovi zavezani.
               Če je posamezen župan zavezan, da mora poskrbeti za primerljiv standard po vseh
               šolah, vrtcih v svoji občini, potem je seveda po moje država zavezana za to, da mora
               poskrbeti za primerljiv sistem financiranja vseh občin v Sloveniji, recimo na vrtcih,
               šolah ali na vseh drugih področjih.</p>
               <p>In tudi ko se pogovarjamo o pokrajinah, če seveda povečamo ta procent, potem na eni
               strani ogrozimo finančno nevtralnost, zato ker v osrednji Sloveniji samo še presežemo
               bistveno bolj, kot kažejo izračuni, to lastno samofinanciranje, ostale pokrajine pa
               so še vedno na tako imenovani izravnavi. Zato sem prepričan, da govorijo te številke,
               da pokrajine nujno potrebujemo in ni tega mogoče popraviti, zato je seveda treba
               izpeljati decentralizacijo, pospešiti razvoj, tudi prenesti finančne vire, da se bodo
               zbirali po vseh okoljih in potem lahko v naslednjih fazah razmišljamo o drugačnih
               sistemih financiranja.</p>
               <p>Prepričan sem, da si v Državnem zboru verjetno ne želite pripeljati do takšnih
               rešitev, ki bodo eno Koroško in eno Prekmurje skozi sprejeto pokrajinsko zakonodajo
               in Zakon o financiranju še dodatno udarile. In k temu smo sledili pri vseh teh
               rešitvah, ki so tudi prikazane na teh diagramih in številkah takoj ko smo vam seveda
               te stvari posredovali na primeru 14 pokrajin. Posredovali smo vam te štiri predloge,
               to je model 14, tretja varianta.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Pukšič. Prosim.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsedujoči. Poslanke in poslanci, gospod minister z ekipo.</p>
               <p>Ta sprememba v 5. členu, da se v prvi alineji 5. člena iz 20 nadomesti s 30%, to je
               20% prihodkov od dohodnine, ki jo plačajo zavezanci s stalnim prebivališčem na
               območju pokrajine, je bilo s strani gospoda Cvikla rečeno, da je teh 10% 238
               milijonov evrov. Govorimo o 14 pokrajinah, ne govorimo o dveh milijonih prebivalcev.
               Od teh 238 milijonov evrov bi glavnina tega ostala v najbogatejši pokrajini, to je
               tista, ki ima tudi glavno mesto. To bi bilo popolnoma enako diskriminatorno,
               krivično, nepošteno in škandalozno, kot je bilo sprejetje leta 1998 spremembe zakona
               o financiranju občin, kot se je iz dohodnine 30% spremenilo na 35% kot lastni vir
               občin. In prav najbogatejše občine so postale še bogatejše. S tem bi se zgodilo točno
               to, kar je minister rekel, da bi nekatere pokrajine popolnoma potegnili iz tega
               načela financiranja in načela zakona o financiranju popolnoma. Ker imamo v tretjem
               odstavku določeni prihodki oziroma prihodki iz davkov in drugih dajatev, bi sedaj z
               dvigom in tudi ostali amandmaji sledijo izključno temu, da še obogatimo najbogatejše
               pokrajine še.</p>
               <p>Kolegice in kolegi! Jaz sem za, da se dvig dohodnine iz 20 spremeni na 30 ali 40,
               vendar takrat, ko bomo imeli v tej državi približno enakomeren razvoj, enakomerno
               razvito državo, da ne bo vsak dan vozilo ne vem, 200, 500 avtomobilov iz Prekmurja,
               iz Lendave in Štajerske v Ljubljano v službo, ko bodo tekli tokovi tudi v nasprotno
               smer, iz Ljubljane proti Štajerski na zaposlitev, takrat ja, ko bomo vse otroke te
               države približno enako obuli in oblekli. Gospod Cvikl, vi imate že krzneni plašč in
               želite še krzneno kapo. To je vaš način razmišljanja. V Lendavi, v Slovenskih
               goricah, v Halozah pa nimajo za zimo niti kratkih <q>"gat"</q> in vi bi jim sesuli še te
               kratke <q>"gate"</q>. Sram naj vas bo, ker tako razmišljate. To je resnično cinizem do te
               zakonodaje, do državljank in državljanov, ki imajo resnično pravico vsaj približno
               pod enakimi pogoji živeti in delati v tej državi. To možnost jim moramo dati.</p>
               <p>Zato gospod Cvikl teh amandmajev SD-ja res ne moremo podpreti. Niso vsebinski, ampak
               so v nasprotju z našimi državljankami in državljani. Proti lastnemu narodu pa ne
               smemo delati. Če si boste to privoščili, ne boste drugo leto zmagovalna ekipa na
               volitvah, ampak boste poraženci pod plafonom. To se enostavno z ljudmi ne dela.
               Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Cvikl, replika.</p>
            </sp>
            <sp who="SDZ4:CviklMilanMartin">

               <speaker>MAG. MILAN CVIKL:</speaker>

               <p>Kolega Pukšič, jaz ne želim nič drugega, kot da bi ta indeks dohodnin na prebivalca
               pokrajine, ki je pri dveh občinah že čez 100, pri dveh pokrajinah že čez 100, vplival
               na to, da bodo prebivalci pokrajine, ki bo imela večjo zaposlenost, od tega tudi
               nekaj imeli. In vi dobro veste, kolega Pukšič <gap n="..."/><stage xml:id="Redna-32-2007-10-24.stage33">/Oglašanje iz ozadja./</stage><gap n="..."/> vi dobro
               veste, da je trenutni sistem financiranja občin sistem, po katerem je država za leto
               2009 s sprejetim proračunom, predlaganim proračunom vzela občinam 160 milijonov
               evrov. Veste, če so šle štiri občine ne Ustavno sodišče, ker so jim vzeli ta delež
               dohodnine in so jim s tem zmanjšali lokalno, samostojnost lokalne samouprave, je
               danes v Sloveniji zaradi sistema financiranja občin v letih 2008 in 2009 oškodovanih
               najmanj 100 občin. In midva se razlikujeva samo v naslednjem, da jaz razumem
               regionalni in lokalni razvoj kot razvoj, kjer povečane stopnje zaposlenosti v
               posamezni občini vplivajo na njihove prihodke, vi ga pa razumete tako, da hodite k
               enemu ali drugemu ministru. To je problem sistema in razumevanja samostojnosti
               lokalne samouprave. In zato pravim, da to ni ne regionalni razvoj, ampak je kvečjemu
               državno usmerjan regionalni razvoj. To pa seveda ni v Evropski listini lokalne
               samouprave in ne gre za to, da bi komurkoli, kakšne irhaste hlače jemali. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jerovšek.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, še enkrat. Zelo sem vesel, da se je pokazalo oziroma da je odletelo
               perje, v katerega je bil zakrit ta amandma. In za ta amandma je kolega Cvikl rekel,
               da bi nas radi testirali, ali smo za pokrajine, dejansko, za enakomeren razvoj in
               tako naprej. In testirali nas bi na amandmaju, ki predvideva še bistveno večjo
               centralizacijo, graditev samo enega centra in enega mesta v državi. Stekanje vsega
               denarja v ta center. Jaz mislim, da smo temu centru s tem, ko smo naredili državo in
               Ljubljano dali za prestolnico, naredili ogromno koristi. In prav je tako, prav je
               tako. Tukaj prihajajo trume turistov, vsa državna uprava je tukaj in od tega ima
               Ljubljana blazno korist. In zato je neresnična teza gospoda Jankoviča, nesramna, da
               je gospod Peterle s tem, ko je naredil državo, Ljubljani škodoval. Gospod Jankovič se
               naj zamisli, koga je takrat podpiral on, s kom je simpatiziral, ko se je delala
               država, ali je simpatiziral s tistimi, ki so nasprotovali samostojni slovenski
               državi, pa še nekateri, ki jih sedaj podpirate<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, lepo vas prosim, govorimo o<gap n="..."/></p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Ne, ne, to je treba povedati, to je to<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ali lahko dobim besedo?</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Grem naprej<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Mi dovolite besedo? V razpravi je 5. člen in amandma, zato se držimo tega,
               prosim.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p>Točno o tem govorim. O tem, koliko bodo imeli denarja<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>V to ste vi prepričani, jaz ne.</p>
            </sp>
            <sp who="SDZ4:JerovšekJožef">

               <speaker>JOŽEF JEROVŠEK:</speaker>

               <p><gap n="..."/>koliko bodo imele denarja katere pokrajine. In ta amandma je ta, ki hoče uničiti
               sedaj manj razvite pokrajine. In popolnoma točno je tisto, kar je kolega Pukšič
               rekel. Vsak dan, ko se vozimo v Ljubljano, ne par sto, tisoče ljudi je, ki so vezani
               na prestolnico, vse se steka sem. In jaz kolega Cvikla razumem, da podpira
               najbogatejše, ker zna dobro participirati oziroma krog, ki mu pripada, zna dobro
               participirati. In krogu, ki mu pripada, se dosti stvari potem iz takih virov steče
               tudi v žepe. In to je ključen interes. In sem vam hvaležen, da ste tako nazorno
               pokazali, kaj si zamišljate pod to zakonodajo. Žal mi je samo, da tu ni gospoda
               Jelinčiča. On je dobil v tistih najbolj prizadetih okoljih največji procent. In sedaj
               očitno podpira te kroge, ki hočejo tem ljudem, ki so ga podprli, vzeti, vse vzeti,
               čisto vse vzeti. In želel bi, da pove, ali podpira takšne namere Socialnih
               demokratov, ki očitno imajo samo en interes - da so pri pipah, ki so sedaj bogato
               tekle, da se to ohrani, da so pri vseh virih denarja, da s to zakonodajo, ki
               predvideva pokrajine, kjer pravimo, da bi naj omogočila bolj enakomeren razvoj, tudi
               to, da bi se razvijali tudi drugi centri - vi ste proti temu. In tudi za te, ki jih
               danes ni tu, sedaj vemo, zakaj želijo zrušiti pokrajinsko zakonodajo - zaradi tega,
               ker bi omogočila boljši in hitrejši razvoj pokrajin. In to vam politično ne odgovarja
               in ta amandma je politična prostitucija v korist najbogatejših. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Janc, izvolite. <stage xml:id="Redna-32-2007-10-24.stage34">/Oglašanje v dvorani./</stage> Prosim, gospod mag. Cvikl, replika.
            </p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Da ne bi Slovenke in Slovenci, državljani Republike Slovenije, mislili, da zavajamo.
               Gospod poslanec, poglejte si številke! V letu 2007, ki ga končujemo, bodo občine
               mogoče, mogoče imele 2% rast odhodkov. Za leto 2008, ki ga bomo obravnavali, naj bi
               bila ta rast približno 5%. Ampak država bo imela pa rast 11%. Dvakrat višja rast bo
               rast odhodkov države, kot je rast občin. Tako da ne mi razlagati o tem, kako
               obstoječa finančna zakonodaja občinam pomaga! In ko bomo k temu dodali regionalno
               zakonodajo, tako kot je zdaj zapisana, bodo razlike še večje. Ne samo, da bo 13
               pokrajin dobivalo, pod narekovaji, <q>"izravnavo"</q>, odvisno, veste, kakšne bodo koalicije
               v posameznih pokrajinah, bodo ministri bolj ali manj prijazni. Zdaj se pač to razbije
               na 210 občin. In ne bi rad videl, pod narekovaji, <q>"ene pokrajine, ki bo desno
               usmerjena"</q>, ali pa <q>"ene pokrajine, ki bo levo usmerjena"</q>, imeli bomo pa Vlado na
               drugi strani. In zato morajo biti viri avtonomni in neodvisni od ministrov. Tega pa
               nočete. <gap n="..."/><stage xml:id="Redna-32-2007-10-24.stage35">/Oglašanje iz klopi./</stage> 5. člen je - me zanima, kako boste na 13. člen
               diskutirali gospod kolega poslanec.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Janc, izvolite.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, predsedujoči, za besedo. Sem se kar bal, da bo ta razprava minila brez
               kolega Cvikla, res bi ti priporočal kolega, da bi se zapeljal v Prekmurje, Belo
               krajino in še kam, pa pogledal to našo lepo Slovenijo, kako nekatere občine dihajo,
               kako delajo, kako se razvijajo in kakšen pogovor opravil s kolegom županom in s
               kakšnim poslancem, ki tam živi, tam dela, pa morda to bazo, te slovenske občine morda
               bolj pobliže spoznal, kot pa samo osrednjo Slovenijo in Ljubljano, ker ta zgodba je
               popolnoma drugačna, kot je recimo kje drugje. In prav v tem 5. členu, ko govorimo o
               teh stvareh, kot je dohodnina; poglejte, jaz mislim, invalidne statistične regije
               imamo danes po vsej Sloveniji, ki so res invalidne. In tem novemu pokrajinskemu
               paketu zakonodaje, vključno z zakonom o financiranju pokrajin, sledi po moji oceni,
               eden pomembnejših zakonov, ki smo jih sprejeli v tem Državnem zboru, ki ga je Vlada
               predlagala. Zakon o financiranju slovenskih občin, ki je v prvi vrsti uravnotežen,
               pravičnejši do tistih, ki niso krivi, vključno tudi z našo občino, da imamo takšne
               dejavnosti, kot je delovna intenzivna panoga, kot je tekstil, les in podobne zadeve,
               kjer so plače res skromne. Ampak naši ljudje so zahvalni, da sploh imajo službo in da
               imajo tudi tiste nizke plače. In za te nizke plače nismo krivi ne župan ne jaz kot
               poslanec, ampak verjetno je pač tak sistem bil in tako bo in takšna struktura
               gospodarska pač je. Nekje je pač bistveno boljša, da je pač denar vreden bistveno
               večje in da so plače trikrat večje kot so pri nas v Sevnici, ampak za to ne more biti
               občinski proračun, ki ga vodim jaz, budžet takšen, kakršen pač je, ker ima slabo
               gospodarstvo, ti pa se ne smeš razvijati in se ne boš razvijal, ker imajo tvoji
               delavci plače samo 400 ali 500 evrov na mesec. Bistveno premajhno za naš čas, ampak
               žal taka je realnost in tudi jutri ne bo nič boljša, katerakoli vlada bo prišla na
               oblast, nič bolje ne bo. Plače bodo v nekaterih regijah, v nekaterih občinah še vedno
               izjemno slabe, nizke, mi pa smo veseli, da jih sploh imajo in da imajo delavci v
               končni fazi službo, da lahko gredo delati. In to je poslanstvo.</p>
               <p>In s tem amandmajem, bodimo pošteni, saj ne govorimo kitajsko ali albansko, s tem
               amandmajem bi tistim, ki ima dovolj, ki se hvali, da ima rekorden proračun, da ima
               največjega, da niti zadolževanje ne bo potrebno, dali še več. To je narobe svet. To
               govorimo že tri leta in se trudimo, da poskušamo to Slovenijo uravnotežiti tako na
               način občin, zdaj pa s pokrajinami. Zakaj ne bi tudi Bela krajine, pa Prekmurje
               dobilo nekaj te pogače, bom rekel, ljubljanske, če hočete ali državne? Temu sledi ta
               zakonodaja. In doslej, ko smo se pogovarjali, saj v bistvu vsi to nekako podpiramo na
               nek način, ko pa pridemo do financ, bi pa vi radi zdaj v tem paketu pokrajinam,
               tistim, ki že imajo nadpovprečne rezultate, nadpovprečne plače, še dali več državnega
               budgeta. Katerakoli vlada bo, zakon bo, saj ga lahko popravlja vsak parlament in
               vsaka vlada, ampak zaenkrat mislim, da to sledi eni praksi, ki pa je s terena,
               številih slovenskih občin, pozitivna. To vam povem, 90% slovenskih občin podpira ta
               model, gospodje in gospe. Ali vam to nič ne pomeni? Spoštujete voljo ljudi, krajanov,
               državljanov, občinskih svetnikov, županov ne glede na politične opcije, vseh opcij
               so, ki so povedali, da je to dobro, da je to pozitivno. In vključno z Zakonom o
               financiranju pokrajin, ki pa je pomemben in najpomembnejši, zagotovo, od teh treh, o
               katerih se danes pogovarjamo. Brez te muzike ne bo razvoja regije in če še to vzamemo
               njim po vašem modelu, potem ta stvar ne pije vode, kot pravim jaz po posavsko. Ne
               pije vode! Potem smo tam, kjer smo bili takrat: 30% dohodnine, pa smo jo dvignili na
               35% - kaj smo naredili za slovenske občine! Ja, naredili smo za tiste bogate, za
               revne smo pa še tisto vzeli, kar smo jim dali.</p>
               <p>Torej, to ne gre skupaj in mislim, da me boste težko prepričali kljub vsem
               spoštovanju, kolega Cvikl, o vašem poznavanju javnih financ, tukaj nisva enaka, ste
               vi bistveno boljši, ampak govorim pa iz baze, govorim iz tistega, kar doživljam
               dnevno med ljudmi, med župani, med svetniki in med tistimi, ki tvorimo te zgodbe
               občinskih proračunov in zdaj prenašamo to na morebiti bodočo pokrajinsko zakonodajo.
               Samo to, nič drugega. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod minister. Prosim? Replika, gospod mag. Cvikl. Izvolite.
               Gospod mag. Cvikl, imate repliko.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa. Gospod Kristijjan Janc je povedal temeljni problem. Vi in vi gospod župan
               menita, da je situacija, kjer naj v vaši občini, v narekovaju, <q>"bodo dolgoročno plače
               nizke"</q>, pač situacija, ki jo vi ne morete spremeniti. Gospod Janc, gospod župan, če
               se boste vi potrudili in dobili delovna mesta z visoko dodano vrednostjo, visoko
               plačo, v sistemu, v katerem ste, to ne bo niti za tolarja evrov spremenilo vaš
               proračun. In zato reči, da je ta zakonodaja za eno leto ali za dve leti - napačna
               teza. In ne spodbujati oblikovanja visoko kakovostnih delovnih mest, ker imate v
               narekovaju, <q>"nek sistem izravnave"</q>, ker minister odloča, koliko bo kdo dobil. To nas
               je pač pripeljalo, kamor nas je pripeljalo, k razdrobljenemu velikemu številu občin
               in k, po naši oceni, finančno invalidnim pokrajinam.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ4:ŽagarIvan">

               <speaker>DR. IVAN ŽAGAR:</speaker>

               <p>Hvala za besedo. Moram se še enkrat oglasiti tudi na to temo. Sam bi bil prvis za to,
               da bi mi dali tudi, če je potrebno, 50 ali pa 60% dohodnine na pokrajino, če bi bilo
               to možno na tak način izpeljati in če ne bi imeli zatečenega stanja takšnega, kot ga
               imamo. In to zatečeno stanje govori prav o tem, da nujno potrebujemo pokrajine, da
               bomo lahko šli hitreje v tej smeri, ker sicer se bojim, in tudi z ozirom na to, ker
               sem deset let delal tudi na področju lokalne samouprave kot operativec, da ni ravno
               tako enostavno v vsakemu okolju, posebej v tistih najbolj razvitih, kar <q>"high-tech"</q>
               delovna mesta pripeljati čez noč, kar bi to potem lahko eventualno rezultiralo. Pa
               tudi ne znam si predstavljati in ne verjamem, da bomo v celotni Sloveniji imeli samo
               <q>"high-tech"</q> delovna mesta pa nikakršnih drugih. To težko verjamem.</p>
               <p>Sedaj mimogrede, čeprav to ni razprava o financiranju občin, ampak jaz vseeno moram
               povedati, da je treba gledati tudi, kar se tiče sistema financiranja občin, celoten
               učinek zakona, ne samo se osredotočiti na eno samo točko, in to je dohodnina in to v
               tistem trenutku, ko ti ustreza, ker se lahko zgodi naslednje leto, da več ne bo
               ustrezalo, potem pa več to ne bo vprašanje. In da recimo z leta 2007, 2008 je v masi
               povečanje sredstev za občne 5,4% in iz 2008 na 2009, ko pa pravzaprav zakon že vstopa
               v polno veljavo tudi z vsemi ostalimi zadevami, ki temu sledijo, tudi z ocenjevanjem
               stroškov, pa je ta indeks z 2008 na 2009 7,5%, brez investicijskih transferov, ki so
               se pa tudi povečali. In to je sistemski prestop in velja za vse občine enako, za vse
               občine v Sloveniji in ne nazadnje o tem odloča vedno aktualna politika, ki pa lahko
               tudi sprejme drugačen zakon. Tudi se lahko sprejme drugačen zakon. Seveda, ker
               gledate samo en drobec iz tega segmenta. Ne morete primerjati enega pa drugega, ampak
               je treba celoten sistem financiranja občin primerjati. To je, kar zadeva ta del.</p>
               <p>Kar zadeva pa pokrajine, bi pa še enkrat apeliral, da ko se pogovarjamo o
               financiranju, mi moramo v tej prvi fazi, ko pokrajine zastavimo, jim dati v bistvu ta
               razvojni impulz in v smislu tega razvojnega impulza je pač potrebno tudi ob
               upoštevanju Evropske listine o lokalni samoupravi ne samo govoriti o avtonomiji, ki
               je absolutno nujna, se strinjam, in pomembna, ampak tudi o ostalih segmentih, tudi o
               solidarnosti, ki velja povsod po Evropi. In to v tistih delih, recimo, s katerimi se
               primerjamo, je to najbolj izražen model. Tudi na Finskem, ker so tudi po razvitosti
               bolj različne pokrajine in potrebni solidarnostni učinki. In jih je potrebno v tem
               smislu v to zakonodajo vgraditi, če želimo, da bomo sfinancirali pokrajine na način,
               da bomo dali tudi tistim okoljem, ki imajo največje razvojne probleme, in to želimo
               narediti, tudi ustrezen impulz.</p>
               <p>Če pa pogledate tudi te številke, pa še vedno, tudi skozi te številke osrednja
               Slovenija ali pa tista najbolj razvita okolja, dobijo ustrezen delež pogače iz obeh
               naslovov: iz naslova primerne porabe, kjer že presega s temi dohodki nekoliko, da se
               pa ne pogovarjamo o tistem razvojnem deležu sredstev, kjer pa zaradi koncentracije
               davka na dohodek pravnih oseb je pa tudi ta delež največji v osrednjem slovenskem
               delu. In če ne naredimo teh prerazporeditev, potem pa je verjetno res vprašanje,
               kakšen smisel ima ustanavljanje pokrajin, če želimo to s pokrajinami narediti, kar
               želimo, in to verjetno vsi želimo. In v tej smeri je vedno šla tudi debata. Ob tem
               seveda, da upoštevamo tudi načelo finančne nevtralnosti in seveda, da v tem trenutku
               ni novih davčnih virov, ampak da so ti davčni viri, ki so na voljo, na voljo, in
               način zajemanja, kot se v tem trenutku pač zajemajo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Mikolič, izvolite.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Spoštovane kolegice in kolegi! Jaz sem pričakoval, da bo kolega Cvikl, jaz prosim, da
               mu daste potem besedo za repliko, ki se nam je pridružil kasneje kot strokovnjak za
               področje financ, dodal kaj ali pa prispeval kaj dodane vrednosti k temu zakonu. Ampak
               to, kar je on razlagal so pa res floskule. Mi smo pri 5. členu, nismo pri 4. členu,
               pa ne obravnavamo tudi ne državnega proračuna. Jaz sem prepričan, da ni kolega Cvikl
               vložil tega amandmaja oziroma ga predlagal, razen če je to res Jankovičev amandma,
               ker dejansko, kar ga tukaj lahko razložimo, je to Jankovičev amandma. Jaz mislim, da
               ga je vložil kolega Kontič, ki se zdaj ne javlja k razpravi, ker je najbrž ugotovil,
               da ga je polomil. Ker če bomo to sprejeli, ga bodo najbrž v njegovi bodoči pokrajini
               Šaleška ali SAŠA, kaj je že - ne bom zdaj ravno rekel linčali. Ker jaz ne vem,
               govoriti na pamet, glede na to, kar je prej minister razložil, da s povišanjem
               dohodnine z 20 na 30% še vedno samo osrednja Slovenija ni na finančni izravnavi, vse
               ostale pokrajine pa so na finančni izravnani, pomeni dobesedno, da nismo z uvedbo
               pokrajin naredili nič, kar se tiče odpravljanja finančnih oziroma razvojnih razlik.
               To pomeni, da bo osrednja Slovenija še bolj strmo prebila tako imenovano primerno
               porabo, ostali ostanemo na enakem. Jaz ne vem, potem bi pa izračune naredili, pa
               predlagali 30, 40%. Ampak to ne gre, jaz sem velikokrat razlagal, če hočemo
               uveljavljati skladni regionalni razvoj oziroma odpraviti razvojne razlike, potem mora
               biti, bi rekel, formula oziroma model takšen, da bo to omogočal. In to je ta
               predlagani model. Ni idealen, ampak potem pridite z novim modelom za izračun
               financiranja pokrajin, z novim modelom, ne pa, da predlagate spremembo z 20 na 30, za
               investicije z 25 oziroma od tistega ste menda odstopili, pa koeficiente spreminjati v
               sami formuli. Saj s tem niste nič naredili. Kaj ste naredili? Jaz sicer podpiram, da
               se upošteva sprememba, kar je bilo tudi na odboru akceptirano, da se v formuli
               upošteva tudi dolžina. Ampak poglejte, na tem modelu pravzaprav tudi to veliko ne
               pomeni. Sam sem bil na usklajevanju predlagatelj, da se vnese v formulo indeks
               razvojne ogroženosti. In če bi hoteli kaj več doseči, da bi te razlike še bolj
               odpravili, potem bi prav gotovo bilo treba na tem segmentu več narediti. Ali pa bomo
               rekli, potem pa dajmo dohodnine: Prekmurju 50%, Ljubljani pa 20%. Ampak veste, to ne
               gre.</p>
               <p>Moram vam povedati, da sem presenečen, ko strokovnjaki nam tu solijo pamet, kako je
               ta amandma oziroma kako bo ta amandma prispeval k pokrajinski zakonodaji odločilno,
               da bo proračun uravnovešen, če sedaj lahko tako rečem, v vseh 14 pokrajinah oziroma
               da bodo vse pokrajine v prihodnje se samofinancirale oziroma da ne bodo odvisne do
               države. Jaz mislim, da ne bodo odvisne od države takrat, ko ne bomo imeli razvojnih
               razlik. To so dejstva! Kaj si zapirate oči? Takrat se bomo pa lahko šli model, da
               bomo samo na področju ali na območju pokrajin vse črpali iz lastnih virov. Ampak na
               žalost, danes je razmerje med najmanj in najbolj razvito regijo v Sloveniji
               preveliko.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ne morem vam dati replike, gospod Kontič, ker niste razpravljali pred
               tem. Če bi razpravljali, potem ste upravičen do replike, tako pa ne. <gap n="..."/><stage xml:id="Redna-32-2007-10-24.stage36">/Oglašanje iz
               klopi./</stage> Ja, vas je omenjal, res je, točno tako. Gospa Pečanova.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Moram reči, da se mi zdi - ne današnja, ampak ta del razprave<gap n="..."/> Prav zaprepadena
               sem, ko sem poslušala zbirko demagoških izjav, ki jih že dolgo nisem slišala.
               Ponavadi obtožujete prav mene osebno za demagogijo, ampak to, kar sem pa zdaj
               slišala, je prav za vzorec. Mislim, da bo treba magnetogram spraviti za bodoče
               poslance v tem Državnem zboru, da se bo vedelo, kako se ne smemo pogovarjati. Ker to,
               da bi eventualno povišanje deleža dohodnine za 10% kogarkoli v preostalih pokrajinah
               prizadelo v primerjavi s teoretično najbogatejšo pokrajino, to je osrednjo slovensko,
               je čista laž. Da bo nekomu vzeto zato, da bo nekdo drug dobil. To ni res! Če se
               poveča delež dohodnine za 50% napram sedaj predvidenemu, se vsem poveča za 10%, torej
               za 10% točk - tisto, kar je bilo prvotno predvideno, da bo 20% točk - in nič drugega
               se ne zgodi. Se pravi, Prekmurci bodo dobili pač namesto - tukaj imamo v Prekmurju
               predvidenih 30%, recimo Prekmurje, ki ste ga tako posebej - Pomurska regija bi
               dohodnine dobila namesto dosedanjih 12 milijonov evrov pač skoraj 18. Kaj bi ji bilo
               odvzeto? Kateri Pomurec bo ostal brez hlač zaradi tega? Ne! Samo izravnava se
               zmanjša, res pa je seveda, da bi pa osrednja slovenska regija imela presežek napram
               povprečju primerne porabe. N namesto dosedanjih 5 milijonov evrov bi jih imela kar 46
               milijonov evrov. To je pa res. Vendar to ne bi bilo vzeto niti Prekmurcem, niti
               posavski regiji, niti nikomur drugemu. Iz državnega proračuna bi bilo odvzeto.</p>
               <p>Tako moram zdaj nekaj zelo, bom rekla, kompromisnega predlagati ali pa konkretnega,
               tako da bi morda do glasovanja malo razmislili. Mislim, da glede na to, da je to k 5.
               členu, kot sem jaz razumela edini amandma, ja, edini amandma je. Predlagam, da ga
               danes zvečer izglasujemo in da se pa, seveda <q>"off-record"</q> dogovorimo z ministrom in
               njegovimi sodelavci, da najdejo nek način, ki bo z amandmajem v tretji obravnavi na
               ta člen dosegel, da tega velikega preboja osrednje slovenske regije ne bo. Jaz vem,
               da je to skoraj zahtevati, da čudeže delamo, ampak razmisliti je treba. Še vedno se
               lahko zgodi to, gospod minister, da boste šli in boste predlagali amandma, s katerim
               boste vrnili delež dohodnine nazaj na 20%. Nič drugega se ne bo zgodilo. Lahko se še
               vedno stvar popravi. Če pa ta člen ne bo odprt, ne bo možno nič več narediti z njim.
               In vi točno veste, kaj mi ves čas govorimo in nas nočete poslušati, nas ne razumete,
               mislite, da zganjamo trmo. Mi smo danes v tej dvorani, kljub temu da nas tri
               opozicijske stranke obtožujejo, da smo vaši tihi zavezniki. Mi smo tukaj zato, ker
               želimo, da bo pokrajinska zakonodaja ustvarila pogoje za funkcionalne, dobre, uspešne
               pokrajine. In verjemite nam, da nimamo želje, da bi bila osrednja slovenska pokrajina
               za vse večne čase najbolj uspešna. Čeprav jo že vnaprej določa za najbolj uspešno
               pokrajino dejstvo, da je v njej sedež te države. Ne moremo si pomagati - kjerkoli na
               svetu je glavno mesto določeno, v katerikoli državi, se denar steka tja, ne da se
               pomagati. Delovna mesta se odpirajo bistveno bolj intenzivno v središču države kot pa
               kjerkoli drugje. Verjemite mi, da kot Primorka nisem prav nič navdušena nad tem. Tudi
               nad tem nisem navdušena, da bo Koper, recimo, vedno neke vrste središče v pokrajini
               južni Primorski, zaradi tega, ker mislim, da bi bilo bolj smotrno, da bi bil sedež
               pokrajine v Sežani ali pa v Ilirski Bistrici, zaradi tega, ker bi se avtomatično v
               tej pokrajini začele stvari stekati bolj v novo središče pokrajine kot pa v Koper. Ne
               bi Koper zaradi tega skoraj nič izgubil, vendar bi pa ta novi sedež nekaj pridobil.
               Zato govorim o tem, da bi bilo treba določati sedeže pokrajin na drugačen način. Jaz
               vem, da geografi in demografi govorijo o regijskih središčih, subregijskih središčih
               in tako naprej, ampak istočasno pa se da marsikaj narediti tudi na nekoliko bolj
               umeten način.</p>
               <p>Zato mislim, da bi tu ta člen pa morda tudi, če bi 4. člen amandmirali - praktično bi
               pustili odprte vse člene do tretjega branja in se vmes dogovorimo do tretjega branja,
               kaj bomo pustili, kaj bomo popravili. Saj se znamo usesti pa glave skupaj stakniti!
               Pa pozabite enkrat na to, da smo eni v opoziciji in drugi v koaliciji. Tu gre za našo
               državo v celoti in gre za vse pokrajine, ne glede na to, koliko jih bo, in ne glede
               na to, kje so. Tako govoriti o tem, da naj gre nekdo gledat v Prekmurje, kako so
               ljudje ubogi, in naj ne sedi ves čas samo v Ljubljani, to je nekorektno in mislim, da
               nima nobene zveze s to zakonodajo. Zaradi tega, ker vam povem nekaj: ta zakon ne bo
               izboljšal stanja v Prekmurju kar sam po sebi. Tudi če bo Prekmurje imelo dvakrat več
               denarja, kot ga ima sedaj, ne verjamem, da bo zaradi tega kaj dosti bolj uspešno, še
               marsikaj drugega bo treba narediti. Tudi to, da bo treba preseliti nekatere stvari,
               ki se dogajajo sedaj drugod, da bo treba preseliti v Lendavo, v Mursko Soboto in tako
               naprej. Ne pa, da bomo govorili o tem, da zaradi tega, ker Ljubljana jemlje nekomu -
               ne jemlje Ljubljana nikomur nič. In tudi če bi dodelili Ljubljani enako kot vsem
               ostalim, 10% več, večji delež od dohodnine, ne bi Ljubljana s tem nikomur nič
               jemala.</p>
               <p>Tako prosim lepo, zaradi slovenske javnosti, ki je ne smemo zavajati s takimi
               sprevrženimi razlagami - to je sprevržena razlaga. Mislim, da bi bil moj predlog, da
               ta amandma sprejmemo, ne glede na to, ali nam je všeč ali nam ni všeč. Saj minister
               je meni sedaj že razložil, kako so težave take in drugačne, ampak mislim, da je
               boljše, da se v miru usedemo in še enkrat premislimo, kaj narediti - brez dvigovanja
               rok, brez pritiskanja na gumbe, potem ko ta člen pustimo, odpremo, bom rekla, še za
               tretje branje. Dajmo si pustiti malo več manevrskega prostora za normalno
               pogovarjanje, dogovarjanje, posvetovanje. Ne z glavo skozi zid in trditi, zato ker
               oni niso prišli oziroma so nas zapustili, pa mi bomo sedaj zanalašč jim nagajali pa
               rekli, da ne bomo sprejemali njihovih amandmajev. To je neumno. Mi si s tem puščamo
               odprt prostor za nadaljnje pogovore.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Pukšič, prosim.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa. Gospod predsedujoči, kolegice in kolegi, gospod minister! Koalicija je
               vseskozi, tudi pri prejšnji obravnavi zakonodaje, pokazala, da je pripravljena
               prisluhniti amandmajem, ki bi zakonodajo izboljšali. Težko pa prisluhnem amandmajem,
               ki bi pokrajine že v štartu napravile preveč različne. Resnično grenka izkušnja, ki
               smo jo imeli s spremembo zakona o financiranju občin pri spremembi dohodnine, je
               prevelika in preblizu, da bi na to pozabili. To, kar pravi govornica pred menoj, da
               pustimo člen odprt, bi bilo potem smiselno ali pa nujno potrebno imeti odprt tudi 15.
               člen, kjer bi bilo potrebno namesto 15% ne spreminjati na 25, ampak spreminjati na 5
               ali pa celo še na manj procentov; torej navzdol. Ta sprememba - kje jemlje in komu
               daje? Saj nihče ne govori, da s tem vzameš drugim pokrajinam. Ampak najbogatejše
               pokrajine dobijo s tem v sorazmerju na število prebivalcev nekajkrat več in v tem je
               problem. Vzame se, jasno, iz levega žepa in se da v desni žep. Vzame se iz državnega
               proračuna. In če v državnem proračunu se vzame in se da izključno v upravljanje samo
               eni od pokrajin, so zaradi tega prizadete vse ostale pokrajine. To je jasno. Ker masa
               je takšna, kot je. Dejansko se pa je pokazalo, da prav razdelitev države na 210 občin
               je končno prineslo razreševanje problematike v celotni državi. In tisti, ki temu
               nasprotujejo oziroma govorijo drugače, seveda nočejo sprejeti realnih dejstev, ki po
               državi so ali pa enostavno resnično tega ne vidijo. Res pa je, da je bilo pri tem
               členu danes preveč demagogije, ko nekateri poslanci govorijo in pošiljajo župane, da
               naj bodo uspešni in pridobijo nova delovna mesta. Prvič kot prvič, nimamo zakonodaje
               na lokalni ravni, ki bi županom to sploh omogočala. Če bi ta isti poslanec znal
               povedati, kaj pa naj naredimo, da pridobimo delovna mesta, sem prepričan, da smo to
               sposobno narediti vsi župani v tem parlamentu; pa če je potrebno, tudi dva kroga teči
               okoli parlamenta. Ampak seveda, to ni rešitev. In govoriti, da župani hodijo od
               ministra do ministra. Seveda, normalno, saj gre za to, da razvijajo področja, iz
               katerih prihajajo, ampak še v glavnem osnovnem elementarne pogoje. In ta pokrajina
               mora imeti nadgradnjo tega, ta pokrajina mora poskrbeti in zakonodaja poskrbeti, da
               bomo v pokrajini resnično lahko ustvarjali razvojne pogoje. In razvojni pogoji bodo
               možni le na ta način, da bomo lahko parirali tudi za tisti del sredstev, ki jih bomo
               lahko dobili iz evropskih skladov. To bo pa seveda možno, če bomo imeli dovolj
               kvalitetnih sredstev za razvijanje teh razvojnih pogojev. In tako kot sem že prej
               omenil, ko bomo enkrat prišli na področje, kjer bodo pokrajine v državi približno
               enako usposobljene, potem seveda lahko spremenimo tiste parametre, ki bodo pripeljali
               do tega, da se bodo pokrajine iz lastnih virov financirale. S tem se pa ne bodo, to
               pa ni res, z dvigom dohodnine z 20 na 30 bodo samo tiste, ki so bogate, še dobile
               bistveno več, tiste, ki pa ostajajo revne, pa jih bo tako ali tako potrebno
               sofinancirati s finančno izravnavo.</p>
               <p>Poglejte, še bolj se bo to pokazalo pri obravnavi, žal, 14. člena o financiranju,
               predvsem pri tistem delu, ko govorimo o indeksu razvitosti pokrajine. In dejansko je
               struktura financiranja, tako kot je sedaj nastavljena v tem zakonu, ker je ne moremo
               gledati kot posamezne elemente posameznih členov, seveda ni korektno - ne reči, da so
               občine izgubile 160 milijonov evrov, kar ni res. Občine, od spremembe zakonodaje, ki
               jo je sprejel ta parlament, so dobile 160 milijonov evrov, ne izgubile. In ne moreš
               posamičnega elementa opredeljevati, ampak moraš celotno strukturo, torej načela
               financiranja pokrajin pregledati v celoti. In vse te spremembe amandmajev, o katerih
               se govori, bi morale imeti za sabo tudi finančni izračun, ki ga pa ni. In jasno je že
               prvi pogled in prvi tak <q>"ad hoc"</q> izračun čez palec pomeni samo to, da pri dveh
               pokrajinah, ki sta že tako ali tako dovolj bogati, ki se sami financirata, se bo ta
               vrednost še povišala in bo razlika med pokrajinami še večja in ne bo prišlo do te
               razvojne komponente celotne države. Naša država pa je premala, da bi si lahko
               privoščili samo en center in samo razvoj centra. Saj se zavedamo, da glavno mesto ima
               prednosti in tako dalje, ampak, vsi deli Lendave ne morejo biti poleg, če že imamo
               Ljubljano glavno mesto. Ampak, zaradi tega ne rabimo tega še pospeševati na takšen
               način, kot bi ga sedaj s tem amandmajem radi. Zato ni realne osnove, da to podpremo.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sok, izvolite.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa za besedo. V bistvu najverjetneje, da ne bom dodal k temu nič novega, bi
               pa rad povedal, da mi je žal, da ni tukaj sedaj gospoda Cvikla in kolegice Brede
               Pečan, ki tako goreče zagovarjata ta amandma, ki bi v bistvu, tako kot pravita, dal
               vsem več. Kaj pomeni dati vsem več? Vsi vemo, da to ni mogoče, da je to prazno
               pričakovanje, ker od tam, kjer jemlješ, tam je seveda omejeno in nujno je potrebno
               ostati na finančni izravnavi, pa naj govorimo o financiranju občin ali pa naj
               govorimo o financiranju pokrajin. V tej situaciji z 20% dohodnine dobi osrednja
               slovenska pokrajina z glavnim mestom toliko sredstev, da ne rabi finančne izravnave,
               če pa bi sprejeli ta amandma, pa tako kot oba zagovornika in SD, verjetno vsi skupaj
               zagovarjajo, bi Ljubljana dobila 40 milijonov evrov več, je bilo povedano. Sprašujem,
               od kod bomo pa potem vršili finančno izravnavo manj razvitim pokrajinam, od kod?
               Ljubljana je glavno mesto samo po sebi, vsi tokovi tečejo proti glavnemu mestu. Ko
               smo nekoč gradili Cankarjev dom, smo zbirali za Cankarjev dom sredstva po celi
               Sloveniji in bilo je rečeno: <q>"Vsi boste lahko hodili v Cankarjev dom."</q> Seveda je to
               res, samo, če hoče nekdo iz severovzhodnega dela države v Cankarjev dom, potem mora
               narediti toliko in toliko kilometrov, mora plačati vso cestnino in tako naprej.
               Drugače pa mu je omogočeno, da to storitev uporablja, seveda po veliko višji ceni. In
               tako je z vsemi temi storitvami, ki so se danes nakopičile in so v glavnem mestu.
               Nikoli ne bodo plače pri nas tako visoke, v celoti gledano, kot so v Ljubljani, ker
               so pač tu tiste glavne institucije, ker so tu centri moči, in vse, kar potrebuje ta
               država za svoje funkcioniranje, je več ali manj v Ljubljani. Kaj bomo mi potem imeli
               od tega, če se nam da nek procent dohodnine več - nič ne bomo od tega imeli. Se
               pravi, mora ostati sistem finančne izravnave, če hočemo govoriti o nekem skladnem
               regionalnem razvoju v Republiki Sloveniji. In me ne preseneča, da se pravzaprav
               poslanci, ki so istočasno župani, oglašamo, ker poznamo te strukturne probleme, ki so
               povezani z višino, če hočete, ali pa s plačnim sistemom v Republiki Sloveniji.
               Recimo, plače pri nas v Ormožu, od koder prihajam, ali pa plače tu, v Ljubljani, pa
               so vendarle precej višje.</p>
               <p>In če ob tem povem samo dva podatka. Recimo, za vrtec, ki ima enake normative in
               povsod enako stane ali pa bolj ali manj enako, če je povprečno prispevek staršev v
               Republiki Sloveniji k ceni vrtca 27%, potem je to pri nas krepko manj. In razliko
               seveda morajo dodati občine. Pri nas pridemo nekje na 21%. In tu nastaja velika
               razlika. In enak problem bo seveda obstajal tudi na sami pokrajini. Ali pa, večkrat
               smo tu že govorili, zaradi poseljenosti, demografije, kot jo imamo, cena avtobusnih
               prevozov. Ja, v Ljubljani ne rabi ljubljanska mestna občina plačevati za avtobusne
               prevoze. Mi potrošimo v naši občini za to 100 milijonov tolarjev, 400 tisoč evrov. To
               so te velike razlike. Da pri tem ne omenjam kilometrov cest, kjer, recimo, na enem
               kilometru živi ena družina in podobno. Torej, to je treba imeti v mislih. In zato ne
               morem pristati na to tezo, češ, če povišamo to dohodnino, bodo vsi dobili več. Ja,
               osrednja slovenska pokrajina bo dobila veliko več, mi bomo tudi dobili več, ne vem
               pa, od kje bo država vršila izravnavo in prispevala potem sredstva za nek skladnejši
               regionalni razvoj.</p>
               <p>To govorjenje, da so s proračunom zmanjšana sredstva za občine, je, milo rečeno, ne
               vem, ali nepoznavanje ali pa namerno zavajanje. Treba je torej upoštevati proračun,
               ki je namenjen za občine v celoti. To je tisti del, ki gre za skladen regionalen
               razvoj, torej po različnih mestih v proračunu, to sešteti in potem dejansko dobimo
               tiste prave procente povišanja, ki je nastalo za časa te Vlade in pa te vladne
               koalicije. Vse drugo je seveda neko govorjenje, ki nima nobene realne podlage in je
               daleč od resnice. Je daleč od resnice, in mislim, da tudi namerno producirana
               neresnica v slovenski prostor. <q>"Nezavistno"</q> od tega, za koliko pokrajin se bomo na
               koncu odločili, koliko bo teh pokrajin, sem tudi s stališča strukturnih problemov
               občin na področjih v Sloveniji - ne bom rekel nerazvitih, ampak tistih, ki so manj
               razvita področja, povedati pač nekatere podatke, ki držijo in zaradi katerih pač ne
               moremo pristati na tako enostavno napisane amandmaje, ki ne pomenijo pravzaprav
               nobene dodane vrednosti, niso neka nova formula, niso nek nov pristop, ampak
               enostavno pač všečni biti, vsem ponujati več, istočasno pa pri proračunu govoriti to,
               kar govorijo kolegi iz SD-ja, da država troši preveč. Da bi morali v času gospodarske
               rasti primanjkljaj, kako že pravite, izničiti; ne samo zmanjševati, ampak nič ne bi
               smelo biti. Morali bi celo ustvariti neko rezervo in tako naprej. Vse to poslušamo in
               jaz mislim, da bodo tudi novinarji, ki bodo spremljali, malo primerjali te razprave;
               se pravi, ko gre enkrat za povečevanje, drugič pa na drugi strani povsem nasprotni
               učinek, da je treba ne vem kaj vse zmanjšati. To enostavno, dragi kolegi, ne gre, pa
               četudi boste na vsaki seji povedali, da boste naslednji rudno tej državi vi vladali.
               Tega, kar govorite, ne boste mogli na noben način uresničiti. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Štebe.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod podpredsednik. Jaz sem se oglasil zaradi tega, ker
               nikakor nisem zasledil besede <q>"solidarnosti"</q>. Potem jo je izrekel gospod minister, o
               neki pravičnosti so govorili redko tudi kolegi. Ni pa bilo te besede slišati s strani
               predlagateljev tega amandmaja, ki govori o tem, da se za 10% poveča procent
               dohodnine, ki je namenjen za pokrajine in skuša s tem všečno dokazovati, da pač vsi
               dobijo več. Normalna aritmetika, to v resnici pomeni, normalna, običajna, preprosta
               aritmetika. Dobijo vsi več. Se pravi, enotna stopnja je bila uporabljena v tem
               primeru kot nekaj, kar naj bi pravzaprav bilo nekaj pozitivnega - vsi dobijo več za
               enak procent. Ko je bila neka druga zgodba o enotni stopnji, sicer z neko drugačno
               poanto, je bilo to najbolj pregrešno, najbolj nesocialno, najbolj grdo, kar je moglo
               biti. Ob tem se pa nihče na sprašuje, da govorimo o proračunu, o izvornih prihodkih,
               davkih, ki se jih na ta način nekoliko več preloži v segment pokrajin, vsem v enakem
               procentu, seveda pa v zelo različnih absolutnih zneskih. Preprosta aritmetika to
               govori. In v kontekstu solidarnosti, besede, ki jo predlagatelji v svojih
               obrazložitvah ne poznajo in je ne omenjajo, je tukaj tisto, kar je najbolj sporno.
               Tisti, ki že itak imajo veliko, ogromno in imajo tudi vse možnosti, da pridobijo še
               več, v razvojnem smislu, inovativnem smislu, v tem, da pač večina aktivnosti poteka
               pravzaprav v glavnem mestu, pokrajina Ljubljana bo praktično glavno mesto z malo
               somestja. Praktično v celoti urbanizirano področje, ki pridobiva več sredstev iz
               drugih naslovov. Jaz ne vem številk, ampak sem prepričan, da glede na to, kako visoko
               Ljubljana zaračunava nadomestilo za uporabo stavbnega zemljišča, beri davek na
               nepremičnine, da je to za Ljubljano neizmeren vir, sploh pa, če bi pobrala vse tisto,
               kar bi po odloku o tem nadomestilu morala. Da ne govorimo, da je njihova
               infrastruktura, ki jo gradijo, mnogo bolj učinkovita, ker ima veliko več porabnikov
               in verjetno tudi višje cene, kot drugje, kjer pa je sorazmerno ta infrastruktura
               zaradi geografskih razmer in gostote poselitve dražja in prinaša manjše prihodke. In
               da na koncu ne omenjam še komunalnih prispevkov, ki so v Ljubljani bistveno višji in
               jih bistveno več poberejo kot kjerkoli drugje v Sloveniji, sploh pa v manj razvitih
               območjih.</p>
               <p>In tisto, kar mislim, da je minister povedal, kjer je poleg solidarnosti treba
               pogledati tudi vse okoliščine, vse okoliščine, ki igrajo vlogo pri taki ali drugačni
               odločitvi. Jaz bi bil vesel, če bi tisti, ki zelo strogo gleda na proračun, raje
               razmišljal o tem, da bi se 10% dohodnine namenjalo za več socialnih pravic. Seveda,
               če ta država, glede na to, v kakšnem stanju razvoja smo in spreminjanja naše
               učinkovitosti, si lahko in koliko si lahko pri tem privošči. Meni je en kolega
               predlagal, glede na to, da se govori, da bodo te pokrajine samo več stale, da bi pač
               morda rajši odločili za 15% dohodnine in 5% dohodnine zmanjšali vsem državljanom. To
               bi bilo nekaj, kar bi lahko predlagala stranka, kot je Socialdemokratska stranka. Če
               seveda proračun in vse okoliščine v tem proračunu to dovoljujejo. Ob vsej
               strokovnosti skupine pa bi človek pričakoval malo bolj dodelan amandma. Zelo
               enostavno je in všečno je reči: <q>"Ah, namesto 20% pa dajmo 30%."</q> Zelo všečno in zelo
               enostavno, preprosto. Sploh se ni treba potruditi, še pri obrazložitvi se ni treba ne
               vem kako potruditi. Z malo demagogije si morda celo všečen, če pa to mediji poberejo,
               pa je še boljše. Mislim, da Ljubljana, ob tem da nima finančne izravnave, ima skupaj
               več prihodkov iz svoje dohodnine in iz trošarin, praktično za 20 do 30 procentov več
               kot tista naslednja, ki pa dobiva še finančno izravnavo in je to skupaj primerljivo,
               da dejansko pridobijo tukaj nesorazmerno. In zakon o financiranju občin je pravzaprav
               to anomalijo vseh možnih prihodkov Ljubljane in še dveh občin, ki so pravzaprav mesta
               kot taka in sploh nimajo pravega podeželja, na nek način samo nekoliko korigiral in
               naredil zadevo bolj vzdržno v smislu solidarnosti. Uravnoteženje razvitosti je to,
               teh 10% dohodnine, ki ostaja v proračunu, pa se uporablja za kohezijsko,
               solidarnostno in enakomerni razvoj tistih delov, ki lovijo povprečje. Ono lovijo
               povprečje. Kje je šele to, da prideš nad povprečjem! Tako nikakor ne morem sprejeti
               tako poenostavljenega amandmaja in glede na to, da potrebe v Sloveniji v posameznih
               bodočih pokrajinah niso sorazmerne z njihovimi viri, tako sorazmerno določenimi, tak
               amandma ne pride v poštev. Prišla bi v poštev neka degresivna, neka drugačna
               krivulja, ne pa sorazmerna, ki bi pravzaprav vgrajevala solidarnost že kar v sistem.
               Morda bi bilo še najbolje zadevo vezati ne na pravzaprav eno formulo, ki se imenuje
               primerna poraba, pa je pravzaprav nihče ne razume od običajnih državljanov - še jaz j
               dolg časa nisem - , ampak da bi bili viri, davčni viri na nek način sorazmerni z,
               recimo, razvojno ogroženostjo. In taka stvar bi bila potem tudi neodvisna od
               posameznih ali ministrov ali pa posameznih vlad.</p>
               <p>Nikakor ne pristajam na tako poenostavljen način premeščanja nekih virov, ki imajo
               lahko veliko večjo učinkovitost v samem proračunu, kar tako na pokrajine, v nekem
               procentu, absolutni zneski pa seveda se negirajo in za predlagatelje niso pomembni.
               Jaz takega amandmaja ne bom podprl. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kontič. Prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Moral sem počakati na razpravo, ker replike na
               gospoda Mikoliča nisem mogel dobiti, ker pred tem nisem razpravljal. Gospod Mikolič
               ima pa to neverjetno sposobnost, da ve, kaj bom razpravljal in mi vnaprej polaga
               besede. Jaz čakam na magnetogram seje Državnega zbora, pa ga v tem trenutku še ni, ga
               bom pa dobil. Če sem prav slišal, gospod Mikolič, vas skrbi za mojo varnost, za moje
               zdravje, napovedali ste moj linč, v Savinjsko-šaleški pokrajini. Jaz trdno upam ali
               pa želim si, da nisem slišal prav. Če sem slišal prav, potem je že to lahko
               ugotovitev, da bi kakšno razpravo ali kakšnega posameznika lahko v bodoče imeli kar
               za mersko enoto za pokvarjenost v tem parlamentu. Jaz vam predlagam, gospod Mikolič,
               da skrbite za svoje zdravje in za svojo varnost, jaz bom pa poskrbel v prihodnje,
               tako kot sem do sedaj, za svojo varnost.</p>
               <p>Poleg tega istočasno govorite o tem, da naš amandma vsem daje in hkrati govorite o
               tem, da v Savinjsko-šaleški pokrajini s tem amandmajem ne bodo zadovoljni. Zakaj? Ker
               jim daje dodatna sredstva? Popolnoma zmedena razprava. Argumente za ta amandma je v
               bistvu podala kolegica Breda Pečan, ampak kljub temu mislim, da je potrebno še nekaj
               reči.</p>
               <p>Jaz se seveda zavedam, da so posamezne pokrajine v razvojnem zaostanku, to je dejstvo
               in tega je potrebno odpraviti z razvojnimi sredstvi, torej z novimi sredstvi, ki jih
               bodo pokrajine dobile za to, da bodo razkorak odpravile. Ampak ne na način,
               spoštovane kolegice in kolegi, da bomo rekli, tiste pokrajine, ki so danes najbolj
               razvite, naj se za trenutek ustavijo in počakajo pokrajine, ki so v razvojnem
               zaostanku. Ne! Vse pokrajine se morajo razvijati, ampak tiste, ki imajo razvojni
               zaostanek, se morajo razvijati hitreje. In strinjam se, da ima tukaj vlogo tudi
               finančna izravnava. In finančna izravnava bo morala obstajati v tem zakonu v vsakem
               primeru, ker drugače ni možno narediti financiranja pokrajin. Ni pa logično,
               spoštovane gospe in gospodje, ni logično, da so finančne izravnave tako velike skoraj
               kot odstopljeni viri, se pravi, da imajo vse pokrajine finančno izravnavo. To seveda
               kaže, da je s tem zakonom o financiranju pokrajin nekaj hudo narobe. Če bi vsaj
               polovica pokrajin bila samozadostna, druga polovica tistih zaostalih pa finančno
               izravnana, bi to razumel. Da so pa vse na finančni izravnavi, pa tega seveda ne
               moremo razumeti. Zaradi tega tudi ne razumem nekaterih razprav.</p>
               <p>Govorimo o 5. členu, čeprav smo zdaj pomešali že vse člene, ampak saj razprava je
               tako ali tako časovno omejena, pa pri drugem členu potem nekaj časa zmanjka. V 5.
               členu so našteti viri financiranja pokrajin: prihodki od dohodnine in trošarin. Ko
               smo mi vložili amandma, da za 10% dvignemo dohodnino, je to demagogija. Ko ste
               prisluhnili predlogom Poslanske skupine Socialnih demokratov in trošarine od alkohola
               povišali na 90%, je pa to dober predlog, zato ker je bil za vas sprejemljiv. V tem pa
               ni nič demagogije, ampak isti člen govori o tem. In ko govorimo o tem, kdo komu daje
               in kdo komu jemlje - veste, dohodnina je pač vezana tudi na prebivališče. In ljudje,
               ki dohodnino ustvarjajo, se verjetno do tega deleža v lokalni skupnosti tudi
               upravičeni. Zdaj, kako se bo delil, je stvar razprave. Predlog, da se pusti odprt
               člen daje možnost, da se o tem še dogovarjamo, da iščemo rešitve, v nasprotnem
               primeru boste člene zaprli, zakon bo zaprt in včasih imam občutek kot da si želite
               nekateri ne vsi, ampak nekateri, v tej dvorani, da bi pripravili Socialne demokrate
               do tega, da tudi oni obstruirajo, da rečejo: <q>"Ne gremo se več, saj nima smisla, saj
               nihče nič ne posluša, saj argumenti niso pravi."</q> No, tokrat nas v to ne boste
               prepričali, ker smo se odločili, da mi poskusimo nekaj še bolj nemogočega, da z
               argumenti prepričamo vas, da so naši predlogi utemeljeni in da je možno te zakone še
               izboljšati. Ni rečeno, da je ta amandma, ki smo ga mi vložili, tisti edini in pravi,
               je pa možnost, da pustimo člen za tretjo obravnavo odprt; je možnost, da si še vedno
               vzamete čas za razmislek; je možnost, da soočite vse ostale zakone, ki jih v tem
               trenutku še nimamo, s temi in da člen, ki je odprt, tudi spremenimo v tretji
               obravnavi.</p>
               <p>In ko govorimo o tem, da se nekomu samo daje: 15. člen tega istega zakona govori o
               teh prihodkih in o višini teh prihodkov, o katerih govorimo zdaj že nekaj časa, in
               tam je zelo jasno zapisano: če so prihodki pokrajine iz prejšnjega odstavka za več
               kot 15% višji od izračunane primerne porabe, se presežek, ki ga posamezna pokrajina -
               torej tista, ki bi ji ti amandmaji, recimo, tudi nekaj prinesli - , se presežek nad
               15% zmanjša za 50%. Se pravi, tistim, ki imajo več, bomo v vsakem primeru po tem
               členu ta sredstva vzeli: 50% sredstev nad 15%. To seveda gre za poseg v avtonomnost
               financiranja lokalne skupnosti, ki ji bomo mi rekli v bodoče pokrajina. Torej, jaz
               predlagam, da konstruktivno razpravljamo, da poskušamo najti rešitev, še je možnost,
               še je možnost tudi razpravljati o teh členih, še je možno poiskati skupno rešitev,
               takšno, ki bo sprejemljiva za veliko večino, in dejansko predlagam, kot sem že dejal,
               da razpravljamo resno in da ne uporabljamo pri tem pretirano demagogije. En kanček
               vam je niti ne zamerim.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Janc, prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa. Če se navežem malo na to razpravo predhodnika. Več kot leto dni že
               iščemo, iščete, iščemo skupaj neko kompromisno rešitev te pokrajinske zakonodaje bolj
               ali manj intenzivno. To počnemo že danes v bistvu cel dan, kako poskušamo zbližati
               interese vaše, naše - tisti, ki prihajate iz mestnih občin, bogatih občin, kot tisti,
               ki prihajamo iz bolj revnih občin. Iščemo na poti, prihajamo z nekimi argumenti, ki
               niso demagoško obarvani, ampak so stvarnost, ali vam je prav ali vam to ni prav, pač
               jaz mislim, da je ta namen dober, vaši argumenti, ti argumenti, naši argumenti, naši
               predlogi, predlogi Vlade. Mislim, da smo na pravi poti. Tudi nekaj predlogov, ki ste
               jih podali, nekaj teh smo tudi, vsaj jaz, javno podprl. So dobri, pozitivni - zakaj
               ne? In upam, da bodo tudi kolegi ostali sledili, ko bo prišel čas glasovanja. Upam
               pa, da je mimo čas neenakih možnosti. To kalvarijo smo dali skupaj skozi občine,
               prišli na bolj uravnotežen proračun financiranja občinskih proračunov, prihajamo na
               pokrajinske. In prav je, da tukaj sledimo eno pozitivno zakonodajo, pozitiven premik
               naprej pa je, o katerem je danes tekla beseda že več časa na to temo, financiranje
               pokrajin. Pomembna tema, izjemno pomembna tema in moramo jo prav zastaviti. Brez te
               dobre in pametne finančne spodbude zagotovo ne bo prihodnost pokrajin dobrih <gap n="..."/>
               nikoli ne bodo pokrajine enako razvojno razvite.Definitivno nikoli ne more Prekmurje
               ali pa Bela krajina doseči osrednjo Slovenijo. Pa saj to je normalno, saj tu ni nič
               narobe! Da se pa lahko malce približamo, približajo, je pa cilj, upam, tudi te
               zakonodaje, drugače pokrajin niti ne rabimo. To pa je cilj, moramo se približati. In
               seveda, spoštovani, mislim, da ob vsem spoštovanju do mesta Ljubljane, lepo je, da se
               razvija, upam, da se bo še hitreje razvijala v sedanjem času, ker v preteklih desetih
               letih se je zelo slabo razvijala. Zelo slabo razvijala ob dejstvu, da so imeli na
               voljo izjemno veliko finančnih virov, takšnih, o kakršnih druge slovenske občine
               lahko samo sanjamo. In tudi pozdravljam, kot sem že rekel, izjemno dober proračun za
               leto 2008, baje, da je rekorden. To ni nič slabega, to je dobro za državo, za glavno
               mesto, za razvoj. In če uspejo zgraditi še brez zadolževanja finančnih virov, je
               toliko bolje. Ljubljana se bo razvijala neverjetno hitro, in prav je tako. Ampak ne
               bodite do ostalih 209 občin tako, bi rekel, sramežljivi. Tudi one se želijo
               razvijati, tudi one imajo te interese, enake interese. In govoriti, da je 10%
               dohodnine od plače 300, 400 evrov enako kot od 1000 in več evrov plače, povprečne, to
               me pa ne boste <q>"nasankali"</q>. Daleč od tega. Kdo dobi več? Ja, tisti, ki ima večjo
               plačo! Žal, to pa ni v Beli krajini, ne v Prekmurju, ne v Posavju, če hočete, ne v
               Sevnici. In recept, ki sem ga prej poslušal, s šolo. Jaz bom zelo lepo prosil, če mi
               lahko ta recept pomaga, da ga prenesem v našo občino, v naše gospodarstvo, našim
               lastnikom, našim menedžerjem, kako izboljšati te plače, da ne bodo imeli več 400
               evrov v tekstilni branži, ampak 800 evrov. Kako ta recept narediti, da bodo imeli
               delavci več, da bo imela občina več, regija in država? Lepo prosim, gospod Cvikl,
               potem lahko greva na kavo, da mi to formulo poveste, da grem jutri takoj v akcijo, da
               pridemo do teh večjih plač z lastnimi viri v lastni občini. Jaz bom najbolj
               zadovoljen župan, pa ne samo jaz, predvsem naši delavci, ki tam delajo za 400, 500
               evrov. Ampak če mi ga boste izdali, se vam bom javno zahvalil na tem istem mestu.</p>
               <p>Kar se tiče teh novih 14 pokrajin, skladnejše, uravnotežene finance so pomembne.
               Nihče ne želi, da tisti, ki imajo, ki so razviti, ne bi dobili še dodatnega vira, naj
               imajo, ampak ne morejo dobiti toliko več, kot tisti toliko manj, ki bolj potrebujejo,
               če hočejo uloviti voz razvoja bolj razvitih pokrajin v Sloveniji oziroma aktualnih,
               obstoječih regij, ki jih imamo zdaj. Tako da mislim, da ta dogovor, ki ga vi
               predlagate, jaz sem vedno za njega, danes in vedno, iščemo kompromise, iščemo
               soglasja. In prav bi bilo, da jih še več iščemo in več najdemo, kajti ta zakonodaja
               ni samo za koalicijo, ampak je mnogo več, kar sem danes že enkrat povedal. In upam,
               da bodo te stvari vam in nam skupne. Tako da nenazadnje tudi predloge, ki jih imate,
               ki jih dajete in ki jih dajemo skupaj, verjemite mi, spoštujte vsakega poslanca
               posebej, od koderkoli prihaja. Razmere v Prekmurju so drugačne, kot so, recimo, v
               Posavju, kot so v Kopru, verjetno čisto druga zgodba, kjer nimate teh problemov, ki
               jih imamo mi, kot jih je prej kolega Sok iz življenja, iz prakse povedal, kako to
               zgleda v neki občini, ki ima ogromno podeželja, ki ima tam dve hiši, tam pet hiš, tam
               cesto, tam vodovod, tam kanalizacijo, tam to in ono. To je neprimerljivo, vam povem,
               z urbanimi naselji. To je druga zgodba in ne moremo dati na isti imenovalec.
               Verjemite mi, če hočemo, da v tem tisočletju dobijo tudi nekateri naši občani končno
               asfaltno cesto do svoje hiše, ali ni že čas za nekaj takega, kar imate v Kopru že 30
               let, ali pa v Izoli! Tudi to so dejstva. In spoštujte tudi drugače misleče in
               drugačne pogoje, ki jih imajo. Zato sem rekel, tista pot od Prekmurja do Posavja, da
               bi mogoče komu koristila, ko bi spoznaval to našo lepo Slovenijo, ampak tudi
               infrastrukturo, s katero se še danes borimo v določenih občinah, ki nimajo niti vode,
               da o cestah ne govorim in tako naprej. Tudi to je stvarnost in tudi to je želja
               Vlade, te koalicije, pa verjamem, da tudi vas poslancev, ki ste mogoče te probleme že
               zdavnaj prešli - privoščite še tistim, ki teh osnovnih pogojev nimajo. In tudi s to
               pokrajino je po mojem ena možnost odprta več, da pridemo do dodatnih finančnih virov,
               predvsem pa, da bomo sami na naši ravni odločali o naših problemih. Seveda se danes
               ugovarjamo v Ljubljani z ministrstvi takšnimi ali drugačnimi, pa ni važno kdo je šef
               Vlade, ta ali oni, približno je zgodba podobna, enkrat ali drugič. Ampak to, da smo
               nekaj korakov naredili za lokalne skupnosti, da smo dali malo več možnosti in za to
               so po mojem prepričanju te lokalne skupnosti izjemno hvaležne. In to napako dobre
               prakse sledimo tudi v financiranju pokrajin, ki jih bomo upam, da dobili
               1.1.2009.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Marinič. Ste se javili k repliki? Gospod Marinič dovolite, da bo
               gospod Cvikl repliciral.</p>
               <p>Izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospodu Jancu repliciram samo z naslednjim vprašanjem. Po vaše je v redu, glede na
               predlog Vlade, dopolnjen predlog Vlade, da naj imajo pokrajine več od tega, da ljudje
               več kadijo in več pijejo, ne pa da več delajo. In napadate, da smo mi demagogi, ker
               dvigujemo delež dohodnine iz 20 na 30%, hkrati pa se strinjate s tem, da je v redu,
               da je delež trošarin iz 5% šel na 10% in alkohola iz 20 na 90%. Gospod župan, gospod
               poslanec, jaz sem za to, da dobijo pokrajine toliko virov, tudi pri davku od dohodka
               pravnih oseb je treba poseči in še kje, da bodo v čim večji meri samozadostne, zato,
               da se bodo pokrajine razvijale, ker bodo od razvoja imele več lastnih virov. Ne pa,
               da je njihov razvoj odvisen od tega, koliko izravnave jim bomo določili v državnem
               proračunu. Zato je seveda teza, da naj se pokrajine razvijajo samo od tega kako ga
               ljudje tam pijejo in koliko pokadijo, ne pa, koliko delajo - napačna teza. Ampak
               gospodje, to ste vi predlagali, dopolnjen predlog proračuna povečuje delež prihodkov,
               lastnih prihodkov samo zaradi trošarine in zaradi več trošarine na alkoholi in
               trošarine od tobaka. To je politika. To veste, je pa politika, ki je na glavo
               postavljena. In gospod poslanec, te dni je izšla knjiga <q>"Proračunsko pravo"</q> kolegice
               Etelke Korpič Horvat. Poglejte si malo in naj vam vaši financarji to pogledajo in
               poglejte si, kaj se zgodi, če postanejo pokrajine odvisne od tega, koliko trošarin od
               alkohola in tobaka bodo imele, ne pa koliko dohodnine. In to je narobe svet. In
               takrat, ko se bomo to šli, takrat bo seveda mogoče razvojna filozofija posameznih
               pokrajin drugačna, kot ta, ki jo stimulira zakon. Veste, kaj je treba narediti, da se
               razvijate? Ja, na Goriškem bi morali odpreti čim več s temi ali onimi igralnimi
               aktivnostmi povezanih takšnih ali drugačnih barov. To je narobe svet. In zato ne
               trditi, da imamo mi in da mi zganjamo demagogijo, ker želimo povečati, da dobijo
               pokrajine več denarja od dela.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Marinič, izvolite.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo, gospod predsednik. Spoštovani in spoštovane! Če sem prej v
               prejšnji diskusiji dejal, da mi je vseeno, ali glavarja volimo posredno ali
               neposredno in podprem eno ali drugo varianto, samo da pokrajinska zakonodaja shodi v
               drugi obravnavi in omogočimo tretjo obravnavo in omogočimo skladnejši regionalni
               razvoj Republike Slovenije, pa tega ne morem ob amandmaju k 5. členu. Seveda gre za
               bistveno razliko od predlagatelja, ki je skušal nekatere stvari v osnovi odpraviti.
               In bilo bi prav, da se spomnimo zadnje diskusije predstavnika predlagatelja, ministra
               Žagarja, ki je izhajal iz 10-letnih lastnih izkušenj, ko je bil kot župan in natanko
               ve, o čem je govoril. Zato bi, spoštovane in spoštovani, pričakoval resnično, pa tudi
               za ceno, ki smo jo danes že slišali s strani predlagateljev amandmaja k 5. členu,
               pustimo stvari odprte, vzemimo si čas, pojdimo skozi in morda pridemo še do boljše
               rešitve. Nikoli ni tako dobro, da bi ne moglo biti še boljše. In če se vrnem sedaj
               nazaj, bi si želel, da bi sistem in zagotovljen vir financiranja bil s strani
               predlagatelja takšen, da bi resnično omogočal skladnejši regionalni razvoj, kar do
               sedaj ni bila praksa. Zato imamo velike razvojne zaostanke na nekaterih delih
               Slovenije. Zelo nazorno so to skušali prikazati tako kolega Janc kot kolega Sok, pa
               kolega Pukšič. Veste, mi prihajamo iz nekih drugih okolij in morda to drugače gledamo
               kot nekateri, ki zgolj in samo skušate v teoriji dokazati kako to ni pravilno oziroma
               kako je to utemeljeno, kar predlagate z amandmajem k 5. členu. Moram pa poudariti
               istočasno, da se je zelo težko osredotočiti samo na amandma k 5. členu, ker nujno
               zaideš tudi v 14. člen, kjer prav tako predlagate amandma. Verjetno nisem edini in
               verjetno nisem sam v tej zvezi, ko še enkrat poudarjam, da je vendarle pokrajinska
               zakonodaja in v zvezi s tem financiranje pokrajin, temeljni dokument, ki bo omogočal
               skladnejši regionalni razvoj. In viri financiranja, ki so v 5. členu s strani
               predlagatelja, to jasno nakazujejo. In če najdemo neko srednjo pot med tistim, kar
               predlagatelj želi, med tistim, kar želite z amandmajem k 5. členu, da najdemo
               resnično sredinsko pot, ki bo morda najboljša, a se mi zdi, da so vsi inštrumenti
               okoli teh izračunov s strani predlagatelja v tej zvezi izčrpani in da bo težko najti
               boljšo možno in mogočo varianto, ki bi bila še sprejemljivejša od ene ali druge
               variante. Kakorkoli že, predlog zakona o financiranju s strani predlagatelja se mi
               zdi dober, morda ne najboljši, zato si resnično vzemimo čas, skušajmo najti rešitev
               ali obstaja boljši model za to in najdimo srednjo pot med predlaganim in med
               amandmajem, ki ga predlagate. Takšnega amandmaja, ki ste ga predlagali pa žal ne
               morem sprejeti, ker potem nismo naredili ničesar in vrnili smo se v bistvu v neko
               drugo obdobje, katerega priča smo v sedanjem trenutku. Zdi se mi zelo pomembna tudi
               splošna ugotovitev, da moramo v tem času, ne vem koliko časa nimamo več, smo že v
               zamudi, to drugo raven lokalne samouprave, tudi kar zadeva zakona o financiranju
               občin, čim prej urediti in sprejeti. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Han.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa, spoštovani predsednik. Spoštovani minister z ekipo, kolegice in kolegi!
               Verjetno bom težko kaj dodal dodane vrednosti k tej razpravi, pa vendarle nekaj mojih
               misli, pa mogoče bo tudi v tej smeri šlo, da bomo poskusili ta problem na nek način
               rešiti.</p>
               <p>Najprej eno ključno vprašanje. Mi se vsi skupaj vrtimo okoli tega amandmaja in na tem
               amandmaju, mislim, da stoji vsa zgodba o ustanovitvi pokrajin. Ali hočemo imeti te
               pokrajine, ali nočemo imeti teh pokrajin? Socialni demokrati smo na nek način
               napadeni s strani pozicije, ker s svojimi argumenti, s svojimi razmišljanji, ki tudi
               ni nujno, da so najbolj pravi, se borimo, da bi ta pokrajinska zakonodaja na nek
               način oživela in da bi resnično Slovenijo zgradili tako, da bi bili po celi Sloveniji
               ugodni pogoji za življenje. Po drugi so pa do nas kritični naši opozicijski kolegi,
               ki so tudi s svojim razmišljanjem šli tako daleč, da so zapustili to dvorano, kar jim
               jaz dam čisto prav, in rekli, da bodo na tak način poskusili zadeve reševati.
               Kolegica Breda je pred pol ure rekla en dober predlog: sprejmimo ta amandma, do
               tretje obravnave imamo še čas in potem lahko ta amandma še popravimo. Popraviti ga pa
               verjetno nas 90 poslancev ne bo moglo. Popravijo naj ga finančni strokovnjaki, ki
               imajo drugačne poglede, kot jih imamo mi, ki nimajo teh političnih pogledov, in naj
               poskusijo ti finančni strokovnjaki nas prepričati. Gospodu Jancu bi rekel to, glede
               na to, da je moj velik kolega, jaz lahko tudi demagoško nastopim zelo hitro in rečem,
               kako naše Radeče, moje Radeče niso najbolj razvito in kako je treba v Radeče denar
               dati, pa v Ljubljano nobenega denarja več. Vendar to niso, bom rekel, prave zgodbe.
               Jaz sem tudi občino Radeče umestil v pokrajino Posavje in zdaj sem lepo zadovoljeni
               in za druge pokrajine me, bom rekel, ne briga. Jaz sem poslanec v Republiki Sloveniji
               in mi je važno tudi, da drugi ljudje, v drugih pokrajinah bodo zadovoljni ali pa bodo
               nezadovoljni. Ampak spoštovane poslanke in poslanci, vprašajmo se, če je narod sploh
               za to drugo vejo lokalne oblasti oziroma za pokrajine, da ne bi mi napenjali mišic.
               Jaz mislim, da bodo pokrajine, tako kot je moj kolega Kumer rekel, na nek način mesto
               za odpadle politične kadre in bodo tam lepo dobili ene fine fotelje in bodo na nek
               način lepo presedeli, narod pa še vedno ne bo vedel, ali je prišel na upravno enoto,
               ali je prišel na občino, ali je prišel na pokrajino in za vse bo kriv župan. Če bi
               hoteli res Slovenijo razdeliti dosti enakomerno, bi jaz enostavno predlagal, dajmo
               več denarja občinam in bi se sigurno razvijale, bom rekel, v mesta v Sloveniji veliko
               hitreje in bolje, kakor pa iz same Ljubljane. Tisti, ki je župan, točno ve, če da v
               krajevno skupnost 1 evro, krajani krajevne skupnosti iz tistega evra naredijo 10.
               Takšno je moje poznanje in mislim, da tudi gospoda Soka in gospoda Prevca, ki je imel
               sploh priliko zdaj v teh težkih trenutkih to razmišljati in je videl, ljudje lahko
               sami veliko več naredijo, kakor pa, bom rekel, neki birokrati.</p>
               <p>Gospodu Soku bi samo to rekel, mi nikjer ne jemljemo, enostavno razporedimo sredstva
               iz proračuna. Zdaj pa, ali bomo uspeli iz proračuna več denarja ministrom vzeti
               oziroma raznim ministrstvom, ali ga pa ne bomo. Gospod Žagar je pa rekel, da finančni
               okvir ostaja isti, zaradi tega se, bom rekel, proračun ne bo povečal. In če je to to,
               potem je edina moč to, da poslanci čim več denarja vzamemo centru, se pravi
               ministrstvom, in ga pripeljemo na pokrajine. Jaz bi predlagal, da sprejmemo ta naš
               amandma, ki mogoče tudi ni najbolj pameten, ni pa, bom rekel, slabonameren. Tudi mi
               se v Socialnih demokratih borimo, da bo Slovenija enakomerno razdeljena, enakomerno
               finančno in da se bo enakomerno razvijala. Da imamo pa Ljubljano, pa hvala bogu, da
               jo imamo. Vsaj eno mesto imamo urejeno, če že druga mesta nimamo.</p>
               <p>Moj predlog je, da je naš amandma pravi. Če ga pa ne sprejmemo, se bo pa to naredilo,
               kar so naši kolegi povedali, amandma bo zaprt in potem na nek način ni več povratka.
               Mi smo se že trikrat vrnili nazaj v tirnice, Socialni demokrati, in poskusimo to
               pokrajinsko zakonodajo na nek način spraviti pod streho, ker na koncu koncev bo pa
               veliko debat pri zadnjem zakonu, ki potrebuje dve tretjini, to je pa zakon o
               ustanovitvi pokrajin. Tam pa že zdaj povem, da se jaz s tistimi pokrajinami, s
               takšnimi mejami osebno ne strinjam. Občina Radeče je sicer umeščena v Posavje in bi
               bil lahko zadovoljen, vendar ko gledam kamniško-zasavsko regijo, ko vidim, da ni
               kočevske regije zaradi nekih drugih političnih zadev, ki so se naredile, jaz mislim,
               da to ni v redu. Ampak gremo korak za korakom in poskusimo to danes spraviti pod
               streho, pa potem še eno konstruktivno debato narediti in poskusiti pokrajine spraviti
               pod streho. Vendar ne siliti z glavo skozi zid in to narediti, da bomo imeli volitve
               leta 2009, ker nam bo verjetno vsem žal. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok, ali ste bili imenovani? Izvolite, imate repliko.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa. Jaz moram poslanskemu kolegu Hanu odgovoriti na tole, kar je povedal.
               Poglejte, 20% dohodnina pomeni to, da se osrednja Slovenija, ali če hočete, če temu
               rečemo Ljubljana, ne dobi finančne izravnave. Dobi 83 milijonov in nekaj tisoč,
               400.000 sredstev. Če se pa ta amandma, ki ga vi predlagate, uresniči, potem pa seveda
               polovico tega iz 20 na 30 dobi Ljubljana toliko več, se pravi za 40 milijonov več.
               Postaja popolnoma jasno, da pač vsi skupaj pomagate Ljubljani. In to je v redu. Ampak
               od kod bomo potem vzeli, da bomo izvršili finančno izravnavo do drugih delov
               Slovenije. Ne more držati to, kar je prej bilo rečeno, ne vem, da so te razvojne
               razlike zato, ker pri nas ljudje ne delajo in samo pijejo in kadijo, tako kot je
               rekel gospod Cvikl. Ne gre za to v tej državi. Ljubljana je glavno mesto sama po
               svojem, zato ima pač veliko prioritet in veliko možnosti. Vsi naši študentje hodijo
               sem, puščajo denar na univerzi, vse inštitucije so tu, od finančne, vladne, da ne
               naštevam kaj vse. Pri nas je v celem vzhodnem delu države ali pa še marsikje drugje
               situacija popolno druga. In ne morete sedaj vsi pomagati gospodu Jankoviču reševati
               teh 22 projektov. Ljubljana bo to že rešila, saj ima veliko možnosti in pa veliko
               virov. In tudi ni res, da je zakon o financiranju občin karkoli vzel, še manj je res,
               da je gospod Peterle za to kriv, kot razlaga gospod Jankovič, in tako naprej. To so
               neke demagogije, ki se širijo v ta slovenski prostor in poskušajo ljudi v nekaj
               prepričati, kar seveda nikakor ne more držati. In vsi, ki tudi spremljamo to
               financiranje projektov, saj podpiramo vse to, ampak malo bo mogoče potrebno zmanjšati
               apetite. Če ne moreš narediti enega štadiona, dobro, si ne moreš istočasno dveh
               zamisliti in pričakovati, da bo cela Slovenija financirala, da bo nekdo izvršil neke
               svoje obljube, ki so očitno bile prevelike. In s tem se ne moremo strinjati. In čisto
               nič osrednja Slovenija s tem predlogom 20% dohodnine ne izgublja. Čisto nič. Še
               enkrat povem, državni proračun ni nekaj, iz česar bi lahko samo neskončno veliko
               jemali. Ne more iti, spoštovani kolegi iz opozicije. Tega ob dejstvu da znižujemo
               tudi davke v tej državi, kar počne Vlada in ta vladna koalicija, enostavno postaja
               zadeva ob teh vaših predlogih nevzdržna in jo bomo očitno morali kar naprej tudi v
               tem parlamentu ponavljati in razlagati, da bodo ljudje nekako videli, kaj je možno in
               kaj ni možno. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>No, res ni bila replika, ampak tudi replika gospoda Cvikla ni bila replika, ampak je
               bila razprava in bi morda že po tem, ker sem nadomestil gospoda Klavora, opozoril -
               držimo se razprave, razprava teče po seznamu, lahko se 10-krat javite, dokler ima
               poslanska skupina čas.</p>
               <p>Naslednja ima besedo gospa Pečanova. Ni replike na repliko.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Ja vem, saj je v redu.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospa Pečanova, izvolite, imate besedo.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Jaz nimam replike na repliko. Imam razpravo, se vam zahvaljujem za besedo, gospod
               predsednik.</p>
               <p>Rada bi povedala, če bi kolegi, kolegica se zgleda ni niti ena oglasila, ne vem, ali
               si ne upate, ker imate mogoče kakšne konstruktivne predloge in bi zato bile kregane,
               ampak vendarle. Poglejte, ministrstvo je pripravilo celo serijo izračunov,
               kombiniranih, takšnih in drugačnih. In med drugim tudi to, kaj pomeni 30% delež
               dohodnine. Avtomatično se finančna izravnava vsem zniža. In to je dejstvo.
               Ljubljanski ali osrednje slovenski pokrajini se bistveno zvišajo prihodki, to je res,
               vendar zaradi 15. člena, ki ga vsi več ali manj pozabljate, govorite o 14. členu,
               kjer je govora samo spremembi formule in s tem se tudi uteži nekoliko spremenijo in
               se zaradi tega razporeditev sredstev spremeni, kjer ni res, da Ljubljana nima
               izravnave, ampak tudi dobi, 4 milijone evrov bi imela več osrednja slovenska
               pokrajina. Bolj je problem v tem, da 15. člen govori samo o tem, da v primeru, da
               posamezna pokrajina presega povprečno glavarino, dajmo temu reči, za več kot 15%, se
               50% tega, kar presega 115% povprečja glavarine, odvzame. Konec. Se pravi, da dobi
               tista pokrajina, v tem primeru je to samo osrednja slovenska, če dohodnina zraste na
               30%, dobi osrednja slovenska pokrajina namesto 97 milijonov primerne porabe 128
               milijonov primerne porabe, kar je 115% plus 50% nad 115%.</p>
               <p>Mene moti nekaj konkretnega. Moram reči, da se mi zdi, da bi bilo tudi amandma k 15.
               členu smotrno sprejeti. Zakaj? Zato, da bi ga lahko prilagodili. Mislim, da to, da
               mora biti 25% nad povprečjem, nihče ne trdi, da je to najboljša možna rešitev, in sem
               prepričana, da moji kolegi, ki so pripravili amandma k 15. členu, ne bi imeli nič
               proti, če bi bilo 15% nad povprečjem ali pa celo 10% nad povprečjem. Bolj pomembno pa
               je tisto, kar je eden od kolegov prej omenil, da v naših amandmajih ni vgrajene
               nobene solidarnosti. Ni sicer čisto res, ker denar, ki se zaradi 15. člena odvzame
               tistemu, ki prebija povprečje, gre v skupno blagajno. Jaz pa mislim, da bi bilo bolj
               prav, kot da gre nazaj v proračun, da bi izravnave ostale tako, kot so, se pravi, da
               se napajajo iz državnega proračuna, da pa tisto, kar tiste pokrajine - jaz upam, da
               ne bo za vse večne čase samo osrednja slovenska tista, ki bo prebijala ta prag 110,
               115, 105% nad povprečjem, ampak da se ta denar v 15. členu izrecno navede, da se
               uporabi za spodbujanje pospešenega razvoja manj razvitih pokrajin. Se pravi, če gre;
               jaz ne razumem točno, ali je to 30 milijonov tistega denarja kar presega. V tem
               primeru se tej osrednje slovenski pokrajini, če je 30% dohodnine, odvzame 30
               milijonov evrov, ne 30, 15 milijonov evrov, torej 15 milijonov evrov, 50% nad 115%
               povprečja. Teh 15 milijonov evrov bi moralo iti k Ministrstvu za lokalno samoupravo
               in regionalno politiko in ministrstvo bi moralo potem, ne vem na kakšen način, z
               razpisom, kaj vem kako, vsako leto razdeliti ta denar tistim pokrajinam, ki ga
               najbolj potrebujejo za pospešen razvoj. To je prava solidarnost. In tak vzorec lahko
               zasledimo v nekaterih nemških zveznih deželah <stage xml:id="Redna-32-2007-10-24.stage37">/oglašanje v dvorani/</stage>, pa Švedska, no,
               tako funkcionira. Mislim, da je to pravi način. Potem noben prebivalec osrednje
               slovenske pokrajine - ne občan, prebivalec pokrajine, ker nismo državljani pokrajine,
               bomo prebivalci pokrajine, pokrajinci, nisem še slišala, da bi se reklo - ne bo mogel
               reči, ne, jaz sem pa proti temu, da bi ta denar šel v Prekmurje, v Haloze, kaj vem
               kam, tudi na koncu koncev v del severne Primorske, recimo. Ker severna Primorska bo
               sicer imela en del, ki bo izrazito in močno razvit, en del pa, ki daleč caplja za
               povprečjem Slovenije. Mislim, da to bi bil tudi način. Vendar pogoj je ta, da danes
               sprejmemo amandmaje, ki nam bodo pustili za tretjo obravnavo prostor, da lahko te
               stvari popravimo, da bo v korist vseh, ne samo zato, da bomo mi s svojimi baje
               demagoškimi, ne, pardon, demagoški ste bili tokrat vi, brez zamere, mi pa baje zato,
               da hlače slačimo revnim in oblačimo v krzno bogate, kar, verjemite mi, ni bil namen,
               pa tudi res ni.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grill.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Hvala lepa za besedo. Kljub temu, da se razpravlja o amandmaju k 5. členu, se
               odpirajo tudi dileme, ali so sploh smiselne pokrajine ali ne. Če pogledamo, vsaka
               občina, ki je bila na novo ustanovljena, tudi te, ki smo jih v lanskem letu
               ustanovili, vsaka je s tem pridobila pri svojem razvoju. Tudi ene občine ni, ki bi
               imela manj denarja na razpolago, kot ga je imela prej pod okriljem neke druge občine.
               Tako tudi vsaka regija, ki bo ustanovljena, zagotovo bo tisto področje deležno več
               finančnih sredstev, več razvojnih možnosti, kot pa jih ima sedaj pod okvirom celotne
               države.</p>
               <p>Ko smo razpravljali o razvoju zdajšnjih regij, pokrajin ali pa področij, vsi
               ugotavljamo, da so razvite zelo različno, in se išče rešitev, kako to nekako uravnati
               oziroma izravnati. Razprava enega izmed predhodnikov, ali vidimo v koaliciji rešitev,
               da se mora sedaj neko razvito regijo zaustaviti pri njenem razvoju na račun tega, da
               se bo neka druga hitreje razvijala, jaz trdim, ne, ni potrebno. Vendar se moramo
               zavedati, da razvoj bogate regije ne gre linearno naprej, ampak gre s kvadratom
               naprej v primerjavi z nekim področjem, ki je manj razvito. Če pa se z nekimi
               mehanizmi skuša tej hitro rastoči regiji ta kvadrat razvoja nekoliko zmanjšati, s tem
               ne izgublja, ampak bo pa pridobivala manj razvita regija in bo v krajšem času skušala
               doseči bistveno večji razvoj, kot ga ima sedaj.</p>
               <p>Lahko se tukaj vprašamo, kako je pa prišlo do tako velikih razlik med regijami. Tukaj
               so verjetno neke zgodovinske okoliščine, tudi politike, ki so se vodile v preteklih
               desetletjih, mogoče tudi stoletjih. Vendar vsaka regija, ki je sedaj bolj razvita, se
               je na nek način razvijala na račun nekega drugega področja, ali skozi migracijo
               delovne sile ali pa tudi z neposrednim vlaganjem v določene projekte posameznih
               področij Slovenije. In posledica takšnega delovanja je danes tako velika razlika. In
               če bi sedaj želeli doseči to, kar predlagatelji tega amandmaja k 5. členu, da bi se
               nekako tem manj razvitim regijam s povečanjem tega odstotka dohodnine zagotovilo več
               sredstev, to ni prava rešitev. Se strinjam s tistimi razpravljavci v preteklih
               razpravah, pa se bom še tudi jaz vrnil na to, ampak če bi želeli zagotoviti vsaki
               pokrajini več sredstev, je potem tukaj potrebno 14. člen ponovno preučiti in videti,
               ali bi se v 14. členu lahko zagotovila tista primerna poraba, kajti to je tisti
               znesek sredstev, ki jih bo vsaka regija deležna. S samim 5. členom pa dejansko ne
               naredimo nič, če spremenimo odstotek dohodnine. Bom povedal čisto preprost primer s
               številkami in tukaj ni treba nobenih ekonomskih znanosti, ampak čisto preprosta
               kmečka logika. Dajmo vzeti za primer eno regijo, ki ima recimo določeno po 14. členu
               100 milijonov evrov primerne porabe. In ta regija recimo z 20% dohodnino pridobi
               približno 20 milijonov evrov iz tega naslova, pa še nekaj ostalih virov, ampak še
               vedno mora do 100 milijonov država poskrbeti z izravnavo, da doseže nivo 100
               milijonov evrov. Pa dajmo pogledati zdaj drug primer. Regija, ki ima eno milijardo
               primerne porabe, in ta regija dosega to primerno porabo že sama s svojimi prihodki,
               pod pogojem, da je recimo delež tistih zneskov od dohodnine 200 milijonov evrov: Kaj
               bi to pomenilo, če zdaj sprejmemo tak amandma, kot ga predlagate v opoziciji? Tisto
               razliko, ki jo bo ta regija pridobila, to je tukaj cca 100 milijonov evrov,
               avtomatsko presega, pomeni da dajemo močnejši regiji več kot pa neki drugi, ki s tako
               rešitvijo ne pridobi niti evra. Manj razvita regija bo v vsakem primeru dobila od
               državnega proračuna tisto, kar tukaj tudi potrebuje. Tovrsten amandma ali pa takšna
               rešitev ni tista prava pot, da bomo dosegli kolikor toliko uravnotežen razvoj oziroma
               da bomo ta razvoj skušali z leti in desetletij izenačiti.</p>
               <p>Zato sam resnično ne vidim potrebe niti razloga, da bi izrazil podporo temu
               amandmaju. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sok. Se odpoveduje. Ker je še interes k razpravi o 5. členu in o
               amandmaju k temu členu, odpiram ponovno prijavo. Prosim, da vsi, ki želite
               razpravljati o tem amandmaju, se prijavite. Gospod Mikolič.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Hvala še enkrat za besedo. Bil bi zelo vesel, pa verjetno marsikdo tukaj v dvorani,
               da bi razumeli, zakaj je pri tem predlogu 13 pokrajin na finančni izravnavi. Zaradi
               enormnih razvojnih razlik med najbolj razvito Osrednjeslovensko pokrajino in ostalimi
               13 pokrajinami. In pri tem modelu financiranja je brezpredmetno, da razpravljamo
               sedaj že dve uri, če še ne več, o tem, ali bo delež dohodnine 20% ali 30% glede na
               to, da s tem samo povečujemo finančni delež osrednje slovenske regije. Mislim, da bi
               bilo dobro, da bi si izračunali, kje pa je tista višina dohodnine, ki bi jo naj
               imeli, da bi katera od naslednjih pokrajin prebila primerno porabo brez izravnave.
               Mislim, da je ni tam do enih 35%, če ne še več. In da mi bo tu sedaj nekdo razlagal,
               da bomo s tem dali tudi ostalim pokrajinam s temi spremembami tudi finančna sredstva,
               to ne drži. Jaz nisem prej rekel, da bodo ostali s tem kaj izgubili, ampak dejansko
               bo finančna izravnava manjša, ampak še vedno bodo posamezne pokrajine imele lastne
               vire pod tako imenovano primerno porabo. In še enkrat ponavljam, dokler ne bomo v
               Sloveniji odpravili razvojnih razlik, ni drugega modela, da bi lahko pomagali manj
               razvitim. Pravzaprav to je solidarnost, to kar mislim, da so predhodniki že prej
               omenjali. In solidarnost mora biti tako dolgo, dokler bomo, če že ne odpravili
               razvojne razlike, ampak se nekako približali eden drugemu. Res ne vidim argumentov,
               da bi ta člen imeli odprt tudi naprej, da samo zaradi tega, da bo člen odprt,
               sprejmemo predlagani amandma v višini 30%. Ne vem, lahko sprejmemo v višini 25, ali
               pa 35, ampak s tem nismo ravno s tega vidika, da bomo odpravili razvojne razlike, nič
               naredili. Jaz bi bolj vesel, tako kot sem že prej omenil, da bi povečali indeks
               razvojne ogroženosti. Da bi ta faktor bil ključen pri dodelitvi finančnih sredstev za
               tako imenovane obvezne naloge, ki jih bodo pokrajine izvajale, in tudi lahko pri tako
               imenovanih investicijah. Ampak vemo, da to ne gre. Sicer me presenečate nekateri, ki
               ste predlagali oziroma sprememba formule, ki se nanaša tudi na ta koeficient, ki se
               pravzaprav s predlogom celo zmanjšuje. Jaz mislim, da je Vlada ogromno naredila na
               področju financiranja občin ravno s tem, ko je uredila financiranje in med ostalim
               tudi na osnovi 21. člena zakona o financiranju občin, kjer je bistvenega pomena tudi
               indeks razvojne ogroženosti, govorim o proračunih občin, da s tem poskušamo, ali pa
               da se že to precej odraža na terenu, da se lahko v manj razvitih občinah tudi veliko
               več dela na področju investicij. Če ne bi imeli, pa bom s tem zaključil tako močnega
               gradbenega lobija, kot ga imamo, da so se cene dvignile za enormno višino ali
               odstotke, potem bi lahko vsi župani rekli, odlično je bilo v zadnjih dveh, treh
               letih, predvsem pa zadnje leto. Meni je žal, da smo na račun ali pa da so na račun
               tega, koliko se je ta Vlada trudila in prisluhnila lokalnim skupnostim, da smo res
               pridobili veliko več sredstev za investicije, da je en del te pogače šel potem
               izvajalcem. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Pukšič.</p>
            </sp>
            <sp who="SDZ4:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi, minister s sodelavci. Razlika v
               izračunih, sedaj smo veliko govorili o tem, kaj bi to pomenilo, če se dvigne
               dohodnina iz 20 na 30%. Če pogledamo te razlike v izračunih, hitro ugotovimo, da
               Osrednjeslovenska regija, z Ljubljano na čelu, gre pa predvsem za to, dobi prej 80
               milijonov evrov iz dohodnine, sedaj pa 125 milijonov. Razlika je gromozanska, 45
               milijonov evrov. Če seštejemo te razlike pri ostalih pokrajinah, lahko daste skupaj
               Kamniško-zasavsko, Vzhodnoštajersko, Savinjsko, Celjsko, Primorsko, Obalno-kraško,
               Pomursko, pa skupaj ne dobite 45 milijonov. Ali pa če daste skupaj Gorenjsko,
               Severnoprimorsko, Koroško in Notranjsko, tudi dobite komaj skupaj 45 milijonov. Ali
               drugi podatek. Iz tega izhaja, če razliko iz 8-ih milijonov, sedaj pa bom govori o
               vzhodni Štajerski, spremenimo iz 20 na 30%, na 13 milijonov, smo po prebivalcu
               dvignili približno 5 evrov po prebivalcu. V Ljubljani pa 45 milijonov in upoštevamo,
               da je tukaj 380 tisoč prebivalcev, pa smo dvignili za približno 100 evrov po
               prebivalcu. To razliko delamo s tem amandmajem. V tem je problem. In problem,
               kolegice in kolegi, da imamo tako nerazvito to državo, tako nerazvito, je problem
               odnosa centra in vlad do celotnega razvoja v tej državi. Gospa Pečanova, če bi
               predlagala, da z dvigom dohodnine iz 20% na 30% in tisto razliko, ki jo dobijo tisti,
               ki presegajo čez primerno porabo, ker primerna poraba po zakonu tako za lokalno
               samoupravo kot za regionalni razvoj, torej za regije, je tista, ki zagotavlja
               izvajanje ustavnih in zakonskih nalog. Če bi vsi tisti, ki pridejo čez 100, dali v
               skupni žakelj na ministrstvo ali kamorkoli že za regionalni razvoj in bi potem s tem
               pospeševali regionalni razvoj, bi se jaz s tem strinjal. Tudi sedaj bi bilo
               pravzaprav prav, da bi Zakon o financiranju občin spremenili v tej smeri, vendar šele
               takrat bi skakali v <q>"luft"</q> predvsem v Ljubljani in tisti, ki z drugimi viri prebijajo
               primerno porabo. Čisto vse občine v državi plačujejo vrtce, obvezno zdravstveno
               zavarovanje za brezposelne, plačujejo za starejše, ki so v domovih, in tako dalje.
               Celo več. Prav občine na slabše razvitih področjih imajo bistveno višje stroške,
               konkretno s prevozi otrok v šolo, imajo podeželske občine stroška do nekaj procentov,
               skoraj do desetine proračuna. Urbane občine tega nimajo. Bolj so bogate, manj imajo
               stroškov, ker so bolj v centru in ni potrebno pobirati po 30, 35, 100 kvadratnih
               kilometrov otrok in jih voziti v šole. In tudi tega ne prejšnja in tudi ta Vlada ni
               upoštevala in tega uredila. Nobena še tega ni uredila, pa opozarjam 12 let že na to,
               pa bom, kakor dolgo bom tukaj, na to opozarjal. S to spremembo resnično sezujemo, ne
               samo slečemo, ampak še sezujemo tiste, ki že tako ali tako nimajo veliko in oblečemo
               še bogatejše v bogatejše ne samo krznene, ampak še bogatejše plašče, ki imajo veliko.
               V glavnem gre vsem, ki to enostavno zagovarjate, po drugi strani pripeljati Jankoviču
               dejansko tiste milijone, ker on misli, da jih je izgubil. Nič jih ni izgubil. Ampak
               porazdelitev je postala končno malo bolj pravična, pa čeprav še sploh ni pravična, o
               čemer sem že prej govoril. Iz številk, ki jih imamo pred sabo, in iz razmerij, ki
               izhajajo iz tega na prebivalca, je jasno, kam pes taco moli. In temu psu te tace tja
               ne smemo spustiti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jazbec.</p>
            </sp>
            <sp who="SDZ4:JazbecFranc">

               <speaker>FRANC JAZBEC:</speaker>

               <p>Hvala lepa. Razprave iz zadnjih nekaj mesecev o tej pokrajinski zakonodaji ta Vlada
               in koalicija non-top prejema pripombe kako ni primernih izračunov, kako ni tehtabel,
               kako ni onih tabel. Danes pa je po tej maratonski razpravi dosežen končno en
               napredek. In ta napredek je, da je ena mojih predhodnih razpravljavk jasno in glasno
               povedala, ker smo dobili cele kupe izračunov, pač vidimo to in to. To je zame velik
               napredek, kajti še včeraj je bilo vsem medijem predstavljeno, kot da manjka večina
               izračunov. Ti izračuni, hvala bogu, so se danes med razpravo našli in to je velik
               napredek današnje razprave.</p>
               <p>Kar se pa amandmaja k 5. členu tiče in teh izračunov, ki jih imamo vsi pred sabo,
               zdaj končno tudi opozicija, pa je razvidno, da je ta amandma res napisan samo nekomu
               na kožo. Da ne bi ponavljal stvari, je prav, da ta amandma v tem parlamentu ne dobi
               podpore.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o 5. členu? <stage xml:id="Redna-32-2007-10-24.stage38">(Ne.)</stage> Dobro.</p>
               <p>Prehajamo na 6. člen in amandma Poslanske skupine Zares k temu členu. Želi kdo
               razpravljati? <stage xml:id="Redna-32-2007-10-24.stage39">(Ne.)</stage></p>
               <p>Prehajamo na razpravo o 14. členu ter amandmaju Poslanske skupine Socialnih
               demokratov k temu členu. Želi kdo razpravljati? <stage xml:id="Redna-32-2007-10-24.stage40">(Ne.)</stage></p>
               <p>V razpravo dajem 15. člen ter amandma Poslanske skupine Socialnih demokratov. Vidim
               roko, zato odpiram prijavo za razpravo o 15. členu in amandmaju Socialnih demokratov
               k temu členu.</p>
               <p>Gospa Pečanova, izvolite, imate besedo.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Hvala lepa, gospod predsednik.</p>
               <p>Moram reči, da prvo, kar je, jaz nisem rekla, da smo kup izračunov dobili, dobili smo
               tri tabele, vsaj jaz osebno sem jih videla, nisem jih pa jaz osebno dobila, ker sem
               jih potem pobrala pri kolegih, ki niso kompletni. Ampak pustimo. Jaz mislim, da 15.
               člen, ponovno poudarjam, odpira možnost, da solidarno tiste pokrajine, ki bodo
               finančno močnejše, poskrbijo za solidarno pokrivanje oziroma spodbujanje razvoja manj
               razvitih pokrajin. Če bomo poslušali tako kategorične zavrnitve kakršnekoli možnosti
               ohranjanja odprtosti posameznih členov, ki se nanašajo na to, to pa so tako 4., kot
               5., kot 6., kot 14. in kot 15. člen, potem ne moremo govoriti drugače, kot da ste nam
               zaloputnili ali nam boste zaloputnili vrata pred nosom. Mi smo sicer dovolj previdni,
               da se bomo pravočasno umaknili, ker nimamo namena, da nam s svojim loputanjem z
               vrati, kot smo ravnokar prejle slišali, nikakor ni možno takšnega amandmaja sprejeti.
               Dejstvo je, da v demokratično razviti družbi s parlamentom, ki razmišlja
               demokratično, pri zadevah, ki so resnično vsedržavnega pomena, ki prizadevajo vsakega
               državljana in državljanko, ne moremo loputati z vrati. Kljub temu, da je koalicija
               močnejša, kljub temu, da imate več poslancev in poslank, kljub temu, da se vedno
               čutite popolnoma premočne in ne potrebujete nobenega argumenta, mislim, da je pa
               tokrat prilika, da pokažete nekaj več demokratične zrelosti, kot jo je pokazal vaš
               kolega ravnokar pred menoj. Z loputanjem z vrati se ne doseže ničesar. Zaradi tega
               vam predlagam, ne glede na to, da ste kritično razpoloženi do amandmajev, ne glede na
               to, da mislite, da smo trapaste amandmaje vložili, potrdite jih in potem se bomo
               ponovno pogovarjali o pravi vsebini. Vedno imate možnost s svojo večino v parlamentu
               vrniti besedilo člena v tisto, kar je bilo pred drugim branjem. Nobenega problema.
               Jaz pa povem ponovno, da bi najraje podprla amandma, ki bi rekel, vse, kar je nad
               tisto mejo, vse tisto, kar se odvzame, pravzaprav se ne odvzame, ampak se pač ne
               nakaže na proračun posamezne pokrajine, ki presega tisto slavno povprečje, se uporabi
               kot poseben fond za spodbujanje razvoja manj razvitih pokrajin. Prepustimo to tistemu
               resorju, ki je najbolj pristojen - mislim, da se vsi strinjamo, da vemo, kateri je ta
               resor -, in, za božjo voljo, pomagajmo tistim, ki so manj razviti. Lepo prosim,
               nehajte s takimi, ne bom uporabila pravega izraza, ampak bom uporabila tujko,
               banalnimi, neokusnimi primerjavami o gatah, čevljih in kaj vem kaj še vse, vas lepo
               prosim, ker ni mesto, na katerem lahko na tak način govorimo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Je še kakšen interes po razpravi o 15. členu in amandmaju k temu členu? <stage xml:id="Redna-32-2007-10-24.stage41">(Ne.)</stage>
               Potem zaključujem razpravo. Zaključujem tudi razpravo o zakonu. Imate proceduralni
               predlog? Izvolite.</p>
            </sp>
            <sp who="SDZ4:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Sicer bom verjetno moral ponoviti ta
               proceduralni predlog pred glasovanjem, ko bo verjetno čez pol ure, vendar predlagam,
               da glasovanje o vseh treh današnjih točkah opravimo na eni od naslednjih sej. To je
               tudi v skladu z vašim predlogom na današnji seji, vmes med trajanjem seje, na seji
               Kolegija predsednika Državnega zbora. Tako da dajem uradno ta proceduralni predlog in
               da o njem tudi glasujemo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Slišali ste proceduralni predlog, da se glasovanje o amandmajih in vseh treh
               zakonih prenese na eno od naslednjih sej. Proceduralni predlog bi dal na glasovanje,
               če smo sklepčni oziroma če nas je dovolj, kajti tako se ponavadi dela in se je
               dopoldne naredilo. Sicer bi morali počakati pol ure. Predlagatelja sprašujem, ali
               lahko sedaj prekinem sejo, kot je sicer predvidena za pol ure. Čez pol ure glasujemo,
               ko bomo prešli na glasovanje.</p>
               <p>Dobro. Predlog je, da proceduralni predlog takoj dam na glasovanje. Slišali ste
               proceduralni predlog. Ali vodje poslanskih skupin želite obrazložiti glas k temu
               predlogu? Imate pravico? <stage xml:id="Redna-32-2007-10-24.stage42">(Ne.)</stage> Potem prehajamo na glasovanje o proceduralnem
               predlogu, da se glasovanje o amandmajih vseh treh zakonov prenese na eno od
               naslednjih sej. Glasujemo. Nismo sklepčni.</p>
               <p>Po Poslovniku sem dolžan ponovno dati na glasovanje isti predlog. Ponovno, drugič,
               glasujemo. Tudi sedaj smo nesklepčni. Prekinjam sejo in jo nadaljujemo čez 10 minut.
               To se pravi ob 16.05 s tretjim glasovanjem.</p>
               <stage type="time">(Seja je bila prekinjena ob 15.55 uri in se je nadaljevala ob 16.05.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Prosim, da zasedete svoja mesta. Smo pri
               tretjem poizkusu glasovanja o proceduralnem predlogu gospoda Presečnika. Glasujemo.
               Navzočih je 56 poslank in poslancev. Za je glasovalo 55, proti nihče.</p>
               <p><stage xml:id="Redna-32-2007-10-24.stage44">(Za je glasovalo 55.)</stage> <stage xml:id="Redna-32-2007-10-24.stage45">(Proti nihče.)</stage></p>
               <p>Ugotavljam, da je predlog sprejet.</p>
               <p>Državni zbor bo na eni od naslednjih sej glasoval o amandmajih o vseh treh
               pokrajinskih zakonov.</p>
               <p>S tem zaključujem to točko. Prekinjam tudi sejo Državnega zbora in nadaljevali jo
               bomo jutri ob 9. uri. Lep dan, kolikor ga je še ostalo. <stage type="time">(SEJA JE BILA PREKINJENA
                  OB 24. OKTOBRA 2007 OB 16.07.)</stage>
               </p>
            </sp>
         </div>
      </body>
   </text>
</TEI>