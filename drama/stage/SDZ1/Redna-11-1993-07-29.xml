<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-11-1993-07-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">30FCB03A46A3E4F9C1257832004838EA</idno>
               <idno type="URI">30FCB03A46A3E4F9C1257832004838EA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-11-1993-07-29.DZ" n="11">
               <name>Redna</name>
               <date when="1993-07-29"/>
            </setting>
         </settingDesc>
         <particDesc>
            <listOrg>
               <org xml:id="Redna-11-1993-07-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 29. JULIJA 1993 OB 10.05 URI.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Prosim poslance, da zasedete svoja mesta, da bomo lahko pričeli z delom.</p>
               <p>Spoštovane kolegice poslanke in kolegi poslanci, gospe in gospodje! Pričenjam 3.
                  dan zasedanja Državnega zbora Republike Slovenije na njegovi 11. seji. Obveščen
                  sem, da so zadržani in se današnje seje ne morejo udeležiti naslednje poslanke in
                  poslanci: dr. Dušan Bavdek, dr. Franc Zagožen, Jože Lenič, dr. Dimitrij Rupel, dr.
                  Mateja Kožuh - Novak, Miroslav Mozetič in mag. Vida Čadonič-Špelič.</p>
               <p>Prosim, da ugotovimo prisotnost v dvorani. Ugotavljamo prisotnost v dvorani.
                  Prosim, da vsi pritisnete na gumb, seveda na svojem sedežu. Smo vsi, razen gospoda
                  dr. Rupla pritisnili, verjetno? 56. Ugotavljam, da lahko zbor kot sklepčen
                  nadaljuje delo in odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Prehajamo po vrstnem redu na <title>17c. TOČKO DNEVNEGA REDA</title>, to je na
                     <title>OBRAVNAVO PREDLOGA ZAKONA O PRISILNI PORAVNAVI STEČAJEV IN LIKVIDACIJI
                     PODJETIJ</title>, za katerega smo sprejeli obravnavo po hitrem postopku.
                  Predlog zakona je v obravnavo zboru predložila Vlada Republike Slovenije. V skladu
                  z 203. členom poslovnika - kar ste sedaj slišali že večkrat - bomo združili vse
                  tri obravnave predloga zakona, tako da bomo hkrati opravili splošno razpravo,
                  razpravo in glasovanje po členih ter razpravo in glasovanje o zakonskem predlogu v
                  celoti.</p>
               <p>Razpravljalce prosim, da razpravljajo hkrati tudi o naslovu zakona ter vložijo
                  amandmaje oziroma o njih razpravljajo.</p>
               <p>Želi predstavnik Vlade besedo? Prosim, izvolite. Besedo ima gospod Jože Tratnik,
                  državni sekretar v Ministrstvu za finance.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa. Spoštovani podpredsednik,</p>
               <p>spoštovani poslanci in poslanke! Dovolite mi samo nekaj uvodnih misli k zakonu o
                  stečaju, prisilni poravnavi in pa likvidaciji podjetij.</p>
               <p>O nujnosti tega zakona je že pri določitvi dnevnega reda govoril minister Gaspari,
                  tako da ne bi ponavljal, ampak bi povedal nekaj o historijatu in o elementih, ki
                  jih ima ta ponujeni zakon.</p>
               <p>V naši državi Republiki Sloveniji še vedno uporabljamo zvezni zakon, seveda v
                  uporabi ustavnih določb, zakon o stečaju, prisilni poravnavi in pa likvidaciji. Ta
                  zakon je utemeljen v bistvu na družbeni lastnini in ureja odnose med
                  organizacijami, ki imajo družbeno lastnino. To prav gotovo kaže, da je ta zakon
                  preživet in zato je bilo že pred dvema letoma ugotovljeno, da je treba pripraviti
                  nov zakon, moderen zakon, ki bo urejal stečaj, ustrezen tržnim razmeram in novemu
                  gospodarskemu stanju. Predlagatelj se je potrudil, da je v maksimalni meri
                  pripravil tak zakon. Zakon je bil že dvakrat obravnavan, kot predlog za izdajo in
                  pa kot osnutek zakona v prejšnji skupščini in sedaj ima to obliko, da prihaja kot
                  predlog zakona, ki naj bi ga obravnaval Državni zbor po hitrem postopku.</p>
               <p>Pomembnosti v tem zakonu so te, da sta v bistvu predlagatelja stečaja le upnik in
                  dolžnik; nič več ni organizacije, ki bi opravljala posle plačilnega prometa. Taka
                  situacija pa v zdajšnjem, prehodnem obdobju, ko še nismo povsem prešli na
                  razčiščenje lastninsko-pravnih razmerij, ko še nimamo privatne lastnine, ki bi
                  skrbela in odgovarjala za svojo last, zahteva, da pripravimo neke rešitve, da bi z
                  novim, modernim zakonom ne spravili podjetja, ki še imajo družbeno lastnino, v
                  kritičen položaj. Zato so dodane prehodne določbe, ki skušajo vmesno obdobje
                  nekako uskladiti, da ne bi pripeljali z uporabo določb novega zakona o stečaju do
                  gospodarskega zloma podjetij, ki so na meji rentabilnosti oziroma so v bistvu že
                  nerentabilna.</p>
               <p>Pri samem zakonu so sodelovale strokovne skupine sodnikov, profesorjev, tudi
                  strokovnjakov iz tujine. Skušali smo uporabiti določbe, ki se uveljavljajo v
                  tržnih sistemih v Zahodni Evropi. Skušali smo uvesti tudi nekatere določbe iz
                  ameriškega prava, ki ureja stečaj, vendar modificirane na evropski sistem, ker jih
                  ni možno preprosto presaditi iz ameriškega prava v kontinentalni sistem. Tako da,
                  smo skušali to maksimalno uskladiti z našim pravnim sistemom.</p>
               <p>Zagotovo se pojavlja še nekaj odprtih vprašanj, kdo bi lahko v tem prehodnem
                  obdobju skušal izvesti predhodni postopek, preden pride do stečaja. Tu vidim, da
                  so že do sedaj odprte dileme - SDK ali Agencija. O tem bi skušali upoštevati
                  pripombe, ki bodo izpostavljene na današnjem zboru. Ocenjujemo, da je sam zakon,
                  glede na to, da ni bilo bistvenih pripomb v zadnji fazi, ko je bil obravnavan še v
                  prejšnji sestavi skupščine, ustrezen, razen tistih odprtih vprašanj, ki smo jih
                  skušali tudi maksimalno upoštevati. To je problem socialnega položaja delavcev v
                  stečaju in prisilni poravnavi, kjer smo skušali upoštevati vse mednarodne
                  konvencije, ki veljajo na tem področju, in <stage xml:id="Redna-11-1993-07-29.stage2">(kot sem že rekel)</stage> to
                  fazo vmesnega obdobja, ko prehajamo iz družbene lastnine v privatno lastnino, ko
                  rešujemo to s prehodnimi končnimi določbami.</p>
               <p>Predlagam, da ta zakon obravnavate, predlagate konkretne pripombe in da ga
                  sprejmete. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za notranjo politiko in pravosodje
                  kot matično delovno telo. Besedo ima poročevalec odbora gospod Vitodrag Pukl.
                  Prosim.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Naš odbor je kot matično delovno telo
                  obravnaval zakon dvakrat, in sicer pri prvem obravnavanju dne 21.7. in pri drugem
                  29.7.</p>
               <p>Pri prvem obravnavanju smo predlagali v sprejem stališča - ne bom ponavljal zakaj,
                  ker je to poročilo pred vami - in sicer, da bi se predvsem v predstečajnem
                  postopku uporabile metode finančne organizacije podjetij, pri tem pa bi se naj v
                  večji meri zaščitile pravice delavcev. Potem, da je delavcem potrebno za čas do
                  začetka stečajnega postopka zagotoviti plače najmanj v višini izhodiščnih plač,
                  določenih s kolektivno pogodbo in ne v višini zajamčenih plač. In, da je v določbe
                  zakona potrebno vgraditi rešitve, ki bi razrešile problematiko podjetij, za katera
                  velja moratorij na stečaj.</p>
               <p>Po sklepu tega zbora, da se zakon obravnava po hitrem postopku, smo sprejeli
                  mnenje Komisije za spremljanje in nadzor lastninskega preoblikovanja družbene
                  lastnine, ki predlaga, sklicujoč se na veliko amandmajev, ki bi bili predloženi k
                  temu zakonu, na nekatere dileme, ki niso v celoti razčiščene in na sploh temeljna
                  izhodišča in določbe tega zakona, da bi se naj sprejetje zakona odložilo. Najprej
                  predlagam, da bi se naj zakon obravnaval v rednem postopku, sicer pa, da se naj
                  ločijo tudi v hitrem postopku faza odločanja, tako da bi opravili prvo obravnavo
                  oziroma obravnavo ne po členih in da bi obravnavo dokončali po členih in opravili
                  glasovanje na prvi naslednji seji.</p>
               <p>K zakonu je predloženo tudi veliko število amandmajev, in sicer so jih vložili
                  predstavniki skupine Demokratov.</p>
               <p>Vse to je naš odbor obravnaval na današnji seji in je sprejel dodatno poročilo,
                  sicer ne vem, če ste že dobili dodatno poročilo na klop.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Pravkar je bilo razdeljeno.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Pri tem poročilu gre za dodatne sklepe - mislim, da imate pred seboj - za dodatne
                  sklepe, ki so navedeni od 1 do 6. Izpostavil bi predvsem dodatni sklep, da je
                  predlog oziroma, da je sklep, da se naj pripravijo ustrezne rešitve v predlogu
                  zakona, ki se ga predloži v drugo obravnavo. Mišljeno je nadaljevanje obravnave po
                  hitrem postopku, katera obravnava bi se naj po kompletizaciji zakona opravila
                  skupaj z glasovanjem v mesecu septembru.</p>
               <p>Pri tem naj bi predlagatelj upošteval poleg teh sklepov, o katerih bomo odločali,
                  tudi amandmaje, ki so jih vložili Demokrati, to se pravi, poslanec Anton Peršak in
                  Združena lista socialdemokratov, to se pravi, poslanca Miran Potrč in Miloš
                  Pavlica.</p>
               <p>Posebej bi opozoril še na 6. sklep, in sicer predlagamo: "Vlada naj predloži tudi
                  podrobno analizo posledic sprejema predloga zakona, saj je po približnih ocenah
                  podjetij, katerih delež kapitala je enak nič <stage xml:id="Redna-11-1993-07-29.stage3">(0)</stage>, več kot 500 in pa
                  še zlasti bistven in važen sklep, do uveljavitve novega zakona o prisilni
                  poravnavi, stečaju in likvidaciji. Služba družbenega knjigovodstva Republike
                  Slovenije naj ne prijavlja v stečaj pravne osebe po 22. členu zakona o finančnem
                  poslovanju.</p>
               <p>Osnovni naš predlog, po konzultaciji s predsedniki delovnih teles, ki bi lahko
                  prišla v poštev kot zainteresirana delovna telesa in tudi v skladu z večino
                  poslanskih skupin je, da se naj opravi splošna obravnava, začetek splošne
                  obravnave in da se naj odločanje z dokončanjem obravnave po hitrem postopku opravi
                  v prvem zasedanju v jesenskem terminu.</p>
               <p>Ta odlog, ta prekinitev enotnega obravnavanja po hitrem postopku bi namreč
                  povzročila in omogočila, da predlagatelj upošteva že sedaj v amandmajski obliki
                  podane pripombe, da se te pripombe bolj tehtno in premišljeno, kot so napovedane s
                  strani poslanskih skupin, posredujejo predlagateljem. S tem bi predlagatelj imel
                  možnost, da takoj reagira in da vnese obvezne sklepe oziroma stališča, ki jih bomo
                  danes sprejeli, če jih bomo. S tem bi se dejansko skrajšal način sprejemanja
                  oziroma čas, potreben za sprejemanje tega zakona, ker bi se dileme že rešile v
                  samem zapisu tega zakona. Ne bi pa nastala škoda v izvajanju, ker gre za zamik
                  mesec, mesec in pol in je v tem obdobju dejansko tudi počitniški mesec ne samo za
                  nas. Ne moremo pričakovati, da se bo v tem obdobju dogajalo kaj dramatičnega. V
                  naših sklepih je pa vgrajena varovalka v 6. točki, to se pravi, da naj SDK ne
                  začenja postopkov za likvidacijo v primerih, kot sem prej povedal. To so naši
                  predlogi in bi prosil, da predsedujoči najprej da v obravnavo in na glasovanje te
                  predloge. To se pravi: predlog, da se ta obravnava prekine in se nadaljuje v
                  jesenskem roku. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSENDIK DR. LEV KREFT:</speaker>
               <p>Hvala lepa. Gospod Izidor Rejc, verjetno v imenu zainteresiranega delovnega
                  telesa.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod podpredsednik, gospe in gospodje! Lepo vas pozdravljam! Komisija za
                  spremljanje in nadzor lastninskega preoblikovanja je 27.t.m., se pravi pred nekaj
                  dnevi, tudi obravnavala predlog zakona o prisilni poravnavi, stečaju in
                  likvidaciji, ki ga je Vlada dala v parlament 1.7.1993 in z 22.7. 1993, se pravi
                  nekaj dni pred zasedanjem predlagala hitri postopek. Imeli smo na voljo praktično
                  en delovni dan, ker smo dobili v četrtek, petek, v soboto in nedeljo pa nismo
                  delali. Ta čas je bil zelo kratek, v katerem so predlagali hitri postopek. Ko smo
                  se zakona lotili predvsem s strani prehodnih in končnih določb, ki določajo
                  poravnalni postopek in seveda od 189. člena določa ta postopek in seveda se nanaša
                  tudi na zakon o lastninskem preoblikovanju, 3. člen. Ugotovili smo, seveda v
                  sodelovanju s SDK, da bi bile posledice tako oblikovanega zakona velike. Tudi če
                  se SDK moti za približno 10%, bi to bila velika številka. Ker pa v drugem
                  odstavku, kjer naj se po otvoritveni bilanci pač ugotovi stanje podjetja oziroma
                  po uradnem cenilcu v skladu z odredbo, kjer pa se pokaže, da je osnovni kapital
                  nič <stage xml:id="Redna-11-1993-07-29.stage4">(0)</stage>, bi seveda bil ta predhodni poravnalni postopek, za
                  katerega vidimo v kasnejših členih, da je to tudi objava, objava v uradnem listu,
                  objava v dnevnem časopisju. Skratka, postopek je tipično sodnega značaja. Po
                  tretjem odstavku pa je seveda zopet določilo, ki pravi, kdor je več kot 90 dni
                  dolžan in ni poravnal svojih obveznosti, in teh je več kot 20%, ta zopet zapade v
                  ta 189. člen in vse za njim stoječe člene. Komisija je menila in je bila tudi
                  enotna v tem, da je izjemno pomemben trenutek. Prvič, mi smo v postopku izvajanja
                  zakona o lastninskem preoblikovanju, drugič pa, vedno smo opozarjali, da je stečaj
                  kategorija, ki je zelo pomembna. Seveda, po tem drugem členu, je bilo povedano, da
                  bi pod ta drugi člen nekako prišlo 500 podjetij, pod drugi odstavek, pod tretji
                  odstavek tega 89. člena pa okrog 126. Tudi če je tu 10% navzgor ali navzdol, je tu
                  zelo velika množica delavcev, ki bi bili v tem postopku na cesti. O tem se nismo
                  toliko pogovarjali. Pogovarjali smo se tudi o lastninskem preoblikovanju. To
                  hkrati pomeni, da v trenutku, ko začenjamo lastninjenje kot osnovni družbeni
                  proces preobrazbe, potem seveda odmaknemo to delavcem. Prvič to, drugič pa, v
                  stečajnem postopku se vendar ve in tudi za te stečajne postopke smo v dopolnitvah
                  zakona o lastninskem preoblikovanju postavili člen, kjer smo rekli, da se lahko
                  izvrši revizija stečajnega postopka. Prvič to, drugič pa se ve, da v stečajnem
                  postopku cena podjetij najbrž zaradi takih in podobnih vzrokov pade in seveda na
                  osnovi tega nastane tudi priložnost ali pa možnost za mnoge, bi rekel, podcenjene
                  nakupe podjetij in seveda s tem v zvezi zopet tisto, kar ni vredu, da so, prvič,
                  ljudje na cesti, drugič se pa izmakne lastninskemu preoblikovanju. To je ena
                  stran. Druga stran je, da zakon vsebuje stvari, ki gotovo niso usklajene s tekočo
                  zakonodajo. Ali je tekoča zakonodaja prava ali ni, v to se ne bom spuščal. Samo,
                  zakonodaja je pač taka in tudi Sekretariat za zakonodajo in pravne zadeve našega
                  parlamenta je opozoril in tudi mi sami smo ugotovili določeno neskladje predvsem
                  zakona o finančnem poslovanju, zakona o Službi družbenega knjigovodstva in seveda
                  tudi lastninskega zakona, o katerem sem zdaj govoril.</p>
               <p>Dalje je pomembna tudi ugotovitev, da postaja SDK ob teh prehodnih in končnih
                  določbah od nadzornega organa aktivni subjekt in, če je ona tista, ki opravi to
                  predstečajno operacijo, seveda postane aktivni subjekt v tem sodelovanju, kar je
                  praviloma delo sodnih organov. Govoriti, kdo in kako, kako to stvar rešiti, to
                  dilemo smo odprli. Bila je ponujena možnost, da bi to delo opravila Agencija,
                  vendar, vedno in na vsakem koraku se postavi vprašanje, kje so kadri, ki bi to
                  opravili. Ker nekdo ki nadzira, ne more biti tudi aktiven v nekem poslu. Se pravi,
                  ne more opravljati dveh funkcij, ki sta ločeni. Ker pa kadrov ni, se bo pa lahko
                  zgodilo prav to.</p>
               <p>In ko vse to razmišljamo oz. ko smo vse to videli, kako je, smo menili, da so prav
                  te prehodne in končne določbe tiste, ki so nekako spodbile oziroma so nas spravile
                  v neugoden položaj in seveda, ko smo se odločali 26. julija o hitrem postopku, smo
                  ugotovili, da seveda nismo tega dovolj prebrali in smo se znašli v dilemi, da
                  stvari še niso nedorečene in da jih ni moč kar tako razrešiti. In če je že prišlo
                  precej amandmajev, pričakujemo jih tudi mnogo več in seveda na osnovi tega, kar ni
                  razrešeno, bo treba razrešiti in seveda uskladiti z zakonodajo. Ne morem pa si
                  misliti, da bi zakon, ki ima 201 člen, kar smo videli zdaj že v preteklih dnevih,
                  da so po hitrem postopku možni morda samo kratki zakoni z nekaj členi, tu je pa
                  201 člen. Predstavnik financ je res rekel, da ni bilo kakšnih posebnih pripomb.
                  Samo, zdaj so prišle prehodne določbe, ki bistveno spreminjajo in predvsem
                  predstavljajo veliko posledico, ki je pa gotovo nihče ni predvidel. Če so nas
                  opozorili na Službi družbenega knjigovodstva, kaj to pomeni, sem prepričan, da
                  mora tudi Vlada povedati, kaj pomeni ta postopek in kaj bo to pomenilo, bodisi v
                  lastninjenju bodisi v tem, kaj bo iz teh 500 ali pa 600 podjetij kar naenkrat
                  nastalo. In zato v svojem mnenju o tem zakonu - predlagamo Državnemu zboru,
                  podobno, kot danes slišim, je sprejel Odbor za notranje zadeve, da se opravi
                  obravnava tega zakona po rednem postopku, kar pomeni, da bi to bila danes prva
                  obravnava in se s tem nič hudega ne zgodi, nasprotno se te stvari, ki niso
                  dorečene, uredijo in tako kot se spodobi, da dobimo sploh nosilca in da dobimo,
                  kot se temu reče, pravnega nosilca tega postopka ali pa da se vmes najdejo še neke
                  stvari.</p>
               <p>To je prva stvar, če pa predlog ne bi bil sprejet, potem je pa razumljivo, da bi
                  bilo treba dati razpravi določen čas, da se oblikujejo amandmaji in seveda, da
                  delovna telesa lahko zasedajo in se s tem ukvarjajo in ugotavljajo, kako in
                  kaj.</p>
               <p>Mislim, da ne bi bilo prav, da bi se zdajle delovna telesa v bi-</p>
               <p>stvu mučila z zakonom, ki ni dorečen oziroma ki je v zadnjem delu tak, kot je in
                  odpira velike in odgovorne dileme, pa da bi se sedaj mi mučili in ugotavljali,
                  kako bi naredili, pri tem pa bi moral ves pravni svet nekako čakati, kaj nam bo
                  nastalo.</p>
               <p>Skratka, predlog je, da bi bila danes redna obravnava in da sprejmemo ta zakon po
                  navadnem postopku in da bi bila današnja obravnava prva obravnava. S tem gotovo ne
                  bi nič izgubili, naredili pa bi to, da se ta zakon pripelje kvalitetno svojemu
                  sprejetju naproti. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na to, da smo s strani matičnega in tudi s strani
                  zainteresiranega delovnega telesa dobili predlog, da se spremeni sprejeti sklep o
                  tej točki <q>"iz hitrega postopka v prvo obravnavo"</q>, predlagam, da najprej
                  razpravljamo in potem glasujemo o tem predlogu, ki določa v bistvu karakter naše
                  nadaljnje obravnave tega zakona.</p>
               <p>Gospod Pukl želi besedo.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Se opravičujem. Že odbor za nadzor je predlagal dve možni soluciji, in sicer, da
                  se zakon uvrsti v redni postopek, kar pa menim, da po poslovniku - sedaj, ko smo
                  že odločali, da gre po hitrem postopku - ni mogoče. Zato je naš odbor upošteval
                  drugo solucijo komisije, ki je podrejeno dana, in sicer tako, da ta zakon ostane
                  kot zakon po hitrem postopku, da pa se opravi zadnji del obravnave na naslednji
                  seji, skupaj z odločanjem.</p>
               <p>Menim, gospod Potrč, da je to pravilno stališče in mislim, da smo že včeraj
                  oziroma predvčerajšnjim enako ravnali. Gre za način, da ostane zakon kot zakon, ki
                  se obravnava po hitrem postopku, da pa se pravzaprav enovita obravnava prekine in
                  nadaljuje v septembru, kar bo omogočalo praktično in formalno celotno manipulacijo
                  z zakonom, da se lahko na hitrejši način sprejme. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da glede na način pristopa lahko izbiramo različno, tudi tako
                  ali drugače v skladu z novim poslovnikom; mislim pa, da je najčistejša odločitev,
                  da sedaj razpravljamo in potem glasujemo o prvem delu sklepa, to je o tem, ki se
                  nanaša na obravnavo, ki bo stekla zdaj. In ta sklep - proceduralne narave - bi se
                  glasil:</p>
               <p><q>"Državni zbor bo obravnaval predlog zakona o prisilni poravnavi, stečaju in
                  likvidaciji na današnji seji v prvi obravnavi."</q> Potem pa bi po opravljeni prvi
                  obravnavi, v skladu s poslovnikom, lahko sprejemali različne sklepe o tem, kako
                  bomo nadaljevali, tudi upoštevaje ne samo razloge, ki so bili do sedaj povedani -
                  se pravi že oddane amandmaje in razprave v matičnem in zainteresiranem delovnem
                  telesu, itd., ampak tudi tisto, kar bo izrečeno v razpravi na podlagi tega
                  sklepa. In mislim, da se da potem na podlagi te razprave v nadaljevanju te
                  razprave sprejeti vrsto različnih možnih sklepov, v skladu s tem poslovnikom.
                  Mislim, da bi bil to pravilni pristop. S tem tudi predlagam v obravnavo, v
                  razpravo in sprejetje naslednji sklep proceduralne narave:</p>
               <p><q>"Državni zbor bo obravnaval predlog zakona o prisilni poravnavi, stečaju in
                  likvidaciji v prvi obravnavi na tej seji."</q></p>
               <p>Želi besedo predstavnik Vlade? <stage xml:id="Redna-11-1993-07-29.stage5">(Ne.)</stage> Želijo besedo predstavniki
                  poslanskih skupin? <stage xml:id="Redna-11-1993-07-29.stage6">(Nihče ne želi.)</stage></p>
               <p>S tem zaključujem razpravo in dajem ta predlog proceduralnega sklepa na
                  glasovanje.</p>
               <p>Ugotovimo sklepčnost! <stage xml:id="Redna-11-1993-07-29.stage7">(68 prisotnih.)</stage></p>
               <p>Kdo je za? <stage xml:id="Redna-11-1993-07-29.stage8">(66 poslancev.)</stage> Kdo je proti?
                  <stage xml:id="Redna-11-1993-07-29.stage9">(Nihče.)</stage></p>
               <p>Ugotavljam, da je ta sklep proceduralne narave sprejet in s tem določena narava
                  nadaljnje obravnave, ki bo stekla.</p>
               <p>Glede na to, da smo prekinili obvezni uvod v točko s poročili matičnega odbora in
                  zainteresiranega delovnega telesa, nadaljujem z vprašanjem, ali želi besedo
                  predstavnik Sekretariata za zakonodajo in pravne zadeve v zvezi s to točko
                  dnevnega reda? Ne. Ali želijo besedo predstavniki poslanskih skupin?</p>
               <p>Prosim, gospod Igor Omerza.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Hvala za besedo. Naša poslanska skupina je vložila kar nekaj amandmajev, čeprav
                  moram reči, da je večina amandmajev bolj pojasnjevalne narave, ki delajo stvari
                  bolj čiste. Gre pa seveda za dve do tri ključne spremembe, predvsem pri prehodnih
                  določbah, kjer je omenjena vloga SDK pri prehodnem poravnalnem postopku. Tukaj je
                  bilo že tudi s strani komisije za lastninjenje povedano nekaj zadržkov s tem v
                  zvezi. Verjetno bo treba v tej razpravi upoštevati, da bi SDK težko opravljala
                  predvidene naloge. Teh nalog nikoli ni opravljala in jih tudi po predlogu zakona v
                  naprej ne bo opravljala, pa tudi je v nasprotju s tem, ker je ta institucija
                  pooblaščena za nadzor, da bi opravljala te naloge, ki so definirane v predlogu
                  Vlade za prehodno obdobje. Nekako bi rekel, da je v nasprotju s pravnim redom v
                  državi.</p>
               <p>Kako tukaj poiskati rešitve? Mislim, da je sedaj dobro, ker smo dobili možnost za
                  širšo razpravo, da smo šli v prvo razpravo, da je tukaj treba pogledati funkcijo
                  Agencije za prestrukturiranje, ki ima že med svojimi sedanjimi nalogami nekatere
                  funkcije, ki bi nekako ustrezale tem prehodnim določbam. Recimo: Agencija mora
                  organizirati in pripraviti analize ekonomskega položaja podjetij in njihovega
                  premoženja in uspešnosti poslovanja oziroma organizirati pripravo takih
                  analiz.</p>
               <p>Drugič, predlaga sanacijske aktivnosti v zvezi s finančnim prestrukturiranjem
                  podjetij. Tretjič, sodeluje z Agencijo za sanacijo bank Republike Slovenije v
                  procesih sanacije bank in tudi opravlja druge posle v zvezi s prestrukturiranjem
                  podjetij in bank za potrebe vlade Republike Slovenije v skladu z njenim programom.
                  Mi smo potem namesto SDK v te prehodne določbe predlagali, amandmajsko, Agencijo
                  Republike Slovenije za prestrukturiranje. Pričakujemo, da bo Vlada te stvari
                  upoštevala, da bomo v tej diskusiji, ki še sledi, te stvari še morda dodatno
                  proučiti, ker je to največji problem teh prehodnih določb. Prav to, kar sem sedaj
                  govoril, da bo Vlada upoštevala te amandmaje in prišla z rešitvami tudi na podlagi
                  teh predlogov, ki jih je dala Demokratska stranka. Bi pa potem pri tem sklepu,
                  verjetno pozneje, ko se bo glasovalo o sklepu Odbora za notranjo politiko, glede
                  tega, da SDK ne bi več prijavljala v stečajni postopek pravnih oseb. Verjetno bi
                  bilo tukaj potrebno dikcijo malo spremeniti: <q>"pravnih oseb, ki imajo prevladujoči
                  družbeni kapital"</q>, ker za privatna podjetja naj to ne bi bilo sporno ali
                  problematično. Recimo, predlagam pri tistem sklepu že sedaj dodatek, da ne
                  prijavlja v stečaj pravnih oseb, ki imajo prevladujoči družbeni kapital. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa, gospod Omerza. Glede na to, da smo sprejeli sklep po prvi obravnavi,
                  bomo na koncu te obravnave obravnavali predlog Odbora za notranjo politiko in
                  pravosodje, stališč in sklepov in na ta stališča in sklepe je možno dajati seveda
                  spreminjevalne in dopolnilne predloge, ali pa tudi predloge za dodatne sklepe
                  izven tega v pisni obliki in na amandmajski način. Prosim gospoda Omerzo, kot tudi
                  vse druge, da oddajo svoj pisni amandma, o katerem bomo seveda na koncu celotne
                  razprave glasovali.</p>
               <p>Želi besedo še kdo od predstavnikov poslanskih skupin? <stage xml:id="Redna-11-1993-07-29.stage10">(Da.)</stage>
                  Prosim, Miran Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Prijavil sem se sicer kot poslanec. Gradivo, amandmaje in
                  spreminjevalne predloge na stališča sva po pooblastilu poslanske skupine
                  pripravila s kolegom Milošem Pavlico, ampak gre za poslansko skupino več kot
                  pomemben zakon in tudi pripombe in predloge, ki jih njemu dajemo, bom govoril v
                  imenu poslanske skupine.</p>
               <p>Naj najprej rečem, da popolnoma z zadovoljstvom ugotavljamo, da je bil sprejet
                  koristen sklep, ki po našem prepričanju ne bo otežil, ampak bo normaliziral
                  postopek sprejemanja in zagotovil, da bo septembra meseca ta nujni in potrebni
                  zakon kljub temu sprejet, vendar sprejet po potrebnih premislekih, ne pa z
                  občutkom, da smo nekaj na hitro izglasovali, pa pravzaprav sami ne vemo natančno,
                  kakšne bodo posledice take odločitve. Rad bi poudaril, da menimo v poslanski
                  skupini, da je Vlada oziroma predlagatelj, res storila kar precejšnji napor, da bi
                  tudi mnenja in stališča v prvih fazah, s katerimi v začetku ni najbolj soglašala,
                  poskušala na nek način, kakor se je pač Vladi zdel primeren, vključiti v sam
                  zakon. V tem delu moramo oceniti, da ne gre samo za moderen zakon za tržno
                  gospodarstvo, ampak tudi, ker v tej smeri so bile naše pripombe, tudi za zakon, ki
                  določene elemente, nujne za posledice, ki jih pa zakon ima, seveda na položaj
                  podjetij in na položaj delavcev in na njihov položaj v samem stečajnem postopku
                  ali postopku prisilne poravnave, uravnava. Zadovoljni smo, ker je bil upoštevan
                  eden od naših predlogov, konkretnejši, da so v upniških odborih zastopani tudi
                  predstavniki zaposlenih, s čimer tudi sami menimo, da ima predlagatelj prav, ko
                  pravi, da bo s tem zagotovljena tudi njihova obveščenost o celotnem postopku, ali
                  prisilne poravnave ali stečaja. Zato tudi mi menimo, da naša pripomba, ki smo jo
                  imeli pred tem, da je obveščanje treba zagotoviti v večji meri, ni več
                  aktualna.</p>
               <p>Menimo pa, da kljub temu kaže glede na današnje stanje in glede na posledice tega
                  zakona na položaj zaposlenih oceniti nekatere predloge.</p>
               <p>Prvič, mi menimo, da je slaba rešitev, da se tudi v postopku prisilne poravnave z
                  nepravnomočnostjo sklepa o potrditvi prisilne poravnave, preneha delovno razmerje
                  določenemu številu delavcev, ki je v tem postopku prisilne poravnave
                  predviden.</p>
               <p>Zakaj mislimo, da je to slabo?</p>
               <p>Prvič. Prisilna poravnava ni stečaj. V prisilni poravnavi podjetje dela naprej,
                  pripravi svoj program, proizvodnja teče, pripravi program finančne konsolidacije,
                  pripravi program tudi eventualno osvajanja nove proizvodnje, novih trgov in mi se
                  strinjamo, da lahko pripravi tudi program eventualnega zmanjšanja števila
                  zaposlenih. Tako kot v programu prisilne poravnave oziroma finančne konsolidacije
                  vsi drugi programi ne bodo izvršeni preko noči in s trenutkom, ko bo postal sklep
                  o prisilni poravnavi pravnomočen, tako mislimo, da tudi ni razloga, da s tem dnem
                  preneha delovno razmerje. Ampak naj delovno razmerje preneha po istem postopku,
                  kot je v zakonu, ki ureja delovna razmerja predviden za program zmanjšanja števila
                  zaposlenih. Potem bodo vsi ti programi v enaki kvaliteti in v enakem postopku in
                  nova proizvodnja in novi trgi in finančne rešitve in tudi vprašanja zaposlenih in
                  se bodo pač realizirali tako, kot zakon predvideva.</p>
               <p>Mislimo, da je to nujno potrebno tudi iz zelo pomembnega vsebinskega razloga.
                  Zavedamo se, da je v prisilni poravnavi treba reševati tudi problem zaposlenih. Mi
                  bi lahko bili formalisti in rekli ne. Prisilna poravnava ni prenehanje, ni mogoče,
                  vi ste jim pravzaprav otežili, da do prisilnih poravnav ne bi prihajalo. Ker
                  marsikdaj bo sestavni del prisilne poravnave, nove proizvodnje, zmanjšanja
                  proizvodnje, finančne konsolidacije tudi potreba, po neki reorganizaciji same
                  strukture delovne sile. Vendar, kljub temu ne smemo ta postopek poenostaviti tako,
                  da bi pravzaprav edini cilj prisilne poravnave postalo zmanjšanje število
                  zaposlenih. In tako kot je zakon napisan sedaj, bi to lahko bilo. Seveda, potem bi
                  s tem izigrali v celoti veljavne določbe zakona o delovnih razmerjih, ki
                  predvidevajo potreben program in način in času odločanja za zmanjšanje, ker bi to
                  delali preko prisilne poravnave. Res, da ne samo v podjetju, ampak tudi s
                  sodelovanjem upnikov, ampak prav gotovo imajo upniki za to interes ali pa vsaj
                  niso zaskrbljeni nad položajem delavca v nekem konkretnem podjetju. Prepričani
                  smo, da je nujno takšno določbo, ki daje varovalko tudi na tem področju, na
                  ustrezen način vgraditi v zakon. Po našem prepričanju gre tukaj predvsem za 47. in
                  51. člen zakona, ki govorita o postopku prisilne poravnave.</p>
               <p>Drugo. Naša ideja v predhodnih razpravah v zakonu je bila, da naj se v okviru
                  načrta finančne reorganizacije predvidi tudi možnost, da se ob soglasju
                  zaposlenih, za določen čas predvidi zmanjšanje njihovih bodočih plač kot prispevek
                  k finančni konsolidaciji, ker ne bodo zato potrebna likvidna sredstva in z
                  možnostjo, da se na podlagi teh neizplačanih plač poveča kapitalski delež
                  podjetja, seveda spremeni tudi struktura lastnikov, ampak se s tem finančno in v
                  smislu solventnosti pomaga podjetju.</p>
               <p>Nas zelo veseli, da je predlagatelj v obrazložitvi zakona zapisal, da se s to
                  rešitvijo strinja. In da misli, da je taka rešitev ne samo mogoča, ampak tudi
                  dobra, da pa je po njegovem mnenju možna že v okviru določb programa finančne
                  konsolidacije. Mogoče se je celo s predlagateljem v tem delu strinjati. Vendar,
                  ker gre le za stvar, ki se nam zdi zelo pomembna z vidika zaposlenih, ker gre za
                  stvar, ki je nekaj drugega, kot so sedanje naštete alinee v 47. členu, ki govori o
                  tem, kaj vse mora vsebovati program finančne reorganizacije in, ker seveda nihče
                  ni dolžan brati obrazložitve zakona pa tudi uradno ta obrazložitev nič ne pomeni,
                  je naš predlog, da se ta ideja vključi v 47. člen predlaganega zakona. Izrecno,
                  seveda kot možnost, ki jo lahko predlaga dolžnik, ki jo mora z določenim procentom
                  delavcev sporazumeti in ki mora predvidevati tudi določen odstotek zmanjšanja plač
                  za neko obdobje, kar daje lahko kar zelo pomemben finančni rezultat, sposobnost
                  konsolidacije in boljše solventnosti tega podjetja.</p>
               <p>Tretje vprašanje, ki se nam zdi pomembno je, ali zakon odpuščenim delavcem v
                  postopku prisilne poravnave res daje enake pravice kot odpuščenim delavcem v
                  postopku stečaja?</p>
               <p>Res je predlagatelj tukaj naredil nek napredek v tem smislu, da je za enak del
                  plač oziroma osebnih dohodkov, kot pri stečaju, tudi v postopku prisilne poravnave
                  predvidel, da na ta del plač ne vpliva uveden postopek in da terjatve ostajajo in
                  se lahko po sodni poti tudi izterjajo. Vendar je treba reči, da to ni enak
                  položaj. V postopku stečaja so tisti deli plač, ki jih pač uravnava 160. člen
                  zakona. Sedaj so še to zajamčene plače, imajo prednost pri izplačilu, niso v
                  stečajni masi, ampak so stroški stečajnega postopka. V tem primeru prisilne
                  poravnave pa to ni tako. Delovno razmerje preneha, neizplačane plače se ne
                  poravnajo s prenehanjem delovnega razmerja, ampak je vsak od teh delavcev na tem,
                  da individualno toži podjetje, in pač dobi ali ne dobi iztoženo svojo pravico. Res
                  pa je, da je ne dobi iztoženo zmanjšano za tiste razrede. Vendar kdaj, to je
                  veliko vprašanje. Mi mislimo, da bi za to enak del plač, kot v primeru stečaja,
                  tudi v primeru prisilne poravnave moral dobiti neko prednost za odpuščene delavce.
                  Ne za tiste, ki ostajajo v podjetju in da bi tem delavcem morali prednostno v
                  primeru prisilne poravnave to tudi izplačati.</p>
               <p>Četrto vprašanje je vprašanje razprave o tem in mene veseli, da je to stališče
                  sprejel tudi že Odbor za notranjo politiko, ali so v primeru stečaja res zajamčene
                  plače ali neke druge plače, tiste, ki se prednostno izplačajo delavcem, ki jim
                  preneha delovno razmerje. Mi mislimo, da bi morale tu biti izhodiščne plače.
                  Seveda znižane do tiste ravni, ki jo določajo splošne kolektivne pogodbe. V tem
                  primeru je pač to znižano za 20%. Kdaj kasneje pa drugače, kakor bodo kolektivne
                  pogodbe to predvidele.</p>
               <p>Petič. Eden od naših predlogov v prejšnjih fazah je bil, kaj storiti v primeru, če
                  se po uvedenem postopku stečaja, kasneje uvede postopek prisilne poravnave in kaj
                  je v tem primeru s prenehanjem delovnega razmerja. Vemo, da z uvedbo stečaja
                  delovno razmerje preneha, razen tistim, ki pač pomagajo pri vodstvu stečajnega
                  postopka ali pri najnujnejših poslih, v primeru prisilne poravnave pa ne. In mi
                  smo takrat dali predlog, naj se avtomatično obnovi to delovno razmerje. Soglašamo
                  s stališči predlagatelja, da bi bil takšen avtomatizem vprašljiv in, da bi
                  povzročil veliko komplikacij in verjetno tudi otežil sam smisel stečajnega
                  postopka, pa tudi postopka prisilne poravnave. Zato dajemo predlog, da naj se ne
                  sprejme rešitev nekega avtomatizma, vendar naj se za določen čas - mi predlagamo
                  dve leti - delavcem, ki jim je ob uvedbi stečaja prenehalo delo, zagotovi
                  prednostna pravica, da pod enakimi pogoji, na enak način izpolnjujejo pogoje,
                  imajo prednost, za ponovno sklenitev delovnega razmerja. To bi pač pomenilo, da se
                  mora to podjetje, ki bi v postopku stečaja šlo v prisilno poravnavo, obrniti na
                  bivše zaposlene in ugotoviti, ali so še brez dela, ali izpolnjujejo pogoje, in jih
                  prednostno zaposliti. Prepričan sem, da bi bilo iz mnogih razlogov to ne samo
                  pravično do tistih, ki so bili odpuščeni, ampak mnogokrat tudi koristno za
                  normalno delo. Namreč, biti zaposlen v nekem podjetju na nekem konkretnem delu je
                  nekaj več, kot je imeti določeno kvalifikacijo. Pomeni tudi poznati konkretno delo
                  in najverjetneje bo šlo tukaj vedno za neko zmanjšanje in v okviru tega zmanjšanja
                  bo mogoče izbrati tudi res tiste, ki so že prej to delo dobro opravljali in bo to
                  zato, da bo podjetje čim prej in takoj normalno poslovalo, pravzaprav v korist
                  podjetja, ne samo zaposlenih.</p>
               <p>Zadnje, kar bi rad rekel, je nekaj besed o prehodnih določbah. Kakorkoli sem jih
                  bral, razumem na nek način željo predlagatelja, če jo prav razumem, da ugotavlja,
                  da ob dejstvu, da imamo na nek način precej podjetij, ki so ali v velikih težavah
                  s svojo solventnostjo, likvidnostjo in formalno izpolnjujejo pogoje za začetek
                  stečajnega postopka, in da imamo tudi precej podjetij, ki imajo vrednost sredstev
                  oziroma kapitala nič <stage xml:id="Redna-11-1993-07-29.stage11">(0)</stage> v procesu lastninjenja, da ne bi želel, da
                  se neposredno z začetkom uveljavljanja stečajnega zakona naenkrat sproži plaz
                  nekaj sto stečajev brez resnega razmisleka. Če je tako razumeti predlagatelja,
                  potem moram reči, da je uvedba teh prehodnih določb več kot realna in jih kaže
                  pozdraviti.</p>
               <p>Postavlja se vprašanje, ali so zapisane tako, da se to nedvoumno jasno razume in
                  bojim se, da ne. Če bodo tudi takšne, kot so sprejete, je možnost, da bo lahko za
                  mnogo, ali za večino podjetij kljub temu kdorkoli predlagal stečajni postopek.</p>
               <p>In drugo, ali so rešitve, kakor so predvidene za realizacijo tega, dovolj
                  domišljene ali ne in to je razlog zaradi katerega, mislimo, da bi morali o teh
                  prehodnih določbah res najresneje razmišljati. Mislimo, da je treba najresneje
                  razmišljati ne samo o tem, ali je to lahko samo SDK, ampak tudi o tem, kar je bilo
                  na hitro predlagano kot amandma, ali je to lahko Agencija, ker po mojem bodo
                  problemi zelo podobni in jaz sem tudi amandmaje, ki so bili zdaj vloženi, bolj
                  razumel v smislu opozoriti na to, da rešitev, kakršna je v zakonu, ni dobra, kot
                  pa da bi predlagatelji amandmajev bili prepričani, da je njihova rešitev edina
                  mogoča, zato mislim, da le kaže razmisliti o tej stvari.</p>
               <p>In v zvezi s tem bi predlagal, da na koncu le nekoliko, eventualno, dopolnimo to
                  poročilo, ki ga je predlagal odbor - jaz se z njim strinjam, bom tudi predložil
                  amandmaje, ki sva jih dala z gospodom Pavlico. Hkrati bi prosil, gospa sekretarka,
                  da se da na razpolago Vladi tudi dopolnitev stališč, ki smo jih že 26.7. vložili
                  in potem z najinim soglasjem niso bila razdeljena, ker se je sprejela odločitev za
                  hitri postopek in jih vi imate. Bi pa v zvezi s sklepi, ki jih predlaga Odbor za
                  notranjo politiko, predlagal naslednje: da naj se le razmisli, ali gre za
                  nadaljevanje seje. Po mojem gre za sejo v mesecu septembru. Konec koncev, sedaj
                  odločati o nadaljevanju seje, recimo da sem še optimist in da bomo te točke
                  dnevnega reda danes in jutri opravili in potem nadaljevanje ne bo potrebno. In
                  drugič: da naj se v tej 5. točki napiše, da naj za drugo obravnavo preuči in
                  ustrezno upošteva tudi amandmaje. Nisem prepričan, da smo že zreli dati v tej
                  obravnavi fiksno nalogo Vladi, da mora samo tako ravnati zaradi tega, ker stvari
                  niso preučene in naj ima le neko možnost preučitve.</p>
               <p>Glede predlogov dodatnih sklepov soglašam s predlogom, ki ga je dal kolega Omerza,
                  za dopolnitev, namreč, da gre za prevladujoči družbeni kapital. Jaz sem takšen
                  sklep napisal in ga bom tudi pisno oddal. V razmislek pa dajem še en sklep, ki bi
                  se glasil: <q>"Vlada Republike Slovenije naj do odločanja o zakonu o prisilni
                  poravnavi, stečaju in likvidaciji preuči utemeljenost predloga, da podjetja, ki
                  izpolnjujejo pogoje za stečaj, v postopku lastninskega preoblikovanja pripravijo
                  tudi program finančne reorganizacije, kot možno rešitev problemov solventnosti
                  podjetja ter vlogo in naloge Agencije in SDK ob tem, in po potrebi predlaga tudi
                  ustrezne zakonske rešitve."</q></p>
               <p>Za kaj gre? Mi nismo prepričani, da bo v nadaljnjih razpravah edina možnost
                  predhodni stečajni postopek. Morda bo treba predvideti še kakšno drugo možnost. Mi
                  eno od teh ponujamo kot, bi rekel, možnost v poteku lastninjenja tam, kjer gre za
                  nič ali pa za nesolventnost, pripraviti nek program finančne reorganizacije in
                  predlagamo, da se tudi o tem razmisli, da bi potem res za jesen imeli zakon
                  pripravljen tako, da bi ga lahko sprejeli. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Še vedno imajo besedo predstavniki poslanskih skupin. Želi izmed njih še kdo
                  govoriti? Ugotavljam, da ne in odpiram razpravo vsem poslankam in poslancem.
                  Pisnih prijav nimamo več, glede na to, da je gospod Miran Potrč z nastopom, kot
                  predstavnik poslanske skupine verjetno svojo prijavo za odprto razpravo pač
                  umaknil.</p>
               <p>Kdo želi razpravljati? Ugotavljam, da ne želi nihče še sodelovati v razpravi in s
                  tem prehajamo k amandmajski razpravi in dopolnilni razpravi o stališčih in
                  sklepih, ki jih je pripravil Odbor za notranjo politiko in pravosodje v svojem
                  dodatnem poročilu. Zato prosim, da čimprej dobimo v pisni obliki</p>
               <p>najavljene amandmaje in dodatni sklep gospoda Igorja Omerze in pa gospoda Mirana
                  Potrča. Gospod Potrč je že oddal. To se pravi, da lahko preidemo k razpravi in
                  glasovanju o amandmajih. Najprej ki jih je dal gospod Potrč, pa bomo potem še
                  gospoda Omerze. Ali gospod Omerza želi, da počakamo na njegove? <stage xml:id="Redna-11-1993-07-29.stage12">(Odgovor iz
                     dvorane.)</stage> Dobro.</p>
               <p>Predlagam, da se najprej opredelimo, seveda je to povezano z rokom, kar smo
                  posebej dolžni izglasovati ob zaključku razprave v prvi obravnavi. To se pravi, da
                  bi sprejeli ustrezen sklep, glede na 5. točko v predloženih stališčih in sklepih.
                  In sicer, da se amandma glasi tako: V 3. vrsti 5. točke stališč in sklepov, se
                  črtajo besede <q>"v nadaljevanju seje."</q></p>
               <p>S tem dobimo novo besedilo, katerega smisel je ta, da opravimo, glede na to, da
                  nimamo načrtov nadaljevanja seje, za kar tudi nimamo možnosti po poslovniku, ampak
                  bi morali v bistvu potem preložiti točko na eno od naslednjih sej - izredno ali
                  redno, ampak da predvidevamo redno 12. sejo v septembru. In da je tako na možni
                  predvideni dnevni red 12. seje v septembru tudi kolegij že danes zjutraj uvrstil
                  ta zakon kot možno točko - pač glede na odločitev Državnega zbora.</p>
               <p>Torej predlagam in dajem v obravnavo in sprejem amandma, ki se glasi: V četrti
                  vrstici 5. točke stališč in sklepov se črtajo besede <q>"v nadaljevanju seje"</q>. Želi
                  kdo razpravljati o tem predlogu? Prosim, gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p><stage xml:id="Redna-11-1993-07-29.stage13">(Govori iz klopi - se ne sliši; čisto kratko)</stage></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi kdo razpravljati o tej spremembi sklepa, o tem amandmaju na
                  sklep? <stage xml:id="Redna-11-1993-07-29.stage14">(Nihče.)</stage> Dajem ta amandma na glasovanje.</p>
               <p>Ugotovimo sklepčnost! <stage xml:id="Redna-11-1993-07-29.stage15">(49 prisotnih.)</stage></p>
               <p>Kdo je za? <stage xml:id="Redna-11-1993-07-29.stage16">(46 poslancev.)</stage> Kdo je proti? <stage xml:id="Redna-11-1993-07-29.stage17">(Nihče.)</stage>
                  poslancev.)</p>
               <p>Ugotavljam, da smo ta amandma torej sprejeli.</p>
               <p>Naslednji amandma je v peti vrstici 5. točke stališč in sklepov, in sicer, da se
                  za besedo <q>"naj"</q> dodajo besede <q>"prouči in ustrezno upošteva"</q> - in potem se
                  nadaljuje besedilo, tako kot tu piše, <q>"tudi amandmaje"</q>. Ta sprememba je namenjena
                  temu, da mi ne moremo v prvi obravnavi Vladi dajati amandmajev, ampak lahko to,
                  kar je bilo dano v obliki amandmajev, v bistvu predlagamo v proučitev kot
                  vsebinsko gradivo. Gre torej za amandma, ki sem ga povedal. Želi kdo o tem
                  predlogu amandmaja razpravljati? Hvala lepa. Želi še kdo sodelovati v
                  razpravi?</p>
               <p>V kolikor ne, prehajamo na glasovanje o tem amandmaju.</p>
               <p>Ugotovimo sklepčnost! <stage xml:id="Redna-11-1993-07-29.stage18">(47 prisotnih.)</stage></p>
               <p>Kdo je za? <stage xml:id="Redna-11-1993-07-29.stage19">(46 poslancev.)</stage> Kdo je proti? <stage xml:id="Redna-11-1993-07-29.stage20">(1
                     poslanec.)</stage></p>
               <p>Ugotavljam, da je amandma sprejet.</p>
               <p>Sedaj smo pri amandmaju gospoda Omerze, da se v 6. točki stališč in sklepov v
                  drugem odstavku, v tretji vrstici za besedama <q>"pravne osebe"</q> doda besedilo <q>"s
                  prevladujočim delom družbenega kapitala"</q>, nakar se sklep nadaljuje tako, kot piše
                  do sedaj <q>"po 22. členu zakona o finančnem poslovanju"</q>. Želi o tem predlogu
                  amandmaja kdo razpravljati? Prosim, gospod Igor Omerza.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Pojasnil bi samo to, da ne gre za kakšno <q>"šikanacijo"</q> privatnih pravnih oseb. V
                  praksi se dogaja to, da imamo nekaj sto blokiranih zasebnih podjetij z nič
                  zaposlenimi, ki jih je potrebno pošiljati v stečaj, ker gre za popolnoma
                  špekulativne zadeve. Samo toliko v pojasnilo, zakaj je to potrebno.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi kdo razpravljati o predloženem amandmaju? Ugotavljam, da nihče in
                  predlagam, da o njem glasujemo.</p>
               <p>Ugotovimo sklepčnost! <stage xml:id="Redna-11-1993-07-29.stage21">(49 prisotnih.)</stage></p>
               <p>Kdo je za? <stage xml:id="Redna-11-1993-07-29.stage22">(46 poslancev.)</stage> Kdo je proti? <stage xml:id="Redna-11-1993-07-29.stage23">(2
                     poslanca.)</stage></p>
               <p>Ugotavljam, da je tudi ta amandma sprejet.</p>
               <p>Sedaj prehajamo h glasovanju o stališčih in sklepih. Imamo tri sklope. Prvi sklop
                  so stališča iz prvega poročila k predlogu zakona o prisilni poravnavi, stečaju in
                  likvidaciji, ki imajo tri točke. Na njih ni bilo nobenih amandmajev in pripomb.
                  Drugi del so stališča in sklepi, na katera smo sprejeli pravkar te amandmaje, ki
                  jih ne bom ponavljal; so postali del besedila. In tretja stvar je dodatni sklep,
                  ki ga je predlagal gospod Potrč. Mislim, da druge materije za sprejemanje sedaj
                  nimamo več.</p>
               <p>Najprej prehajam k predlogu stališč iz prvega poročila Odbora za notranjo politiko
                  in pravosodje - imajo tri točke. Želi še kdo razpravljati o teh treh sklepih?
                  Želite, da jih preberem ali jih imate še pred seboj oziroma v glavi? Nihče ne kaže
                  posebne želje po tem, zato predlagam, da glasujemo skupno o vseh treh točkah teh
                  stališč.</p>
               <p>Ugotovimo sklepčnost! <stage xml:id="Redna-11-1993-07-29.stage24">(57 prisotnih.)</stage></p>
               <p>Kdo je za? <stage xml:id="Redna-11-1993-07-29.stage25">(48 poslancev.)</stage> Kdo je proti? <stage xml:id="Redna-11-1993-07-29.stage26">(1
                     poslanec.)</stage></p>
               <p>Ugotavljam, da smo ta stališča sprejeli.</p>
               <p>Potem imamo stališča in sklepe iz dodatnega poročila, ki smo jih z amandmaji že
                  spremenili na ustreznih mestih in tako besedilo dajem najprej v razpravo, če
                  slučajno želi še kdo razpravljati pred glasovanjem. Ugotavljam, da ne in dajem na
                  glasovanje stališča in sklepe iz dodatnega poročila.</p>
               <p>Ugotovimo sklepčnost! <stage xml:id="Redna-11-1993-07-29.stage27">(54 prisotnih.)</stage></p>
               <p>Kdo je za? <stage xml:id="Redna-11-1993-07-29.stage28">(53 poslancev.)</stage> Kdo je proti?
                  <stage xml:id="Redna-11-1993-07-29.stage29">(Nihče.)</stage></p>
               <p>Ugotavljam, da smo tudi ta stališča in sklepe sprejeli.</p>
               <p>Imamo tudi predlog dodatnega sklepa, ki ga je podal poslanec Miran Potrč, ki se
                  glasi: <q>"Vlada Republike Slovenije naj do odločanja o zakonu o prisilni poravnavi,
                  stečaju in likvidaciji prouči utemeljenost predloga za podjetja, ki izpolnjujejo
                  pogoje za stečaj v postopku lastninskega preoblikovanja, pripravijo tudi program
                  finančne reorganizacije kot nujno razrešitev problemov solventnosti podjetja ter
                  vlogo in naloge Agencije in SDK ob tem in po potrebi predlaga tudi ustrezne
                  zakonske rešitve"</q>. Hvala lepa.</p>
               <p>Želi še o tem predlogu sklepa razpravljati? Ugotavljam, da nihče in ga dajem na
                  glasovanje.</p>
               <p>Prosim, ugotovimo sklepčnost. <stage xml:id="Redna-11-1993-07-29.stage30">(55 prisotnih.)</stage></p>
               <p>Kdo je za? <stage xml:id="Redna-11-1993-07-29.stage31">(43 poslancev.)</stage> Kdo je proti? <stage xml:id="Redna-11-1993-07-29.stage32">(5
                     poslancev.)</stage></p>
               <p>Ugotavljam, da je tudi ta dodatni sklep sprejet in da smo s tem obravnavo 17.c
                  točke dnevnega reda zaključili.</p>
               <p>Prehajamo na <title>18. TOČKO DNEVNEGA REDA</title>, to je na <title>PRVO
                     OBRAVNAVO PREDLOGA ZAKONA O UPRAVI</title>.</p>
               <p>Predlog zakona je v obravnavo zboru predložila vlada Republike Slovenije. Želi
                  predstavnik predlagatelja besedo? Hvala lepa.</p>
               <p>Predlog zakona je obravnaval Odbor za notranjo politiko in pravosodje kot matično
                  delovno telo. Prosim poročevalca odbora, da predstavi mnenje odbora o predlogu
                  zakona. Gospod Vitodrag Pukl, prosim.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Tudi ta zakon je odbor obravnaval
                  dvakrat. Mnenje in predlogi sklepov oz. stališč iz prvega obravnavanja ta mnenja
                  smo na današnjem obravnavanju ponovno potrdili. Drugo obravnavanje je bilo
                  potrebno glede na stališče Komisije za lokalno samoupravo, ki je predlagala
                  nekatere svoje rešitve in predlagala sprejem dodatnih sklepov. Odbor je soglasno
                  ugotovil, da so ta stališča Komisije za lokalno samoupravo pretežno že zajeta v
                  prvih sklepih, ni pa se mogel odločiti za dodatne sklepe, ki bi šli v to smer, da
                  bi časovno determinirali prenos državnih funkcij občine na državo in nazaj z
                  države na občino. Odbor se ni opredelil in tudi ni sprejel ustreznega stališča in
                  sklepa do načelnega vprašanja, ali gre pri občinah za osnovnega nosilca državnih
                  funkcij in se te funkcije odstopajo v posamičnih primerih v državi oziroma, če gre
                  za enovitost in se te funkcije lahko z zakonom prenašajo. S tem, da je osnovni
                  nosilec pač država oziroma parlament oziroma državna uprava. Tu bo verjetno
                  predlagan amandma k našemu stališču in ga bo Komisija za lokalno samoupravo, vsaj
                  pričakujem, če ne v tem prvem branju pa kasneje lahko uveljavljala. Menimo, da so
                  za to prvo branje primerni sklepi, kot jih je odbor sprejel in jih predlagam v
                  sprejetje.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da dodatnega gradiva - sicer razmnoženega - še niste dobili,
                  bo pa med razpravo to storjeno. Glede na to, da to dodatno poročilo pomeni tri
                  nove sklepe, ki spreminjajo 3. točko prejšnjih stališč in sklepov in verjetno je
                  treba to 3. točko prejšnjih stališč in sklepov pravzaprav s temi sklepi
                  nadomestiti, ker konkretno opredeljujejo pripombe na zakon v smislu prve
                  obravnave. To seveda pomeni, da tudi od vseh drugih pričakujem, da bodo v razpravi
                  dajali tudi konkretne opredelitve o tem, katere pisno opredeljene pripombe in
                  stališča naj se uvrstijo na koncu v stališča in sklepe.</p>
               <p>Nadaljujemo torej z uvodom v to točko dnevnega reda. Želi besedo predstavnik
                  Sekretariata za zakonodajo in pravne zadeve? <stage xml:id="Redna-11-1993-07-29.stage33">(Ne.)</stage> Želijo besedo
                  predstavniki poslanskih skupin? <stage xml:id="Redna-11-1993-07-29.stage34">(Da.)</stage> Gospa Jana Primožič ima
                  besedo kot predstavnica poslanske skupine Slovenskih krščanskih demokratov.
                  Izvolite.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Spoštovane poslanke in poslanci! V imenu poslanske skupine
                  Slovenskih krščanskih demokratov bi podala nekaj pripomb na zakon o upravi. Pri
                  sprejemanju predloženega zakona o upravi moramo vedeti, da se lotevamo reforme
                  bistvenih elementov državne uprave v vsebinskem in organizacijskem smislu in to po
                  dobrih 30-ih letih utečenega sistema na tem področju. Sprejetje tega zakona,
                  skupaj še z nekaterimi drugimi, zakon o organizaciji ministrstev in zakon o
                  lokalni samoupravi, bo prineslo dolgotrajen proces prilagajanja. V tem obdobju pa
                  mora država nujno zagotoviti pravilno in nemoteno delovanje pri izvajanju zakonov
                  in drugih upravnih nalog, ki pa jih predloženi zakon ne omogoča. Ustava ta problem
                  zelo dobro rešuje, saj je dikcija prvega odstavka 121. člena ustave Republike
                  Slovenije nedvomno jasna. Naloge uprave opravljajo neposredno ministrstva. S tako
                  definicijo so povsem natančno določeni nosilci opravljanja funkcije državne
                  uprave. Zakon o upravi pa ustavno kompetentno definicijo nedopustno spremeni v
                  prvem odstavku 7. člena pod poglavjem funkcije uprave. Uprava izvršuje zakone,
                  druge predpise in akte Državnega zbora, kakor tudi predpise in druge akte
                  Vlade.</p>
               <p>Navedeni prenos pristojnosti opravljanja upravnih funkcij na upravo v najširšem
                  smislu pa je, po našem mnenju, pričetek težav, do katerih nikakor ne sme priti.
                  Tisti hip, ko bi razvodeneli pristojnosti in s tem tudi odgovornost, pristanemo na
                  popolno heterogeno urejanje po vsebini enotnih zadev v Sloveniji. Tako
                  nekonsistentnost omogoča 5. poglavje zakona, ki govori o teritorialni organizaciji
                  uprave. 34. člen zakona se temeljito odmakne od ustavne zasnove, res pa je da z
                  varovalko v 1. odstavku, ne pa tudi v 2. odstavku; <q>"upravni okraji odločajo na 1.
                  stopnji v upravnih zadevah iz državne pristojnosti, če z zakonom ni drugače
                  določeno. Tudi 2. odstavek bi se moral končati z: "</q>če so za to pooblaščeni z
                  zakonom<q>". Toda stvar je popolnoma spreobrnjena. V skladu z že citiranim ustavnim
                  določilom bi moral zakon opredeliti, navajam: "</q>Ministrstva odločajo na 1. stopnji
                  v upravnih zadevah iz državne pristojnosti, če z zakonom ni drugače določeno."
                  Samo tak sistem bi zagotavljal potrebno pravno varnost.</p>
               <p>Konsekventno taki ustavni ureditvi bi morala biti prilagojena celotna filozofija
                  zakona. Tako pa se nam zopet vrivajo v zakon modeli, ki omogočajo številne zlorabe
                  in dolgotrajne zamotane postopke za odpravljanje nepravilnosti. Zagotovitev z
                  ustavo zajamčene pravice do pravnega sredstva pritožbe po 25. členu ustave
                  Republike Slovenije je že sedaj urejena tudi s sodnim varstvom. Smotrno pa bi bilo
                  to vprašanje še razdelati z ustreznim pooblastilom. Številne evropske države že
                  urejajo tak sistem, ki pomeni tudi znatno racionalizacijo in pocenitev postopkov.
                  V našem primeru pa to velja še toliko bolj, saj še dolgo ne bomo imeli takih
                  struktur na nižjih upravnih nivojih, ki bi v zapletenih zadevah lahko meritorno
                  odločale. Pri tem bo tudi izobrazbeni profil zelo pester.</p>
               <p>Nakopičene težave, ki se bodo pojavljale v praksi, bi lahko smiselno v duhu
                  celotnega zakona rešili tako, da se v skladu s 121. členom ustave 2. odstavek 34.
                  člena zakona o upravi črta, ker je protiustaven in se s spremenjenim 1. odstavkom
                  nadomesti: <q>"Ministrstva, pristojna za področja iz prejšnjega odstavka, v roku
                  enega meseca po sprejemu tega zakona predložijo Vladi področne zakone, s katerimi
                  se urejajo te zadeve"</q>.</p>
               <p>Za posamezna področja upravnih dejavnosti je zelo pomembno, da se na teritoriju
                  vse države opravljajo enotno. Dosedanje slabe izkušnje z nekaterimi občinskimi
                  službami, kjer so bila organizacijska, kadrovska, včasih pa celo posamezna
                  vsebinska vprašanja v izključni pristojnosti občine, ne da bi resorni upravni
                  organ na republiški ravni imel možnost resneje poseči v razrešitev nakopičenih
                  težav, kažejo na našo skepso, na dajanje preobsežnih pooblasti okrajnemu
                  načelniku na takih zadevah, ki bi se opravljale v okviru upravnega okraja. Zato je
                  več kot upravičena naša zahteva, da mora zakon o upravi upoštevati specifičnosti
                  narave dela posameznih področij, na katerih bo imel pretežno pristojnost glede
                  organizacijskih oblik služb, kadrovske zadeve, instančnosti in podobno,
                  predstojnik takega ministrstva. Opravljanje z zakonom določenih zadev moramo
                  zagotoviti povsod v enaki kvaliteti, čim hitreje, poceni, skratka, za državo
                  racionalno. Glede kvalitete nudenja uslug državljanom še posebej velja, da ne
                  smemo pasti pod že do sedaj doseženo raven. Nasprotno, truditi se moramo celo za
                  pomemben dvig in približevanje uslug našim državljanom. Izpeljan sistem neposredne
                  odgovornosti ministra za posamezno področje bi uresničitev take potrebe
                  omogočil.</p>
               <p>Upravni okraj ima pomembne funkcije pri zagotavljanju pogojev dela za državne
                  organe in na drugih področjih, ki se dodelijo z zakonom. Zato obremenjevanje s
                  strokovno zahtevnimi zadevami za Slovenijo gotovo ni primerno. Na vsakem koraku se
                  srečujemo s problemi neustrezno usposobljenih delavcev in perspektiva, vsaj
                  kratkoročno, ne kaže pomembnega izboljšanja. Po uveljavitvi zakona o upravnih
                  okrajih in zakona o lokalni samoupravi bomo potrebovali zelo veliko število
                  strokovnih ljudi, od katerih pa ne moremo pričakovati, da bodo takoj s polnim
                  ritmom začeli opravljati svoje funkcije. Obdobje prilagajanja lahko traja več let.
                  V tem času pa le ministrstva s svojimi kapacitetami lahko dovolj ustrezno
                  opravljajo z zakonom določene naloge.</p>
               <p>Zavedamo se, da se zadevni predpisi pogosto spreminjajo, najmanj pa na štiri leta,
                  kar je zadosti dolgo obdobje, da bi sistem postavili na noge in potem iskali nove
                  rešitve. Zato moramo še enkrat poudariti, da se naši pomisleki v glavnem nanašajo
                  na vprašanja V. poglavja zakona in so navedeni zgolj eksemplikativno in pri tem
                  nikakor ne smemo spregledati že navedenega prvega odstavka 121. člena Ustave
                  Republike Slovenije, ki direktno določa, da naloge uprave opravljajo neposredno
                  ministrstva. Ta dikcija seveda odpira vrsto drugih vprašanj, ki jih na tem mestu
                  ne želimo niti pričeti, vendar je dovolj tehten argument, da bomo morali v
                  posameznih ministrstvih svoje organizacijske, vsebinske, kadrovske, nadzorne in
                  druge rešitve opravljati neposredno na podlagi ustave, če pripombe smiselno ne bi
                  bile upoštevane v posameznih členih zakona o upravi.</p>
               <p>V ta namen smo podali še dva kratka amandmaja na predlog stališč k zakonu o
                  upravi, ki sta v bistvu splošna, zato bomo predložili tudi pripombe neposredno.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik, ki bo govoril tudi kot predstavnik
                  poslanske skupine Slovenske ljudske stranke.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani predsedujoči, poslanke in poslanci! Podal bi nekaj stališč naše
                  poslanske skupine o zakonu o upravi. Predlagani zakon o upravi je konkretizacija
                  ustavnih določb, ki jasno in nedvoumno ločijo oziroma razmejujejo državno upravo
                  oziroma naloge iz državne pristojnosti in lokalno samoupravo oziroma naloge iz
                  delokroga lokalne samouprave. Sprejem tega zakona pa tudi zakona o lokalni
                  samoupravi pomeni, da se dokončno poslavljamo od dosedanjega tako imenovanega
                  komunalnega sistema, ki je bil nekakšna mešanica lokalne samouprave in
                  dekoncentracije državne uprave.</p>
               <p>Poslanska skupina Slovenske ljudske stranke zakon o upravi globalno sicer podpira.
                  Ocenjuje pa, da je v nekaterih poglavjih nedodelan, nedorečen in predvsem nejasen.
                  Delno bi te pomanjkljivosti, ki jih bom skušal na kratko navesti, odpravilo že
                  dejstvo, če bi skupaj s tem zakonom obravnavali vsaj še zakon o organizaciji
                  ministrstev in zakon o območjih upravnih okrajev. Oba sta nekako že zagledala luč
                  dneva, nista pa še prišla v redno proceduro.</p>
               <p>Najprej, v samem zakonu se uporablja dikcija Ministrstvo, pristojno za upravo. V
                  samem uvodu zakona je razvidno, da je zakon pripravilo Ministrstvo za pravosodje.
                  Toda zanimivo: v osnutku zakona o organizaciji ministrstev v poglavju - delovna
                  področja celoten obseg uprave pač pripada Ministrstvu za notranje zadeve in
                  Ministrstvo za pravosodje teh nalog nima več. To je nejasnost, ki mislim, da ni
                  dobra. Pričakujemo, da nam bo pojasnjeno, katero ministrstvo bo strokovno,
                  organizacijsko in tudi kadrovsko še gradilo in dograjevalo ta zakon o upravi</p>
               <p>Zelo sem bil pozoren na prvo poročilo Odbora za notranjo politiko in pravosodje,
                  ki v tretjemu odstavku govori, da so bili člani odbora seznanjeni tudi s
                  pripombami gospoda Ivana Bizjaka na predloženi tekst zakona. Sam bi zelo rad videl
                  te pripombe. Ena od bistvenih novosti tega zakona je uvedba upravnih okrajev in
                  njihovih izpostav kot decentralizirane oblike opravljanja upravnih nalog.
                  Predlagatelj zakona zagotavlja, da so te decentralizirane oblike opravljanja
                  upravnih nalog zagotovilo, da bodo storitve upravnih organov dostopne, kot pravi
                  in se približale državljanom. In po drugi strani, da bo na ta način upravi
                  omogočeno, da bo na racionalen način opravljala svoje naloge. Mislim, da gre za
                  zelo pomembno novost.</p>
               <p>Nova upravna razdelitev na upravne okraje pomeni za slovensko državo, za slovensko
                  družbo in tudi za slovensko politično prizorišče zelo pomemben proces. Nima samo
                  upravne dimenzije, pač pa tudi politično in še druge. Kljub temu da predlagatelj
                  želi delovati pomirjujoče in zato zagotavlja, da bodo upravni okraji poslovali
                  preko izpostav ali dislociranih delovnih mest. Vsaj na sedežih sedanjih občin,
                  kjer bodo zagotovljeni prostori, oprema, komunikacije pa je nedvoumno, da bo
                  predlagana razdelitev na nove upravne okraje zelo odmevna. V političnim smislu pa
                  zelo živahna in tudi konfliktna operacija, da tako rečem. Vsako večje urbano ali
                  gravitacijsko središče, kjer bo sedež upravnega okraja, bo na nek način na
                  boljšem, in to iz različnih razlogov. K veliki občutljivosti tega vprašanja
                  sedežev upravnih okrajev pa prispevajo tudi priporočila oziroma nekakšna intenca,
                  da bi bilo smotrno, da bi se sedeži upravnih okrajev pokrivali s sedeži bodočih
                  pokrajin kot druge stopnje lokalne samouprave.</p>
               <p>Tu se odpira vrsto vprašanj. Jaz jih sedaj ne bi odpiral. Mislim pa, da se bo o
                  njih še veliko govorilo tudi pri vprašanje zakona o lokalni samoupravi. Vsekakor
                  pa bi se do teh vprašanj lažje opredelili, če bomo pri drugem branju zakona o
                  upravi že poznali zakon o območjih upravnih okrajev. In kot je znano, kar nekaj
                  občin oziroma izvršnih svetov oziroma skupščin ali drugih teles občinskih organov
                  se je zelo, bi rekel, jasno in tudi čustveno opredelilo do tez tega zakona. Torej
                  zakona o območjih upravnih okrajev.</p>
               <p>Zakon o državni upravi, se opravičujem, pa je najpomembnejši v tistem poglavju
                  oziroma v vsebinskem sklopu, kjer uvaja oziroma zakonsko določa razmejitev funkcij
                  med funkcije državne uprave in funkcije lokalne samouprave. Ker je na tem področju
                  razumljivo pričakovati velike interesne konflikte, je razumljivo, da z veliko
                  pozornostjo vsebino tega zakona primerjamo z zakonom, ki je na naslednji točki,
                  torej zakon o lokalni samoupravi. Če samo pogledamo dikcijo 100. člena - o tej
                  dikciji je bilo tudi govorjeno na Komisiji za lokalno samoupravo - in ta dikcija
                  se glasi: <q>"Z dnem, ki ga zakon določa za začetek dela upravnih okrajev in drugih
                  oblik teritorialne organiziranosti, prevzame država od občin vse naloge"</q>.
                  Poudarjam, piše vse naloge in pristojnosti na področju geodetske službe, upravnih
                  zadev, ki se nanašajo na vodno gospodarstvo, posege v prostor, graditev objektov
                  in premoženjsko pravnih zadev, inšpekcij, varstva vojnih veteranov in žrtev
                  vojnega nasilja, notranjih zadev, obrambe in zaščite, ter naloge obče uprave
                  upravnega nadzorstva. Torej, problem je v tej besedi vse. Mislim, da je tudi
                  ustava uzakonila načelo subsidiarnosti, to pa pomeni, da o tem, vse kar lahko
                  opravi nižja enota samostojno, da je pristojnost te enote, mislim, da je spornost
                  tega člena vendarle evidentna.</p>
               <p>Še nekaj dilem je, ki so se nam načelno odpirale pri branju zakona o državni
                  upravi.</p>
               <p>Najprej se sprašujemo, na kakšen način ima parlament oziroma Državni zbor vpliv na
                  državno upravo. To je eno vprašanje. Drugo vprašanje, zelo pomembno, je,
                  opredeliti sodelovanje med upravnim okrajem in lokalno skupnostjo. Zavedam se, da
                  lahko ponovno pride do podvajanja teh dveh funkcij, ki jih je ustava ločila. Ampak
                  zanimivo in na nek način to podpiramo, tukaj je odprta možnost in zakon uvaja
                  institut sosveta, ki pa ima samo svetovalno funkcijo. Tukaj se vendarle odpira
                  vprašanje komunikacije, da tako rečem, med predstavniki lokalne samouprave in
                  predstavniki upravnih okrajev.</p>
               <p>Prav tako bi še omenil 47. člen, ki govori o območnih enotah ministrstev za
                  specializirane strokovne naloge z delovnega področja ministrstva, ki jih zaradi
                  njihove narave ni mogoče opravljati v upravnih okrajih, se organizirajo območne
                  enote ministrstva, praviloma za območje več občin ali več pokrajin. In drugi
                  stavek: <q>"Območne enote ministrstva se lahko organizirajo tudi samo za posamezno
                  območje"</q>.</p>
               <p>Do tega člena smo bili pozorni zato, ker je potem v obrazložitvi omenjeno, da bi
                  lahko bilo eno takih področij tudi področje vodnega gospodarstva, na primer, in
                  nekako se pričakuje, da to niti ne bo več potrebno, da bi se reševalo na lokalni
                  ravni in vse centralno. Ocenjujemo, da je ta drobni člen, ki bi na nek način
                  centraliziral tudi druga področja, torej, da je to zelo občutljivo vprašanje in
                  predlagamo zakonodajalcu, da tudi ta člen podrobneje preuči. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kot predstavnik poslanske skupine Zelenih - Ekološko socialne stranke
                  ima besedo gospod dr. Peter Tancig. Izvolite.</p>
            </sp>
            <sp who="SDZ1:TancigPeter">
               <speaker>DR. PETER TANCIG:</speaker>
               <p>Spoštovani predsedujoči, kolegice, kolegi! V imenu naše poslanske skupine bi se na
                  kratko lotil poglavja 6. To je razmerja ministrstev, podrobneje točke 3, to je,
                  razmerje v ministrstvih. Po branju teh členov, od 57 do 61, imamo hude pomisleke
                  zaradi popolne odsotnosti take ali drugačne omembe stroke, kodeksa,
                  profesionalnosti in v končni posledici tudi zakonitosti in predpisov. Gre za to,
                  da je tukaj videti zelo hierarhičen model, kako minister daje organu v sestavi
                  oziroma njegovemu predstojniku, obvezna navodila, tudi politične usmeritve. Dosti
                  premalo oziroma popolnoma odsotno je pa ta, po moje zelo nujna profesionalna
                  komponenta. Na kratko bom spomnil na debato, sicer je ne bom obnavljal pred
                  volitvami, ki se je bila na dveh področjih. Eno je bilo število zmanjšanih
                  resorjev, drugič pa več ali manj umetna dilema, debata ali je minister predvsem
                  strankarski politik ali strokovnjak. Rečem več ali manj umetna zato, ker ko bomo
                  mi prešli ta naš razvoj, je v sodobni politični kulturi jasno to, da je minister
                  strankarsko vezan, ampak da je v dobro stranke, da je čim večji strokovnjak. Smo
                  pa verjetno še v začetni fazi, kjer pač do tega stanja nismo prišli.</p>
               <p>In še več. Mi smo tudi iz državnih sekretarjev naredili neke vrste politično
                  valuto in bi samo opozoril na probleme, ki jih imamo s Hrvaško, ki so ravno v
                  dinamičnem menjavanju njihovih ministrov in tudi višjih uradnikov, ki dejansko pri
                  tej hitri menjavi ne zmorejo realizirati stališč, do katerih so se mogoče
                  dokopali.</p>
               <p>Tako bi jaz na nek način želel videti, da je 59. člen dopolnjen z načinom
                  razreševanja možnih konfliktov, ki bi nastali, če ostane samo ta odstavek. Ta
                  odstavek pravi namreč tako: <q>"Predstojnik mora ravnati v skladu z usmeritvami,
                  obveznimi navodili, nalogami ministra itn."</q>. Se pravi, tukaj ni predvidena niti
                  možnost, da bi nastal nek konflikt, ki lahko nujno nastane <stage xml:id="Redna-11-1993-07-29.stage35">(kot sem
                     rekel)</stage>, bodisi iz strokovnega vidika ali pa celo zakonitega. In možnost
                  nastanka konflikta je treba priznati in zagotoviti po eni strani zaščito
                  predstojnika, po drugi strani pa ustvarjalen način reševanja takega konflikta.</p>
               <p>Potem me precej moti tudi pri 60. členu prvi in drugi odstavek, ko predstojnik
                  organa v sestavi lahko zahteva, da minister zavzame stališče ali da mu da
                  politične usmeritve. Dejansko mi je to <q>"politične usmeritve"</q> zaradi svoje
                  nedorečenosti precej dvomljivo. Ker, če so to politične usmeritve parlamenta, je v
                  redu; če je to politična usmeritev Vlade, ali je politična usmeritev stranke - ker
                  so pač ministri izrazito strankarski ljudje in si ne želim - vsaj jaz ne -
                  posameznih resorjev izrazito strankarsko obarvanih. Se pravi, da bi bilo tudi
                  tukaj na nek način treba priti do tega, da se te stvari bolj specificirajo.</p>
               <p>In prav tako je ta pogojnost v naslednjem odstavku, da predstojnik organa v
                  sestavi <q>"lahko"</q> daje ministru predloge in pobude. Dejansko sem prepričan, da je
                  obvezan, da mu jih daje in v kontekstu tistega, kar sem prej govoril -
                  razreševanja konfliktov med političnimi usmeritvami, po eni strani in stroko,
                  kodeksom, po drugi strani pa zakonitostjo in predpisi. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo še kdo od predstavnikov poslanskih skupin? Ugotavljam, da
                  ne in odpiram razpravo za vse poslanke in poslance. Prejeli smo dve pisni prijavi.
                  Prvi je na vrsti gospod Tone Peršak; za njim bo dobila besedo gospa Breda
                  Pečan.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Hvala. Spoštovane poslanke in spoštovani poslanci! Ne vem, ali samo jaz ali tudi
                  drugi še nismo dobili drugega poročila Odbora za notranjo politiko in upravo. To
                  govorim zaradi tega, ker predvidevam, da je v tem poročilu odbor kaj bolj določen
                  v svojih sklepih, kot je bil v prvem. Glede prvega bi rad rekel, da bi morali biti
                  sklepi in stališča <gap n="..."/> <stage xml:id="Redna-11-1993-07-29.stage36">(predsedujoči ga prekine)</stage></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Če želite, gospod Peršak, lahko te sklepe za potrebo razprave, preden dobite
                  pisno, tudi preberem? So zelo kratki. Če želite, da bo jasno, kaj predlaga v
                  dodatnem poročilu? <stage xml:id="Redna-11-1993-07-29.stage37">(ANTON PERŠAK: Prosim.)</stage></p>
               <p>Zato, da bo v razpravi jasno, vam bom torej prebral, kasneje boste dobili pisno,
                  ker se že razmnožuje. Naslednja stališča in sklepe predlaga Državnemu zboru Odbor
                  za notranjo politiko in pravosodje:</p>
               <p>1. Predlagatelj naj pri pripravi predloga zakona za drugo obravnavo v celoti
                  upošteva mnenje Sekretariata za zakonodajo in pravne zadeve.</p>
               <p>2. Rešitve v tretjem odstavku 102. člena so nejasne, zato naj medsebojne
                  obveznosti v zvezi s prenosom sredstev predlagatelj jasneje opredeli.</p>
               <p>3. Nejasen je tudi 91. člen predloga zakona, ker se ne ve, v kakšnem razmerju sta
                  med seboj prvi in drugi odstavek. Postavlja pa se tudi vprašanje opravljanja
                  poslovne dejavnosti v stanovanjskih prostorih.</p>
               <p>S temi stališči in sklepi naj bi se po mojem predlogu nadomestila 3. točka
                  dosedanjih stališč in sklepov in seveda tudi s tistimi amandmaji in dopolnilnimi
                  predlogi, ki jih boste poslanke in poslanci predlagali v razpravi. V vsakem
                  primeru pa imate, ko dobite razmnoženo dodatno poročilo, še vsi možnost oddati,
                  najaviti in tudi razpravljati o amandmajih k tem stališčem in sklepom.</p>
               <p>Se vam opravičujem za prekinitev, gospod Peršak in izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Se zahvaljujem za to pojasnilo. Mislim, da se s tem dodatnim poročilom in še
                  zlasti s predlogom, da bi se 3. točka stališč in sklepov v prvem poročilu črtala,
                  res delno stvar izboljšuje. To zato, ker po moje sklepa, kot je ponujen v prvem
                  poročilu, v 3. točki, dejansko ni več mogoče sprejemati v novi zakonodajni
                  proceduri, ker preprosto tega, kar govori 3. točka, da naj predlagatelj v
                  nadaljnji pripravi zakona upošteva vse predloge in pripombe, izrečene v zboru, že
                  to je po logični dikciji nemogoče, kajti ti predlogi so si večkrat nasprotujoči in
                  vseh preprosto ni mogoče vključiti v zakon.</p>
               <p>Drugič pa: zbor mora <stage xml:id="Redna-11-1993-07-29.stage38">(po moje)</stage> sedaj, na koncu prve obravnave
                  sprejeti za predlagatelje obvezne sklepe, kako naj se zakon pripravi za drugo
                  obravnavo, kajti sicer bomo v drugi obravnavi ponavljali prvo obravnavo. Toliko o
                  tem.</p>
               <p>V zvezi s tem sem tudi sam oddal tri predloge dodatnih sklepov, ki jih bom na
                  koncu pojasnil.</p>
               <p>Drugo, kar se mi zdi, da je zelo važno, je naslednje - nekaj so že predgovorniki
                  povedali. Po mnenju nekaterih sam ta zakon, ki govori o upravnem postopku itn.,
                  pravzaprav ni najpomembnejši iz sklopa teh zakonov, ki bi morali zadevati upravo.
                  Pomembnejši, po mnenju nekaterih strokovnjakov, bi moral biti zakon o
                  organiziranosti ministrstev in seveda tisti zakon, če to ni ta, moj dodatni sklep
                  pa to predlaga, da bi bil to ta, ki bi rekel, kdaj naj se zgodi prevzem upravnih
                  zadev itn., od sedanjih občin oziroma od lokalne samouprave. Menim, da se naj to
                  napiše v ta zakon in naj se napiše, da je to 1. januar 1994, in sicer zakaj.
                  Ustavni zakon pravi še vedno, da se mora zakonodaja uskladiti do 31.12.1993. To pa
                  pomeni, da se seveda mora tudi stanje v državi, kar zadeva ureditev lokalne
                  samouprave in tega uskladiti do tega datuma. Kajti sicer bo <q>"diskrepanca"</q> med
                  zakonodajo in med stanjem v državi, kar najbrž ni dopustno.</p>
               <p>In drugi razlog, zakaj se mi vsi zavzemamo, ali pa velika večina se nas zavzema za
                  to, da pride do reforme lokalne samouprave v naslednjem letu, in do te reforme
                  seveda ne more priti, če ta razločitev uprave in samouprave ne bo pred tem
                  izvedena. V tej točki tudi polemiziram s tem, kar piše v uvodu k temu zakonu, ki
                  pravi, da naj bi se ta prevzem zgodil po tem, ko bi bil sprejet zakon o lokalni
                  samoupravi in ko bi bila izvedena sprememba na področju lokalne samouprave. To ni
                  mogoče, kajti da bi šli v nove občine z vsem tem bremenom izvajanja nalog, v
                  resnici upravnih pristojnosti, ki jih imajo te občine še vedno, bi to v bistvu
                  onemogočilo formiranje novih občin in dejansko mora do te razločitve priti prej,
                  preden se formirajo nove občine.</p>
               <p>Kar zadeva to, bi rekel, razločitev uprave in samouprave, je to, kar piše v
                  temeljnih načelih zakona, v redu. To seveda podpiram. Česar se bojim, je pa
                  naslednje in v tem mislim, da bi moral biti - oziroma se zavzemam za to - da je
                  zakon maksimalno določen, jasen, kar to zadeva. Namreč mi vsi, ali pa velika
                  večina, imamo v bistvu, tudi ko o tem govorimo, še vedno pred očmi sedanje občine
                  in dejstvo, da te sedanje občine počnejo marsikaj, kar je v resnici stvar uprave.
                  In tudi, ko govorimo o ločitvi tega, se potem vedno znova pokaže, ko govorimo o
                  prihodnjih občinah, da govorimo o občinah, ki naj bi počele ali pa v veliki meri
                  počele to, kar počnejo sedanje. Zato, če temu prištejemo še to, kar tako zakon o
                  lokalni samoupravi kot ta govori o prenesenih pristojnostih, se bojim, da bomo v
                  rezultatu zopet prišli do tega, da bo prišlo do spletanja, do zlizovanja uprave in
                  lokalne samouprave. Še zlasti, če k temu prištejemo to, da nekateri mislijo, da bi
                  moralo prihajati do nekih posebnih povezav med pokrajinami in okraji, ali občinami
                  in okraji itn. Se mi zdi, da bi bilo, da tako rečem, iz pedagoških razlogov dobro,
                  da bi mi te stvari bolj jasno, bolj določno, bolj obvezujoče zapisali, kot imajo
                  to mogoče v kakšnih drugih državah, ker je dosedanja praksa pri nas drugačna in si
                  mi stvari drugače predstavljamo, kot jih razumejo v kakšni drugi državi, kjer je
                  bila praksa popolnoma drugačna.</p>
               <p>Prav tako važno se mi zdi tudi to, kar je bilo že omenjeno, čeprav je to bolj kot
                  načelo važno, ta dostopnost upravnih uslug, da ostane najmanj na sedanji ravni, če
                  ne na boljši. Zdi se mi tudi tu mimogrede, v uvodni razlagi je malo žongliranja,
                  besednih iger tako rekoč s pojmi, kot so decentralizacija in dekoncentracija itn.
                  Zdi se mi, da je nevarno mešati ali pa trditi, da so ti pojmi sinonimni, ker niso.
                  Decentralizacija se v večini primerov razume kot tudi politična členitev ali pa
                  delitev države. Medtem ko dekoncentracija, vsaj tako jo jaz razumem, seveda res
                  pomeni to okraje, izpostave teh okrajev itn. Se pravi to, kar omogoča dostopnost.
                  Da ne bi skozi te razlage itn. prihajalo do nesporazumov.</p>
               <p>Vprašal bi tudi, ali so določbe o generalnih sekretarjih, podsekretarjih usklajene
                  z zakonom o Vladi in s temi določbami, ki govorijo v tistem zakonu o tem. Kajti,
                  ali bo potrebno popravljati potem tisti zakon, ali pa bosta zakona neskladna.
                  Čeprav vem, imamo zdaj v skladu z zakonom o Vladi neko drugo terminologijo in
                  druge nazive.</p>
               <p>Rad bi se dotaknil še problema, ki je sicer obdelan samo v dveh členih, je pa, po
                  mojem mnenju, zelo važen prav s tistega vidika, o katerem sem že prej govoril. To
                  sta člena, ki govorita o nadzoru uprave nad delom lokalne samouprave. Vemo, da je
                  z ustavo določen nadzor državnih organov oziroma upravnih organov nad zakonitostjo
                  dela lokalne samouprave. Bojim se pa tega. Tudi če pogledam 2. odstavek 63. člena
                  in če se spomnim zakona, ki je sprožil precej razprave v tem parlamentu. To je
                  zakon o gospodarskih javnih službah, da lahko, če ne bo to zelo jasno in bolj
                  jasno, kot je zdaj zapisano, pripelje do tega, da ne bo šlo več samo za nadzor nad
                  zakonitostjo dela organov lokalnih skupnosti, ampak da bo v resnici šlo za
                  predpisovanje, kako naj delajo in kako naj se organizirajo lokalne skupnosti in
                  javne službe po lokalnih skupnostih, in to v pretirani meri. Še vedno mislim, da
                  tega, kar določa zakon o gospodarskih javnih službah, v novih občinah dejansko ne
                  bo mogoče vsega narediti. Ali bo pa preprosto vse delala država in v resnici
                  občine tega, čeprav bi lahko, ne bodo mogle delati. Zato ker preveč zahteva od
                  njih, preveč sofistecirano organiziranost. Zato se mi zdi in v zvezi s tem tudi
                  predlagam dodatni sklep, ki naj bi bil usmeritev, da so te določbe, kar se tega
                  tiče, jasnejše. Da ne gre za to, da naj se tisto, kar je dano v pristojnost
                  oziroma, kar je v pristojnosti lokalnih skupnosti, da le-te urejajo, da pa je
                  potem način tega urejanja, organiziranost tega itn., predpisuje, ali pa na to
                  vpliva nek upravni organ. Ampak, on naj bdi nad tem, da bodo stvari šle zakonito,
                  drugo pa naj prepusti. Zdi se mi, da je treba v zvezi s tem 62. in 63. člen bolj
                  premisliti.</p>
               <p>Poleg tega predlagam dodatni sklep, da se prevzem zgodi s 1.1.1994. V zvezi s tem
                  predlagam tudi tretji dodatni sklep, da se za septembrsko sejo - mislim, da je
                  zakon o organiziranosti ministrstev že predviden - predloži tudi zakon o območjih
                  upravnih okrajev, ki ga ta zakon predvideva. Kajti ta zakon je važen zato, da bomo
                  pravočasno do konca sprejeli in se zedinili o teh okrajih, da bo potem res lahko
                  prišlo do prevzema s 1.1.1994.</p>
               <p>Čeprav sem se javil za poslansko razpravo, moram povedati, da ta stališča podpira
                  tudi skupina v celoti. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Breda Pečan, prosim.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala za besedo. Kolegice in kolegi, gospod predsedujoči! Naša poslanska skupina
                  oziroma nekaj poslancev poslanske skupine smo se posebej in zelo podrobno
                  ukvarjali z zakonom o upravi in pripravili tudi nekaj stališč, ki sem jih
                  predložila Komisiji za lokalno samoupravo. Komisija za lokalno samoupravo jih je
                  potem tudi sprejela in predložila Odboru za notranjo politiko in pravosodje bolj
                  kot predlog za dopolnitev stališč in sklepov odbora. V matičnem odboru niso bili
                  prepričani, da so ta stališča primerna za to in so sprejeli samo nekaj od
                  predlaganih stališč in mnenj. Tako, da zdaj izkoriščam priložnost in podajam
                  amandmaje na sklepe in stališča Odbora za notranjo politiko in pravosodje, in
                  sicer v zvezi s področjem upravnih okrajev, ki jih zakon sicer omenja, vendar jih
                  ne časovno niti po sestavi in načinu delovanja ne opredeljuje dovolj jasno. V
                  stališče bi bilo treba zajeti dikcijo, da mora zakon v poglavju, ki obravnava
                  upravne okraje, njihovo sestavo in način delovanja jasneje opredeliti in tudi
                  časovno določiti.</p>
               <p>Drugič, menimo, da je zlasti v 62. členu, nekaj kolegov je že o tem členu in 63.
                  členu dokaj podrobno govorilo, vendar bi vseeno tukaj kot amandma vložila
                  pripombo oziroma predlog, da je treba v zakonu, v poglavju Razmejitve pristojnosti
                  med upravo in posameznimi drugimi dejavniki v državi, konkretno z lokalno
                  samoupravo opredeliti, konceptualno, razmejiti pristojnosti med organi lokalnih
                  skupnosti in upravnimi organi, saj konkretno predvidena rešitev prenaša odločitev
                  o prenosu. Prenaša, poudarjam, bodimo pozorni, odločitev o prenosu o posameznih
                  upravnih pristojnosti izključno na državo, medtem ko je ustava jasno zahtevala, da
                  se odločitev o prenosu državnih pristojnosti na lokalno samoupravo lahko zgodi
                  samo s soglasjem lokalne skupnosti. To je eno.</p>
               <p>Drugo, kar je, je v 62. členu nekako uveden nadzor nad zakonitostjo v upravnih
                  postopkih občinskih organov, ko delajo na področju državne pristojnosti, vendar ni
                  navedeno prenesene državne pristojnosti, temveč državne pristojnosti. Razumeti je
                  to tako, kot da občina izvaja upravni postopek samo na področju državne
                  pristojnosti. Se pravi da lastnega upravnega postopka v lastnih zadevah nima.
                  Ustava pa nalaga državnim organom, da nadzirajo zakonitost dela občinskih upravnih
                  organov tudi na področju pristojnosti občine. Zato smo sklepali v komisiji, da je
                  tu prišlo do pomote in da je v prvem odstavku 62. člena mišljena občinska in ne
                  državna pristojnost. Zakaj? Ker je v 63. členu izrecno navedeno, da državni organi
                  nadzirajo tudi strokovnost in usposobljenost, kako že piše: primernost in
                  strokovnost dela občinskih organov, kadar opravljajo dela iz prenesene državne
                  pristojnosti. Pomeni, ali gre tu za napačno napisano ali pa napačen, celo
                  neustaven namen.</p>
               <p>Tretjič. V 100. členu - kolega Podobnik je v imenu poslanske skupine Slovenske
                  ljudske stranke to že jasno povedal in pač malo pritiskam na vaše potrpljenje, ker
                  moram to ponovno ponoviti v obliki amandmaja. Gre namreč za to, da v 100. členu
                  zakon preprosto prenaša popolnoma vse pristojnosti s področja vodnega
                  gospodarstva, posegov v prostor, graditve objektov, premoženjsko-pravnih zadev in
                  civilne zaščite. Prepričani smo, da je tu potrebno upoštevati in uveljaviti načelo
                  subsidiarnosti, tako da vse zadeve, ki niso z zakonom opredeljene kot državna
                  pristojnost, ostanejo oziroma so občinska pristojnost.</p>
               <p>Četrto stališče je enako kot stališče odbora. Tako, da tukaj ne gre za kakšen
                  amandma. Tukaj so namreč povzeli naše stališče, da v 102. členu osnutka zakona ni
                  dovolj jasno rečeno, na kakšen način, kdaj in kako bodo ministrstva in upravni
                  okraji prevzeli dosedanje premoženje, prostore in sredstva v lasti občin.</p>
               <p>Mi predlagamo še naslednje: da bi Državni zbor sprejel sklep, s katerim bi naložil
                  Vladi, da pripravi načrt - temu bi lahko s tujko rekli kako drugače, vendar
                  mislim, da je dovolj jasno povedano, če se reče <q>"načrt časovnega in
                  organizacijskega poteka reorganizacije uprave"</q> tako v občinah kot na ravni države.
                  Menimo, da govoriti o tem, da je to težko ali nemogoče, pomeni, da ne znamo
                  pripraviti nekega zelo velikega dogajanja, tako da bi pristopili sistematično,
                  organizirano in postopno. Če tega ne bomo storili, bomo dobili na tem področju
                  znova kaos, ki se ga ne bomo znali rešiti leta in leta.</p>
               <p>Menimo tudi, da iz vsebine osnutka zakona izhaja, da naj bi država prevzela
                  najprej vse pristojnosti od občin in jih potem postopoma vračala. To je način, ki
                  se da že zaslediti in čutiti v področni zakonodaji, ki jo dobivamo v obravnavo in
                  sprejemanje v Državnem zboru, in menimo, da to ni dopustno. Zato je treba zavezati
                  pripravljalca zakona, da se izogiba takim intencam zakona. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosil bi vas, da v pisni obliki potem oddate svoje amandmaje oziroma
                  dodatne predloge, da bomo lahko o njih glasovali.</p>
               <p>Pisno prijavljenih k razpravi ni več. Od sedaj naprej je razprava omejena na 5
                  minut. Kdo želi besedo? <stage xml:id="Redna-11-1993-07-29.stage39">(Nihče.)</stage></p>
               <p>Ker nihče več ne želi sodelovati v razpravi, bomo prešli k razpravi in sprejemu
                  stališč in sklepov. Preden pa to naredimo, bi morali dobiti vse amandmaje in
                  dodatne sklepe v pisni obliki, da lahko o tem odločamo.</p>
               <p>V imenu predlagatelja stališč in sklepov matičnega delovnega telesa ima besedo
                  gospod Vitodrag Pukl. Prosim.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo. Spoštovani! Medtem ste dobili dodatno poročilo z dodatnimi
                  stališči in sklepi. Tu bi samo izrecno opozoril in predlagal, da se tretji sklep
                  prvih stališč, prvega obravnavanja, ko bi naj predlagatelj upošteval vse pripombe
                  in predloge na podani seji, nadomesti s : Stališči in sklepi dodatnega poročila.
                  Ta formulacija je res bila v skladu z bivšim poslovnikom, sedaj pa take
                  formulacije sklepa na vsak način odpadejo. Tako da bodo ti sklepi in stališča
                  morala biti v obliki, kot jih je pripravil gospod Peršak za zakon o volitvah.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. To se pravi, to ni zdaj amandma, ampak je to zdaj stališče, če prav
                  razumem predlagatelja. To se pravi, da to preprosto storimo. Lahko. Tretjo točko
                  stališč in sklepov iz prvega poročila nadomestimo z novo 3. točko z besedilom
                  stališč in sklepov iz dodatnega poročila, ki ste ga zdaj že prejeli, z vsemi tremi
                  točkami dodatnega poročila, ki ste ga prejeli. Še niste dobili dodatnega poročila?
                     <stage xml:id="Redna-11-1993-07-29.stage40">(Ne.)</stage> Potem pa, oprostite, moram prekiniti, ker nimam še od vseh
                  pisno oddanih amandmajev in predlogov in bomo o tem odločali kasneje, ko boste
                  dobili pisno gradivo - dodatno poročilo in s tem začasno prekinjam to 18. točko
                  dnevnega reda.</p>
               <p>Prehajamo k <title>19. TOČKI DNEVNEGA REDA</title>.</p>
               <p>Ko bomo prejeli vsa potrebna gradiva in pisne amandmaje in pripombe z njimi vred,
                  bomo sklepali o stališčih in sklepih v zvezi z 18. točko. Prehajamo torej na
                     <title>19. TOČKO DNEVNEGA REDA</title>, to je na <title>PRVO OBRAVNAVO PREDLOGA
                     ZAKONA O LOKALNI SAMOUPRAVI</title>.</p>
               <p>Predlog zakona je v obravnavo zboru predložila skupina poslancev, članov komisije
                  Državnega zbora Republike Slovenije za lokalno samoupravo in če se ne motim, tudi
                  jaz sam. Želi predstavnik predlagatelja besedo? Mislim, da bo besedo dobil gospod
                  Maks Sušek, prosim, v imenu predlagateljev bo spregovoril gospod Maks Sušek,
                  izvolite.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Spoštovane kolegice in kolegi! Predlog za izdajo zakona o lokalni samoupravi, ki
                  ste ga sprejeli v prvo obravnavo ali kot temu sedaj rečemo, prvo branje, je
                  pripravila Komisija za lokalno samoupravo tega zbora v sodelovanju s strokovno
                  skupino te komisije. Pri pripravi tega predloga sta komisija in njena strokovna
                  skupina uporabili obširno in kvalitetno strokovno gradivo odbora prejšnje
                  skupščine in vseh njenih delovnih teles. Pri svojem delu je izhajala tudi iz
                  evropske listine, lokalne samouprave in drugih dokumentov Sveta Evrope. Upoštevano
                  je bilo tudi mnenje strokovnjakov Sveta Evrope. Upoštevane so bile številne
                  pripombe številnih slovenskih občin in krajevnih skupnosti. Predloženi predlog
                  zakona o lokalni samoupravi je torej rezultat dvoletnega zorenja idej, gradiv,
                  najrazličnejših posvetovanj, posebnih, strokovnih in političnih razprav in
                  prizadevanj za uveljavljanje osnovnih ciljev lokalne samouprave Republike
                  Slovenije. Že pri oblikovanju ciljev so bile v začetku prisotne zelo različne
                  zahteve. Še so zagovorniki, da bi naj ostale občine takšne, kot so bile do sedaj.
                  Toda tudi pri teh, po mnenju članov komisije, ne gre za željo po ohranitvi
                  starega, kot se to večkrat poudarja, ampak bolj za nerazumevanje prave vsebine
                  lokalne samouprave.</p>
               <p>Komisija za lokalno samoupravo je sestavljena iz članov vseh parlamentarnih strank
                  in je pri svojem delu delovala zelo konstruktivno, kar je prispevalo k oblikovanju
                  vedno kvalitetnejših rešitev za dosego naslednjih ciljev za uvedbo lokalne
                  samouprave. Gre nam torej za uveljavitev lokalne samouprave na načelih demokracije
                  in decentralizacije, torej za kakovostnejše življenje ljudi v lokalnih skupnostih.
                  Gre za ponovno ugotovitev in uveljavitev identitete občine kot osnovne lokalne
                  samoupravne skupnosti, ki ima svojo kontinuiteto v daljšem časovnem obdobju, če
                  seveda izvzamemo nekaj desetletne prekinitve. Potrebna je primerljivost s sosedi
                  in Evropo. Želimo racionalno in učinkovito lokalno samoupravo ter predvsem tudi
                  enakomernejši razvoj vse skupnosti.</p>
               <p>Strokovna komisija je zelo intenzivno analizirala veliko pisnih pripomb in
                  najrazličnejših delovnih teles parlamenta, Državnega sveta ter drugih institucij.
                  Prav tako je sprejemala vse pobude in predloge vseh članov naše komisije, ki jih
                  je bilo zelo veliko. Pristop obeh delovnih teles pri reševanju postavljenih zahtev
                  in predlogov je bil vedno podrejen načelu zaščite lokalne samouprave, ki izhaja iz
                  načela presumocije v korist občin. Pri svojem delu je Komisija skupno s strokovno
                  skupino prišla večkrat v zagato, in to predvsem na področju, ki naj bi urejala
                  oblikovanje občine z vidika njenih funkcij - to, kar smo tudi že prej slišali - in
                  nadaljnjega povezovanja v pokrajine. Pri tem so probleme poglabljale razmejitve
                  upravnih od lokalnih samoupravnih funkcij - kar smo tudi že prej slišali - kjer je
                  ostalo še nekaj nedorečenih zadev.</p>
               <p>Komisija si zelo prizadeva za uveljavitev močne in avtonomne samouprave, seveda pa
                  se zavedamo, da je prav materialni položaj občine predpogoj za čim večjo
                  avtonomijo. Zato je koncept financiranja grajen na zasnovi financiranja vseh
                  potreb bodoče občine, pri tem pa prihaja do določenega razhajanja med državno
                  upravo ter cilji lokalne samouprave, in to predvsem z vidika njene avtonomnosti.
                  Ni namreč razlik v pojmovanju osnovnih grupacij možnih virov, npr. na podlagi
                  premoženja, izvirnih prihodkov ter deleža od virov republiškega proračuna, ampak
                  so razlike predvsem zaznavne v pojmovanju izvirnih pravic do deležev navedenih
                  virov. Če je na področju prispevkov, taks in drugih pristojbin lažje uveljaviti
                  načelo avtonomnosti, pa ugotavljamo, da bo to na področju davkov res možno doseči
                  v največji meri le na posredni način. Zato bo potrebno temeljito sodelovanje med
                  našo komisijo, stroko ter vladnimi institucijami. Le-tako pričakujemo optimalne
                  rešitve financiranja te naše lokalne samouprave. Na podlagi dosedanjih razprav in
                  pisnih pripomb so nakazane rešitve predvsem v izdelavi meril, po katerih bi se del
                  dohodnine in nekateri drugi viri prihodkov razporejali med republiko in občine. To
                  področje bi se urejalo z izdajo novega zakona o financiranju javne uprave.</p>
               <p>Komisija za lokalno samoupravo, kot predlagateljica tega zakona, se zaveda
                  pomembnosti financiranja bodoče lokalne samouprave. Kljub vsem vladnim stališčem
                  pa upravičeno zagovarjamo avtonomijo lokalne samouprave. Ta nas vodi v
                  najrazličnejša razmišljanja in iskanja najprimernejših, seveda optimalnih rešitev,
                  ki pa ne bodo preproste.</p>
               <p>V dosedanjih razpravah je bila izražena politična volja o uvedbi dvostopenjske
                  lokalne samouprave. Zato je naša komisija uporabila ustavno možnost ustanavljanja
                  pokrajin. So pa različna gledanja na način oblikovanja teh pokrajin. Obstajajo
                  tudi različna mnenja o časovnem poteku uvajanja lokalne samouprave in pričakujemo
                  ob razpravi ustrezne predloge za optimalno rešitev.</p>
               <p>Predlagatelji menimo, da je zakon o lokalni samoupravi potreben, ker se lokalna
                  samouprava uvaja na novi podlagi. Zato je potrebno posamezna vprašanja njene
                  organiziranosti in delovanja podrobneje opredeliti. Hkrati pa bo tudi zavaroval
                  lokalno samoupravo predvsem pred neupravičenimi državnimi posegi na njeno
                  področje.</p>
               <p>Vsa delovna telesa našega parlamenta, ki so obravnavala predlog zakona o lokalni
                  samoupravi, so naši komisiji posredovala stališča, da je ustrezen za prvo
                  obravnavo. Enako stališče smo sprejeli tudi od Vlade. Zato predlagamo Državnemu
                  zboru, da opravi prvo obravnavo predloženega predloga zakona o lokalni samoupravi.
                  Vse predloge na osnovi razprav pa bomo pri oblikovanju predloga za drugo obravnavo
                  seveda maksimalno upoštevali.</p>
               <p>Lahko torej rečem: začenja se obdobje bistvenih sprememb v naši družbi.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnavala Komisija za lokalno samoupravo, kot
                  matično delovno telo. Poročevalec je dr. Ciril Ribičič, ki bo predstavil mnenje
                  komisije o predlogu zakona - mnenje smo prejeli tudi že v pisni obliki - ki
                  vsebuje tudi predlog stališč in sklepov Državnemu zboru. Prosim.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Hvala lepa, gospod podpredsednik. Kratko bi obrazložil ta predlog stališč in
                  sklepov, ki je bil oblikovan na KOmisiji za lokalno samoupravo, kot matičnem
                  delovnem telesu, pri čemer smo poskušali upoštevati predvsem razpravo v Državnem
                  zboru, takrat, ko smo govorili o stališčih o lokalni samoupravi, in druge številne
                  razprave v delovnih telesih Državnega zbora, v Državnem svetu, v Stalni konferenci
                  lokalnih skupnosti, številne pripombe, ki smo jih dobili iz krajevnih skupnosti in
                  občin, in tudi mnenja, ki so bila izražena s strani predstavnikov krajevnih
                  skupnosti in občin - bilo jih je prek 200 - na posvetovanju oziroma <stage xml:id="Redna-11-1993-07-29.stage41">(kot se
                     temu reče po novem poslovniku)</stage> javni predstavitvi zakona v tej
                  dvorani.</p>
               <p>To, kar je temeljno in kar predlaga naša komisija, je, da bi Državni zbor
                  ugotovil, da je sprejem zakona potreben in nujen. Po našem mnenju je pomemben
                  korak pri graditvi demokratične notranje ureditve Republike Slovenije.</p>
               <p>Drugo pomembno stališče, ki ga predlagamo Državnemu zboru je, da bi že v septembru
                  1993 opravili drugo branje zakona, pri čemer bi dograjevali rešitve iz sedanjega
                  predloženega osnutka, v skladu s predlaganimi stališči in sklepi, ki ste jih vsi
                  prejeli. Rad bi opozoril, da se v teh stališčih in sklepih ne opredeljujemo do
                  vsake malenkosti, zlasti ne do predlogov, glede katerih se večinoma vsi strinjamo,
                  ki so nesporni, tako v komisiji kot v dosedanji razpravi, ampak skušamo ob vsakem
                  poglavju zavzeti nekatera konkretna ali načelna stališča o tem, kako dograjevati
                  zakonsko besedilo oziroma ta zakonski projekt.</p>
               <p>Prvo sporno vprašanje zadeva pogoje, ki naj bi bili izpolnjeni pri oblikovanju
                  bodočih občin in ki jih naštevata 15. in 16. člen osnutka zakona. Vsi v komisiji
                  se strinjamo, da je treba pomen teh določb relativizirati in da je treba bolje
                  poudariti odvisnost nastanka občine od volje prebivalcev, izražene na referendumu.
                  Opozoril bi poslance, da govorim o rešitvah, o katerih se je treba odločati in o
                  katerih so predlagane alternativne rešitve in bi prosil, če vsaj malo prisluhnete
                  tem argumentom.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Jaz se v tej prošnji priključujem in vas ponovno prosim, da v dvorani zagotovite
                  toliko miru, da bodo tisti, ki spremljajo govorca, seveda to tudi brez motenj
                  opravili. Hvala.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Naj torej ponovim najprej to, da ko gre za pogoje v 15. in 16. členu osnutka
                  zakona, da je skupno mnenje komisije, da se zmanjša pomen teh pogojev in poudari
                  izražena volja ljudi na referendumu. Prav tako je enotno stališče članov komisije,
                  da bi kolikor je mogoče omejili možnost Državnega zbora. Da takrat, ko z zakonom
                  določa območje občine, korigira odločitve sprejete na referendumu. Različna pa so
                  mnenja v naslednjem: del komisije meni, da je treba v zakonu opredeliti pogoje za
                  ustanavljanje občin. Vendar pri tem razmejiti, kateri pogoji so nujni, ki jih mora
                  bodoča občina izpolnjevati in kateri ne. In da bi zadoščalo, da bi občina
                  izpolnjevala ob ustanovitvi le večino od navedenih pogojev, z dodatkom, da bi
                  nekatere od njih lahko uresničila šele sčasoma, ne pa že v trenutku ko nastane.</p>
               <p>Drugo bolj radikalno stališče je, ali bolj čisto stališče je, da se v zakonu v
                  celoti opusti naštevanje pogojev za ustanovitev občine in da se to v celoti
                  prepusti svobodnemu odločanju prebivalcev. Prosim, če se Državni zbor do te dileme
                  opredeli ob sprejemanju stališč. Po mnenju komisije je treba v večji meri, kot to
                  velja za osnutek spoštovati pravico občin do samoorganizacije in zato v poglavju,
                  ki govori o organih občine opustiti vrsto določb, ki naj jih po svoje rešujejo
                  občine v svojih statutih in drugih aktih - poslovnikih.</p>
               <p>Komisija se zavzema za neposredne volitve župana. To je enotno stališče komisije.
                  Vendar je bilo v dosedanjih razpravah nekaj opozoril na možne zastoje, če bi bil
                  župan izvoljen na predlog drugih strank, kot imajo večino v občinskem svetu. V
                  zvezi s tem mislim, da je bilo smiselno preučiti možnost takšnega volilnega
                  sistema, da bi imel neposredno izvoljeni župan tudi večinsko podporo v občinskem
                  svetu. Takšni sistemi obstajajo v nekaterih drugi državah.</p>
               <p>Posameznim občinam velja tudi omogočiti, da uporabljajo drugačne sisteme
                  upravljanja. Zato se je zavzela razprava v Državnem zboru, ko smo razpravljali o
                  stališčih o lokalni samoupravi. In sicer na takšen način, ki bi vsaj dolgoročno
                  gledano omogočil, da bi lahko izboljšali ali odprli te možnosti za vse občine na
                  podlagi izkušenj posameznih občin, ki bi se za to odločile že sedaj.</p>
               <p>Komisija vztraja pri določitvi stabilnega financiranja občin. Vendar se zaveda, da
                  mora to zagotoviti na način, da bo v večji meri, kot v dosedanjemu osnutku
                  zagotovljena enotnost davčnega sistema in enakost pravic in obveznosti
                  davkoplačevalcev. Na predlog številnih razprav, tudi zelo ostrih pripomb, ki smo
                  jih dobili iz občin, predlaga komisija, da se ponovno preverijo rešitve področne
                  zakonodaje, ki so posegle v premoženje občin.</p>
               <p>Različni stališči sta v komisiji do financiranja pokrajin. Po prvem stališču velja
                  v zakonu zagotoviti takšno financiranje pokrajin, ki bi zagotavljalo sredstva,
                  tako za opravljanje nalog, ki jih na pokrajine prenašajo občine, kot drugih, ki
                  jim jih poveri država. Po alternativni rešitvi, po drugi rešitvi, ki jo predlagajo
                  nekateri člani komisije, pa bi bilo dovolj, če se zadovoljimo z rešitvijo iz
                  osnutka zakona. Ta pa pravi, da se določbe o financiranju občin smiselno
                  uporabljajo tudi za pokrajine.</p>
               <p>Kar zadeva poglavja o pokrajinah, predlaga komisija, da se dogradi tako, da bo še
                  bolj v skladu z ustavno zamislijo pokrajine, v katere se prostovoljno povezujejo
                  občine. Tukaj predlagamo dve rešitvi, ki gresta v tej smeri. Prva je, da se določi
                  možnost izstopa občine iz pokrajine. Se pravi, da prostovoljnost ni samo ob
                  nastajanju pokrajine, ampak tudi pozneje. In drugič, da se uvedejo posredne
                  volitve pokrajinskega sveta namesto predvidenih neposrednih v osnutku zakona, kar
                  tudi izrazi ta izpeljani, posredni značaj pokrajine. Zakon mora razčleniti
                  obveznosti organov lokalnih skupnosti do uveljavljanja posebnih pravic italijanske
                  in madžarske narodnosti in tudi rešiti vprašanje, v katerih primerih in na kakšen
                  način bodo predstavniki teh dveh narodnih skupnosti dajali soglasja, kadar
                  izhajajo iz ustave, mnenja ali stališča svojih samoupravnih narodnih skupnosti,
                  kdaj neposredno, prek organov teh samoupravnih skupnosti in kdaj prek
                  predstavnikov v občinskih in pokrajinskih svetih, ki jih predvideva ustava.</p>
               <p>V komisiji sta dva različna pogleda tudi na čas in hitrost uveljavljanja zakona o
                  lokalni samoupravi. Po prvem pogledu bi morali z ustanavljanjem novih občin
                  pohiteti takoj po sprejemu zakona in še pred volitvami v naslednjem letu omogočiti
                  nastanek teh občin. Po potrebi bi lahko z ustavnim zakonom - v zvezi s tem vas
                  opozarjam na mnenje naše službe za zakonodajo - podaljšali mandat sedanjim
                  občinskim skupščinam in tako omogočili nekaj več časa za preobrazbo občin.
                  Zagovorniki tega stališča, da je treba v naslednjem letu voliti že v organe novih
                  občin, menijo, da je nesmiselno opravljati volitve v dosedanjih občinah in da je
                  tudi težko dobiti kakovostne kandidate za opravljanje funkcij v takšnem prehodnem
                  obdobju.</p>
               <p>Po drugem predlogu naj bi z ustanavljanjem novih občin počakali do spomladanskih
                  volitev občinskih svetov in županov, ki bi jih opravili še v dosedanjih občinah.
                  Takoj po volitvah pa bi stekla aktivnost za ustanavljanje novih občin, ki bi
                  trajala kakšni dve leti. Zagovorniki tega predloga menijo, da gre za zelo zahtevno
                  nalogo, ki je ni mogoče uspešno rešiti v nekaj mesecih, tudi ne v primeru, če bo
                  do konca leta izoblikovana celotna zakonodaja s tega področja.</p>
               <p>Komisija predlaga Državnemu zboru, da o tej dilemi ne odločamo v tem trenutku,
                  ampak ob drugem branju zakona. Takrat bo namreč jasnejše, kdaj bo sprejeta celotna
                  zakonodaja, ki je pomembna za to vprašanje. Tako zakonodaja o lokalni samoupravi,
                  o upravi, o lokalnih volitvah, pa tudi tista zakonodaja, ki je še nimamo niti v
                  prvem branju, se pravi o referendumu za določitev občin, o upravnih okrajih, o
                  javnih financah, ki morajo marsikaj razčistiti in tako dalje. Skratka, menimo, da
                  bi bilo prav, da se o tej odločitvi odloča takrat, ko bo več argumentov in da ni
                  smiselno v naprej odločati o tem že pri prvem branju.</p>
               <p>V komisiji smo si prizadevali, da bi v sedanjem, precej <q>"aferaškem"</q>, ustvarjalnemu
                  delu nenaklonjenemu vzdušju, vendarle, kolikor je mogoče kakovostno pripravili ta
                  zakon, ki je zelo pomemben za dograjevanje notranje demokratične ureditve
                  Republike Slovenije.</p>
               <p>Opravičujemo se, ker nismo imeli nobenih vzorcev za to, kako se po novem
                  poslovniku pripravljajo stališča in sklepi in smo se odločili pač, da ponudimo
                  kolikor je možno jasne usmeritve za dograjevanje predlaganih rešitev, vendar ne po
                  posameznih členih, ampak praviloma za posamezna poglavja. Če bodo stališča in
                  sklepi sprejeti v tem smislu, z določenimi izboljšavami, korekturami po razpravi v
                  Državnem zboru, bo seveda komisija za lokalno samoupravo oziroma predlagatelji
                  lahko pripravili kakovosten zakonski projekt za drugo branje že v septembru leta
                  1993. Komisija se je pripravljena po potrebi sestati tudi po razpravi in
                  predlagati tudi sama dograditev predlogov in stališč. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. O tem predlogu zakona je razpravljala vrsta zainteresiranih delovnih
                  teles. Želi kdo v imenu teh teles poročati? Prosim, gospod Vitodrag Pukl, potem pa
                  gospa Maria Pozsonec.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo. Spoštovani! Naš odbor je obravnaval osnutek zakona. Opozoril bi
                  le na tri stališča, za katera smo ocenili, da so zelo bistvena za to ureditev.</p>
               <p>Menimo, da je predvsem važno, da je reforma občin v te lokalne samouprave v
                  sedanjih kritičnih gospodarskih razmerah sprejemljiva le pod pogojem, če se ne
                  bodo povečali stroški družbene režije. Bojimo se, da bo pri tej reorganizaciji, na
                  novo organiziranosti, prišlo ne samo do dalj časa trajajoče zmede, nedorečenosti,
                  ampak, da bo rezultat tega ta, da se bo strošek družbene režije povečal, kar je
                  pravzaprav popolnoma nesprejemljivo. Tu predlagamo, da se da izrecna pozornost
                  temu vprašanju.</p>
               <p>Naprej menimo, ne glede na ustavno določbo oziroma kot dopolnitev razmišljanja k
                  tej ustavni določbi, ko govori ta določba, da se občina ustanovi tam, kjer to s
                  svojo voljo izrazijo z referendumom prebivalci, da dejansko ni možno
                  funkcioniranje občine, kot jo ima v mislih ustava, če ni urejen ustrezen
                  materialni položaj teh občin. Tu je conditio sine qua nov in očitno ne moremo
                  pristopiti in slediti samo volji prebivalcev določenega področja, če niso podani
                  ustrezni pogoji, to se pravi materialni položaj, ki omogoča normalno
                  funkcioniranje občin. Da bi se vse to lažje usklajevalo, tudi menimo, da se naj
                  zakonodaja s področja lokalne samouprave sprejema usklajeno ali sočasno z vso
                  drugo zakonodajo, ki ureja oziroma vpliva na organizacijo in delo lokalnih
                  samoupravnih skupnosti. Te tri predloge smo posredovali Komisiji za lokalno
                  samoupravo kot stališča, in sicer pod 2 stališč od 21.7.1993 in jih predlagamo, da
                  se sprejmejo kot amandma k stališčem Komisije za lokalno samoupravo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Maria Pozsonec.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Gospod predsednik, hvala za besedo. Lepo pozdravljeni! Komisija Državnega zbora
                  Republike Slovenije za narodni skupnosti je na svoji 5. seji obravnavala in dala
                  predloge k zakonu o lokalni samoupravi. Člani komisije so se podrobno seznanili s
                  pripombami predstavnikov italijanske in madžarske narodnosti, tako da smo bili na
                  obisku v Lendavi in v Izoli.</p>
               <p>Stališča ste dobili tudi vi, ne bi vas utrujala s tem, bi pa opozorila na sklep,
                  ki ga predlagamo Državnemu zboru v sprejem: "Državni zbor na predlog Komisije za
                  narodni skupnosti nalaga Vladi Republike Slovenije, da skupaj z italijansko in
                  madžarsko narodno skupnostjo pripravi za oktobrsko sejo Državnega zbora predlog
                  zakona o samoupravi narodnih skupnosti, o uresničevanju posebnih pravic narodnih
                  skupnosti na območju, kjer živita ter tistih pravic, ki jih pripadniki narodne
                  skupnosti uresničujejo tudi zunaj teh območij. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo poročati v imenu zainteresiranega delovnega telesa
                  Državnega zbora? <stage xml:id="Redna-11-1993-07-29.stage42">(Ne.)</stage> Želi besedo predstavnik Sekretariata za
                  zakonodajo in pravne zadeve? <stage xml:id="Redna-11-1993-07-29.stage43">(Ne.)</stage> Glede na to, da Vlada ni
                  predlagateljica, želi besedo predstavnik Vlade? Hvala lepa. Želijo besedo
                  predstavniki poslanskih skupin? <stage xml:id="Redna-11-1993-07-29.stage44">(Da.)</stage> Gospa Jana Primožič se javlja
                  za poslansko skupino Slovenskih krščanskih demokratov.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani podpredsednik, poslanke in poslanci! Ustava v 9.
                  členu zagotavlja vsem državljanom Slovenije pravico do lokalne samouprave. Po
                  osamosvojitvi in procesu privatizacije se sedaj intenzivno spuščamo še v tretji
                  veliki proces demokratizacije in centralizacije. Namesto današnjih družbeno
                  političnih skupnosti, katere kar 85% dela opravljajo za državo kot upravo, želimo
                  uveljaviti občine, ki bodo oblikovane v skladu z interesi prebivalcev in ki bodo
                  te interese tudi zastopale. Današnje občine so v povprečju kar petkrat večje od
                  evropskih občin po številu prebivalstva, saj štejejo kar 31.740 prebivalcev. Za
                  boljšo primerjavo s sosedi, zlasti pa zato, ker v nasprotju z glavnim načelom
                  uprave, to je racionalnostjo, gre tu zlasti za uveljavitev identitete oziroma
                  občutka pripadnosti, ki je izrazitejši le v manjših okoljih, bo treba spodbujati
                  ustanovitev manjših občin. V stališčih komisije podpiramo varianto <q>"b"</q> k 3. točki,
                  ki omogoča, ne pa pogojuje nastajanje novih občin. Občani imajo vso pravico, da se
                  odločijo za ali proti ustanovitvi svoje občine, država pa naj poseže vmes le v
                  mejnih primerih.</p>
               <p>V današnjih občinah prevladujejo naloge državne uprave, na primer matična služba,
                  izdajanje raznih dovoljenj itd. Tako, da so lokalne zadeve večkrat potisnjene v
                  ozadje. Ločevanje državne upravne in lokalne samouprave bo težaven proces, ki pa
                  je nujen za svobodno delovanje in neoviran razvoj lokalne samouprave. V prvi fazi
                  po sprejetju zakona o upravi se ocenjuje, da bodo današnje občine še nekaj časa
                  opravljale naloge iz pristojnosti državne uprave, postopoma pa bi se na podlagi
                  kriterijev te naloge prenašale na upravne okraje ali večje občine.</p>
               <p>Dostopnost občanom, sicer zahteva sredstva, vendar moramo pri tem paziti, da ne
                  bomo oblikovali prevelikih enot uprave. S preobrazbo sedanjih občin želimo
                  poceniti in kolikor se da hkrati čimbolj približati občanom državno upravo. Po
                  drugi strani pa oblikovati take enote, ki bodo občanom dale možnost odločanja o
                  čim več zadevah s področja lokalne samouprave. S tem bodo občani začutili večjo
                  pripadnost kraju, v katerem živijo.</p>
               <p>Glede opredeljevanja pristojnosti oziroma nalog občine menimo, naj občina opravlja
                  samostojno vse naloge, razen tistih, ki so z zakonom določene kot državna
                  pristojnost. Te naloge naj opravlja občina samostojno. Lahko pa urejanje in
                  opravljanje dela svojih nalog prenese na pokrajino kot širšo samoupravno lokalno
                  skupnost, ali pa nekaj občin ustanovi skupno upravo.</p>
               <p>Zakon o območju upravnih okrajev, v septembru bo prva obravnava, predvideva
                  ustanovitev od 11 do 25 okrajev. Ob tako maloštevilčnih, razmeroma velikih okrajih
                  je pričakovati, da se bodo formirale pokrajine, ki bodo manjše od okrajev, da bi
                  tako bolje odražale pripadnost prebivalcev posameznih zaključenih geografskih
                  območij. Na primer idrijsko-cerkljanska regija, ki je tolikokrat omenjena. Tako
                  bodo tudi lažje predstavljali njihove razvojne interese. To je še toliko bolj
                  pomembno ob predpostavki, da bodo občine v prihodnosti bistveno manjše od
                  sedanjih. V kolikor bodo širše lokalne skupnosti, to se pravi pokrajine, omogočile
                  pogoje za usklajevanje interesov in razreševanje razvojnih problemov, ki presegajo
                  posamezne občine, bi se s tem tudi krepila lokalna samouprava v odnosu do upravnih
                  okrajev.</p>
               <p>Ustanovitev pokrajine po Ustavi ni obvezna oblika povezovanja. In Slovenski
                  krščanski demokrati se zavzemamo za to, da bi imela nova občina čimveč
                  pristojnosti. Za naloge, ki jih občina ni sposobna sama opravljati, pa naj se
                  prostovoljno povezuje z drugimi občinami v širše lokalne skupnosti, pokrajine. Te
                  naj bodo skupnost občin, ne pa neka toga in neracionalna oblika povezovanja.
                  Odločno pa nasprotujemo zamisli, da bi postala pokrajina nova lokalna zakonodajna
                  oblast, saj bi v tem primeru občine postale današnje krajevne skupnosti.</p>
               <p>Glede volitev župana in občinskega sveta menimo, da moramo vsaj za čas in zaradi
                  prvih volitev v nove občine, način volitev poenostaviti. Zato naj se v zakonu o
                  lokalnih volitvah jasno določi število članov občinskega sveta v občini. Župana pa
                  naj pri tem pri teh prvih volitvah izvoli kar občinski svet. Z razvojem lokalne
                  samouprave in demokracije pa sem prepričana, da bomo tudi mi prešli na neposredne
                  volitve župana, tako da bo le ta resnično izbran iz ljudstva in s tem zastopnik
                  ljudi, ne pa oblasti.</p>
               <p>Poglavje o financiranju občin je najbolj nedorečeno. Občine morajo imeti
                  zagotovljene lastne vire financiranja, tako da bodo lahko čimbolj avtonomne v
                  svojih odločitvah. Občinam naj se poleg prihodkov od davkov, ki jih sama uvaja, to
                  so nadomestila za uporabo stavbnih zemljišč, komunalne in turistične takse, davki
                  od premoženja, daril in dediščin, od dobitkov od iger na srečo, od prometa
                  nepremičnin in podobno, nameni še del davka od dejavnosti, del prometnega davka in
                  del dohodnine od 15 do 25 odstotkov po oceni.</p>
               <p>Za posebne namene, to je gradnjo cest, šol in podobno, mora država dajati občinam
                  posebne subvencije. Na primer evropske občine so same dolžne zagotoviti 50
                  odstotkov sredstev, drugo dobijo drugod.</p>
               <p>Zagotovljena mora biti tudi ustrezna finančna izravnava, ki naj bo stimulativna za
                  razliko od današnje in naj podpira predvsem finančno šibke in podeželske
                  občine.</p>
               <p>Predlagam, da z zakonsko ureditvijo financiranja pokrajin počakamo in podpremo
                  alternativo v 6. točki sklepov. Kot pomembno obliko medobčinskega sodelovanja naj
                  zakon opredeli tudi zvezo občin, katere naloga bo zlasti zastopanje občinskih
                  interesov pri urejanju finančnih zadev oziroma zadev, ki se tičejo financiranja
                  občin.</p>
               <p>Vprašanje, kdaj v nove občine, ima po našem mnenju samo en odgovor. Po ustavnem
                  zakonu mora biti zakonodaja sprejeta najkasneje do konca tega leta. Ob morebitni
                  kasnitvi sprejema zakonodaje o lokalni samoupravi se zavzemamo za podaljšanje
                  mandata sedanjim občinskim skupščinam za nekaj mesecev, kar je v skladu z ustavo
                  in je tudi veliko bolje kot izvoliti nove ljudi, ki ne bodo vedeli, za koliko časa
                  so prevzeli mandat. Take prehodne volitve ocenjujemo kot nesmiselne in
                  zapravljanje denarja. Volitve v starih občinah niso možne tudi glede na tretji
                  odstavek 139. člena ustave, ker bi bil tudi za te občine potreben zakon po prej
                  opravljenem referendumu. Izhajati je treba tudi iz 9. člena ustave, po katerem je
                  v Sloveniji zagotovljena samouprava. Ta se nanaša na vse, v V. poglavju o lokalni
                  samoupravi navedene določbe, in ne samo na nekatere. Varianta, ki predpostavlja
                  preobrazbo občin šele po volitvah aprila 1994, je protiustavna. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da se je gospod Tone Peršak prijavil kot zastopnik poslanske
                  skupine Demokratov. Ali ne? Izvolite.</p>
            </sp>
            <sp who="SDZ1:PeršakAnton">
               <speaker> ANTON PERŠAK:</speaker>
               <p>Moram povedati, da sem jaz sicer tudi med predlagatelji zakona in da sem vsaj
                  nekaj od stališč naše poslanske skupine uveljavil že pri oblikovanju zakona in
                  zlasti pri oblikovanju stališč, ki jih je dala komisija na koncu, vse kot
                  alternativne in že tudi uspel s sodelovanjem drugih kolegov iz drugih skupin. Zato
                  seveda o stvareh, za katere sodimo ob spoznanju, da je zakon potreben in da ga je
                  treba čimprej sprejeti, kar pomeni, da se zavzemamo tudi za to, da se druga
                  obravnava izvede septembra, ne bom govoril o tem, kar je v zakonu in v teh
                  stališčih že samo po sebi razumljivo, s čimer soglašamo. Ne bom govoril o tem,
                  kako so zdaj na koncu napisane določbe o oblikovanju pokrajin itn. že dokaj blizu
                  našemu mnenju, in seveda še kakšne druge.</p>
               <p>Govoril bom o tem, kar do neke mere še ni dorečeno in kar mislimo kot skupina, da
                  je treba doreči z današnjo razpravo in s sklepanjem ob koncu te razprave. Rad bi
                  tudi povedal, da v poslanski skupini mislimo, da je reforma lokalne samouprave in
                  moram reči, da se strinjamo s tem, kar je povedala gospa Primožičeva na koncu,
                  tudi o možnostih, ki jih imamo ali pa nimamo glede na ustavo, da je reforma
                  lokalne samouprave poleg osamosvojitve in prehoda v parlamentarno demokracijo, kar
                  razumemo kot enoto in poleg lastninjenja, najbrž tretja najpomembnejša stvar
                  oziroma tretji najpomembnejši proces, ki se dogaja v Sloveniji v teh letih. Zato
                  je seveda razumljivo, da se s to reformo intenzivno ukvarjamo in da imamo do nje
                  dosti jasno izdelana stališča.</p>
               <p>Rad bi povedal v nekaj točkah ta dodatna stališča. Prvič, mnenje naše poslanske
                  skupine je, da pojem lokalne samouprave predpostavlja in v principu zahteva tudi
                  pravico do samoorganiziranja v skupnosti te lokalne samouprave.To pomeni, da v
                  principu ni mogoče do konca in fiksirano, do konca restriktivno predpisati, kako
                  morajo biti organizirane te lokalne skupnosti v upravnem in političnem pomenu
                  besede. To pomeni, da se zavzemamo, in v stališčih komisije je na nek način že
                  vključeno, da je bodočim občinam in drugim lokalnim skupnostim dana pravica, da si
                  izberejo, samoupravno odločijo za tip organiziranosti uprave in politične
                  organizacije v občini. Zato se zavzemamo, da je kot možnost dana tudi poleg te, ki
                  jo predvideva sicer zakon v osnovi in na katero se sklicuje zakon o volitvah v
                  lokalne skupnosti, v lokalnih volitvah. To se pravi, poleg tega parlamentarnega
                  tipa organiziranosti tudi za to, da je dana možnost drugih tipov organiziranosti.
                  Pa naj bo to magistratni tip, tako imenovani mestni menedžment ali kakorkoli še
                  druga varianta. To je eno stališče, da zakon ne sme omejevati tega.</p>
               <p>Drugo stališče je problem pristojnosti. Ob dejstvu, da je občina temeljna lokalna
                  samoupravna skupnost, se pravi, izhodišče lokalne samouprave in da iz principov
                  lokalno-samoupravne pristojnosti pripadajo njej, je treba hkrati tudi reči, da teh
                  pristojnosti najbrž ni mogoče fiksirati. Njena pristojnost lokalne samouprave je
                  vse, kar ni državna pristojnost in kar ni z zakonom določeno kot državna
                  pristojnost. To se pravi, da je neko naštevanje in tako naprej v bistvu napačno in
                  da je pravzaprav v pristojnosti, te izvirne pristojnosti lokalne skupnosti, da
                  odreja svoje pristojnosti, omejene so pa z zakoni, kadar ta državni organ odreja.
                  Kadar pride do spora, je pa seveda tu ustavno sodišče, ki odloča o tem sporu. Rad
                  bi tudi rekel, da velja to tudi za kriterije glede ustanavljanja lokalnih
                  skupnosti, se pravi občin. Ustava predvideva en sam kriterij. To je volja
                  prebivalcev. Naše mnenje je, da je to edini obvezujoč in obvezni kriterij in da ni
                  mogoče predpisovati dodatnih obvezujočih kriterijev. Mogoče je pa, seveda s
                  priporočili, s priročniki, predvsem pa z jasno predstavitvijo, kaj morajo občine,
                  kaj bodo počele in s čim bodo to počele, omogočiti, da se bodo ljudje racionalno
                  odločali, ne samo emocionalno. To se pravi, da bodo odločitve res premišljene in
                  kvalificirane, da ne bodo podrejene nekim ad hoc kriterijem in nekemu trenutnemu
                  razpoloženju. To je jasno, ampak ni mogoče z zakonom omejevati volje z nekimi
                  dodatnimi kriteriji.</p>
               <p>Zelo pomembno poglavje je, to je tudi že gospa Primožičeva omenjala v imenu
                  Krščanskih demokratov, to poglavje financiranja. Gre za načelo, da je občina
                  finančno samostojna, da mora imeti svoje lastne izvirne prihodke in pri tem morajo
                  biti določbe, ki se nanašajo na financiranje občin, pač izdelane in nadgrajene
                  tako, da bodo opredelile, kateri od sedanjih davčnih virov pripadajo občinam
                  oziroma jih bodo pooblastile, da samostojno urejajo svoje davke. Se pa strinjamo
                  oziroma zagovarjamo tudi načelo, da reforma lokalne samouprave ne sme pomeniti
                  uvajanja novih davkov ali širjenja sedanjih davkov, itn. Se pravi, da to ne sme
                  biti dodatna obremenitev državljanov-davkoplačevalcev. Na daljši rok gledano bi
                  moralo biti prav narobe. Mislimo, da bi morala biti prihodnja lokalna samouprava
                  cenejša.</p>
               <p>Naj povem še to - kar sem govoril že pri zakonu o upravi - da je treba biti
                  previden glede tega govorjenja o prenašanju pristojnosti države oziroma uprave na
                  lokalno samoupravo. Kar zadeva občine, razumemo mi to kot prenašanje pristojnosti
                  za izvajanje določenih nalog; medtem ko je jasno, da pristojnost odločanja, se
                  pravi sprejemanja zakonov itn., ostaja državi in da to sedaj ne pomeni, da občina
                  postane pristojna za sprejemanje nekih predpisov, ki bodo nekaj nalagali, ampak
                  gre za izvajanje nalog.</p>
               <p>Drugo je do neke mere problem v zvezi s pokrajinami, kjer tudi ustava predvideva,
                  da država, ko se in če se pokrajine ustanovijo, lahko tudi dejansko pristojnost v
                  določenih zadevah prenese na pokrajine. Gre tu za dve različni stvari in glede teh
                  opredelitev je treba biti pač previden tudi v zakonu.</p>
               <p>Na koncu bi rad povedal še to, da Demokrati - tudi glede na to, kar je povedala
                  gospa Primožičeva - vztrajamo, da se mora ta reforma izvesti naslednje leto, pred
                  naslednjimi lokalnimi volitvami - se pravi pred lokalnimi volitvami; da morajo te
                  volitve biti v novih občinah, ker je pač to ustavno pogojeno. In naj povem še, da
                  smo skupaj z nekaterimi drugimi poslanskimi skupinami vložili nekaj predlogov za
                  dopolnitev stališč in sklepov, ki naj bi jih zbor na koncu sprejel in ki naj bi -
                  prav izhajajoč iz teh stališč - jasneje in bolj nedvoumno postavili stvari v zvezi
                  s tem zakonom. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik kot predstavnik poslanske skupine
                  Slovenske ljudske stranke. Izvolite.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! V imenu Slovenske ljudske stranke bi podal nekaj načelnih pogledov na
                  zakon o lokalni samoupravi.</p>
               <p>Naše izhodišče je, da je ustava tista, ki daje jasno napotilo, da je lokalna
                  samouprava primarna, da je torej pred državno pristojnostjo. Rad pa bi najprej
                  povedal to, da smo v naši stranki in poslanski skupini zelo tenkočutno sledili
                  tudi razpoloženju med ljudmi. Ocenjujemo namreč, da je prav začetek tega procesa
                  vendarle eden najpomembnejših globalnih političnih in družbenih procesov, ki bo na
                  nek način v temelju spremenil profil in podobo tudi slovenske države. In zato smo
                  z veliko pozornostjo in subtilnostjo sledili nekaterim vprašanjem, ki se porajajo
                  upravičeno - slovenskim državljanom oz. Slovencem, ko spremljajo to
                  problematiko.</p>
               <p>Pojavljajo se namreč tri glavna vprašanja. Prvo je bilo, zakaj je ta proces sploh
                  potreben? Drugo vprašanje: koliko bo ta proces stal? In tretje: ali nam bodo nove
                  občine kaj bližje, bližje ljudem?</p>
               <p>Na kratko bi rad odgovoril na ta tri hipotetična vprašanja, ki pa so pravzaprav
                  vprašanja iz slovenske realnosti.</p>
               <p>Najprej - ta proces je potreben zato, ker ima podlago v ustavi. Ustava je tista,
                  ki uzakonja oziroma daje ustavno podlago, na podlagi katere moramo oblikovati nov
                  koncept lokalne samouprave. Recimo, da smo tukaj prepričljivi s tem odgovorom,
                  nismo pa jasni.</p>
               <p>In sledi drugo vprašanje: koliko bo to stalo? Tukaj, žal, Slovenska ljudska
                  stranka, poslanski klub, ne deli mnenja predlagateljev zakona, ki pravijo: <q>"z
                  gotovostjo pa je mogoče pričakovati, da bo vzpostavitev lokalne samouprave
                  dolgoročno pomenila zmanjševanje stroškov države, saj se te funkcije v veliki meri
                  glede na obstoječe stanje prenašajo na neprofesionalne funkcionarje, upravni
                  podsistem lokalne samouprave pa bo zaradi svoje teritorialne in populacijske
                  zoženosti funkcioniral z bistveno manjšimi stroški"</q>. Žal, je naše mnenje tako, da
                  bo ta reforma - tudi lokalne samouprave, seveda v kombinaciji z reformo državne
                  uprave - oba sistema podražila. Najbolj utemeljeno pa to utemeljujemo z dejstvom,
                  da se bo predvsem ta druga stopnja lokalne samouprave, to je pokrajina, z novimi
                  organi, kot so pokrajinski svet, predsednik, odbori, da se bodo na nek način
                  odprle nove možnosti in nove oblike tudi zaposlovanja uprave oziroma, kot se reče,
                  birokracije. In zato menimo, da ta proces ne bo pocenil.</p>
               <p>In tretje vprašanje je, ali bodo nove občine bliže ljudem. V samem ustavnem
                  konceptu, ki govori o načelu prostovoljnosti po prepričanjih seveda, da bi morale
                  biti nove občine bliže ljudem, da bodo prek njih pač uresničevali svoje
                  potrebe.</p>
               <p>Toda menimo, da sam zakon in sama vsebina zakona tega še ne bo omogočala, da je
                  zelo pomembno, kateri ljudje bodo nove občine vodili, kakšni ljudje bodo to,
                  izvoljeni svetniki, župan, pa tudi nova občinska uprava.</p>
               <p>Bojimo se, da živi v zavesti slovenskih ljudi še vedno nekako sedanja občina. Nova
                  občina pa bo zaživela v smislu ustavne določbe samo na način, če bo uspela v svoj
                  prostor privabiti mlade, dinamične ljudi, ki bodo najprej kandidirali za mesto
                  občinskih svetnikov, če bo prepričala tudi slovenskega preprostega človeka, da bo
                  pokazal zanimanje za politiko, tudi za politiko na lokalnem nivoju in seveda, če
                  bo na ta način preko občinske uprave, nove občinske uprave, vzpostavljen način
                  komuniciranja, da bo ta uprava v službi ljudi.</p>
               <p>To so nekakšna naša načelna izhodišča do tega zakona, nekatere podrobnosti
                  posameznih členov pa bodo v naslednji fazi povedali drugi člani naše poslanske
                  skupine. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin?</p>
               <p>Ugotavljam da ne in odpiram razpravo za vse poslanke in poslance. K besedi se je
                  prvi prijavil gospod Jože Jagodnik. Prosim.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Spoštovano predsedujoči, kolegice in kolegi!</p>
               <p>Podpiram predlog stališč, želim pa posebej razpravljati o pokrajini. Predlog
                  zakona o lokalni samoupravi predvideva v IX. poglavju od 77. do 93. člena, da se
                  občine, citiram: <q>" zaradi opravljanja lokalnih zadev širšega pomena lahko
                  povezujejo v pokrajine in da se pokrajina lahko ustanovi na širšem geografsko
                  zaokroženem področju ter, da so v območja pokrajine vključena celotna območja
                  posameznih občin"</q>.</p>
               <p>To je edina trdna določba predloga zakona, prvi dve sta le pogojni. Taka dikcija,
                  po kateri so odprte vse možnosti, je hkrati dobra in slaba. Kajti obstaja bojazen,
                  da za sedaj ni nobene realne možnosti. Ustava pravi, da prebivalci Slovenije
                  uresničujejo lokalno samoupravo v občinah in drugih lokalnih skupnostih in pa da
                  občine samostojno odločajo o povezovanju v širše lokalne skupnosti, tudi v
                  pokrajine, za urejanje in opravljanje lokalnih zadev širšega pomena.</p>
               <p>Tako ustava kot predlog zakona o lokalni samoupravi sta torej skladna. Da je
                  namreč vse skupaj možno, izvedljivo in dopustno. Toda, kako daleč je od življenja?
                  Žal, bi rekel, da zelo, zelo daleč. Obstaja velika skepsa pred tako imenovano
                  federalizacijo. Naslednja velika bojazen bo pred morebitnim zborom pokrajin, torej
                  pred spremembo same ustave. Ne gre zanikati, da take težnje niso bile prisotne.
                  Vendar pa so v okviru doseženega političnega konsenza, rekel bi obvladljive, torej
                  pod politično kontrolo.</p>
               <p>Zadnja oblika povezanosti občin v tako imenovane medobčinske svete in obalni svet
                  je zamrla skupaj s prejšnjim družbenim sistemom.</p>
               <p>Takratne regije so bile institucionalni most med lokalno upravo in državno upravo.
                  Sedaj bomo torej dobili nove občine, manjše, omejene na samoupravne naloge z
                  nekaterimi prenesenimi funkcijami državne uprave.</p>
               <p>Slovenija ima tudi dve mestni skupnosti. Ljubljana in Maribor sta sami zase in po
                  naravni logiki, torej pokrajini. To ju postavlja, pogojno rečeno v privilegiran
                  položaj, čeravno ni jasno, kaj lahko s tem sploh počneta. Toda to rešitev je treba
                  pohvaliti. Toda zakaj ne bi bil vendarle to zametek pokrajinizacije? Zakaj torej
                  ne bi rekli bobu bob in tega priznali tudi za druga naravna, geografska, finančna,
                  kulturna središča. Komisija za lokalno samoupravo bi si o tem morala bolj pogumno,
                  predvsem pa bolj praktično izostriti poglede kot osnovo za takojšnji, boljše
                  rečeno, hkratni začetek procesa uvajanja pokrajin, njihovih pristojnosti in
                  obveznosti. V predlogu zakona je možnost, da se občina prostovoljno odloči o
                  vstopu v pokrajino, prav tako o izstopu. Predlog, tako pristop kot tudi izstop bi
                  morala biti časovno sankcionirana. Odgovor, kaj je pokrajina, se najbolj nazorno
                  skriva v dejstvu, da je pokrajina pač točka srečanja med interesi lokalne
                  samouprave, občinske uprave in državne uprave. V primerih, ko je tako srečališče
                  nesporno ugotovljivo, je vzpostavitev pokrajine z njenimi organi, pristojnostmi in
                  pravicami pač logična in nujna. Zgodovina pokrajin je na Slovenskem zelo dolga,
                  burna, napeta. Praktično in teoretično smo v vsakem zgodovinskem obdobju imeli
                  svojo lastno Kranjsko, svojo lastno Štajersko, Dolenjsko, Primorsko, Gorenjsko,
                  Notranjsko, Pomursko in še kakšno pokrajino, regijo, provinco, banovino, rajon
                  itn. Stoletja so se pokrajine reformirale, a ukinjale vendarle nikoli. Tudi tedaj
                  ne, ko je po terezijanskih in jožefinskih reformah bilo ugotovljeno za Kranjsko,
                  da je najbolj zapravljiva pokrajina, kar zadeva seveda takratne goldinarje. To je
                  bilo nesporno ugotovljeno, vendar ukinili tudi tedaj niso nobene od teh
                  pokrajin.</p>
               <p>Zakaj pri občinah zdaj končno le zmaguje logika, da naj zakonodaja prizna
                  obstoječe občine, pri tako naravnih in tradicionalnih skupnostih, kot so
                  pokrajine, pa ta logika ne velja. Po novi ustavi tega nimamo, ker da bi to
                  pomenilo federalazacijo. Federalizacija pa pomeni politični odnos, s katerim imamo
                  zelo slabe izkušnje. To pa ne vpliva na dejstvo, da prej omenjenih zemljepisnih
                  regij ni, še več, imajo svoje posebnosti, veže jih torej določena regionalna
                  specifika, veže jih gospodarstvo in še mnogo tega. Zunaj meja si vsi naši sosedje
                  od severa do juga, od vzhoda do zahoda, Madžari, Hrvati, Italijani, ne zapirajo
                  oči pred obstojnostjo svojih pokrajin, županij, regij. Verjetno ne zaradi modnosti
                  pojava, temveč zaradi naravnih in logično ugotovljivih potreb pri organizaciji
                  države. Slovenija pa ostaja, oprostite primerjavi, kot Srbija, med redkimi v
                  Evropi, ki sicer priznava, da se <q>"občine zaradi opravljanja lokalnih zadev širšega
                  pomena lahko povezujejo v pokrajine in da se pokrajina lahko ustanovi na širšem
                  geografsko zaokroženem območju"</q> <stage xml:id="Redna-11-1993-07-29.stage45">(konec navedbe)</stage> toda to je tudi
                  vse. Predlog zakona o lokalni samoupravi bi moral biti torej v tem veliko bolj
                  določen, jasno opredeljen do organizacije, samoorganizacije, do načinov
                  financiranja in natančnejši, kot gre razumeti sicer korektno ustavno izpeljano
                  dikcijo, kar zadeva ustanavljanje pokrajin. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednji se je k besedi prijavil gospod Ivan Sisinger, ki ga pa ta
                  trenutek ne vidim v dvorani, zato ima besedo gospod Zoran Madon.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Spoštovani! Župani so tema, o kateri želim razpravljati oziroma volitve županov.
                  Sem eden od podpisnikov predloga dodatnega 9. sklepa k poročilu Komisije za
                  lokalne volitve, ki se glasi: <q>"Pri prvih volitvah v občinske svete župana izvolijo
                  novi občinski sveti"</q>. Menim, da bo v prvem mandatu predvsem v znamenju zelo
                  velikih nejasnosti med pristojnostmi med županom in med občinskim svetom. Da bo
                  tukaj, še posebej, dokler ne bodo sprejeti in dodelani občinski statuti, prihajalo
                  do zelo velikih nejasnosti in lahko tudi rečem, do zelo velike tekme za čim večje
                  pristojnosti med županom in med občinskimi sveti. Podobno bo prihajalo do zelo
                  velikih nejasnosti med županom in kolektivom, med županom, kolektivom in
                  občinskimi sveti. Če hočemo zagotoviti čim boljše sodelovanje med vsemi temi, ki
                  sem jih naštel, potem moramo zagotoviti, da župana izvolijo občinski sveti izmed
                  sebe. Jasno, to govorim samo za prvi mandat. Ker v prvem mandatu bodo te
                  nejasnosti še posebej velike. Še zlasti je problem tudi to, da bodo na prvih
                  volitvah, pri vseh omejitvah, ki jih postavljamo, kdo lahko kandidira za župana,
                  se bojim, da lahko kandidirali v večji meri zgolj upokojenci in brezposelni -
                  nekoliko ostro, vendar to se mi zdi, da je kar realna predpostavka.</p>
               <p>No, prav zaradi teh nejasnosti med županom in občinskimi sveti bomo priče mnogim
                  blokadam. Celo do take mere, ko župan ne bo hotel sklicevati občinskih svetov
                  oziroma se občinski sveti ne bodo sklicevali. Menim, da je tudi za dobro in
                  pošteno delo župana zelo spodbudno, ali zelo spodbudna možnost, da se župana lahko
                  odpokliče. To se pravi, če slabo dela, da ima občinski svet možnost, da župana
                  odpokliče. Menim, da v kolikor župana volimo direktno, občinski svet ne bo imel
                  možnosti župana odpoklicati in v prvem mandatu, z zelo mnogimi nejasnostmi, bo to
                  zelo škodljivo za delovanje občinskih svetov v prvi fazi, ko bo treba usklajevati
                  kompetence, ko bo treba uvajati lokalno samoupravo, ko se bo treba boriti za
                  kompetence proti državi, ko si bo treba te kompetence oz. pristojnosti potem
                  razdeliti med županom in občinskim svetom. Zato podpiram, da za prvi mandat volijo
                  župana občinski sveti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger, za njim bo na vrsti gospod Franc
                  Potočnik.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! V današnji splošni razpravi se
                  želim dotakniti nekaterih zadev iz zakona o lokalni samoupravi predvsem zato, ker
                  sem nekaj ur skrbno poslušal na posvetu številne predsednike občinskih skupščin,
                  predsednike krajevnih skupnosti in druge predstavnike občin, ko je naša komisija
                  za lokalno samoupravo sklicala ta posvet. In ker gre za prvo razpravo v Državnem
                  zboru, ne glede na to, da so bile dane že številne pripombe, predlogi iz številnih
                  občin v Sloveniji, pa vendarle razumevam, da s tem, ko bomo na tem zasedanju
                  sprejeli dokument, ki ga imamo pred seboj, in začeli tudi prvo javno, najširšo
                  konkretno razpravo o zakonu o lokalni samoupravi, se bodo seveda v tem primeru že
                  odpirale nekatere konkretne zahteve s terena, iz občin in krajevnih skupnosti, ki
                  jih bomo sicer uvrščali v tako imenovano drugo branje, oziroma ko bomo z njimi
                  prihajali s terena s konkretnimi stališči pred ta državni zbor.</p>
               <p>V tem prvem delu bi seveda moral reči, da se je največ razprave nanašalo na
                  vprašanje območja občine. Kaj pravzaprav naj bo območje občine, pri kateri je v
                  razpravi jasno izhajalo iz tega, da bomo imeli mnogo manjših oziroma malih občin
                  ali želja občanov, da tako rečem, po ustanovitvi svoje občine v neki zaokroženi
                  teritorialni ali gospodarski celoti v sedanjih obsto-</p>
               <p>ječih krajevnih skupnostih. Predvsem mislim na tiste krajevne skupnosti, ko gre za
                  primestne krajevne skupnosti, ki imajo seveda danes ne samo tri tisoč prebivalcev,
                  ampak imajo tudi 10 in več tisoč prebivalcev v posameznih področjih, da bo seveda
                  šlo za to, da je treba ustanoviti oziroma izkazala se bo želja oziroma zahteva po
                  referendumski odločitvi, da se ustanovi taka občina. Mislim, da bomo v tem primeru
                  imeli v tej nadaljnji razpravi veliko tudi takšnih primerov, ki jih ne bo mogoče v
                  celoti preprečevati v skladu z ustavo in tudi v skladu z zakonom. Mnogi so seveda
                  na tem posvetu razmišljali tudi v tej smeri, kaj bo pa storil Državni zbor, če bo
                  prišlo do velikih zapletov pri organiziranju novih občin. Ne govorim o teh, ki jih
                  imamo, ampak o teh, ki naj bi nastale na podlagi nove organiziranosti. Mislim, da
                  tu veže predvsem do predlagatelja zakona in do strokovne ekipe, ki je na tem
                  delala leto dni in še več v teh pripravah, da bo treba seveda te zadeve potem tudi
                  podrobneje proučiti, če bo prišlo do težjih situacij, do zahtev po takšnih
                  občinah.</p>
               <p>Naslednje mislim, zadeva, ki je bila pri občinah prisotna, pa naj gre za občino,
                  ki bo imela 3 tisoč občanov, ali občino, ki bo imela 20 ali več tisoč občanov, je
                  bilo naslednje temeljno vprašanje, vprašanje pristojnosti občine. Če že imamo
                  občino, takšno ali drugačno, potem so bile odločno zastavljene zahteve - tudi sam
                  se zavzemam za njih in se bom v tej splošni razpravi tudi na terenu doma, odločno
                  zavzemal - če že bomo imeli občino, takšne ali drugačne velikosti, potem mora
                  imeti občina v svoji samostojni funkciji jasno opredeljene naloge in katere bodo
                  tiste pristojnosti, s katerimi bodo določali svet občine njeni organi.</p>
               <p>Mi ne potrebujemo samo nekih administrativnih občin, da bomo rekli, v Sloveniji
                  imamo toliko in toliko občin in seveda te občine pa ne bodo imele svojih izvirnih,
                  direktnih pristojnosti. Pri vprašanju občin gre meni za dvoje temeljnih vprašanj.
                  Eno so pristojnosti občine, ki morajo biti direktno in jasno navedene, o čem se v
                  občinski skupščini oziroma v novem občinskem svetu odloča samostojno, katere so
                  tiste zadeve, o katerih se izreka občinski svet in organi občine in temu vprašanju
                  pa je podrejeno - ko govorimo o pristojnosti - tudi vprašanje financiranja občine.
                  Ta posvet je jasno pokazal, da takšnih občin glede financiranja, kot jih imamo
                  danes, novih občin ne potrebujemo. Ker v teh občinah niso razrešeni temeljni
                  osnovni viri financiranja v sedanji občini in zato imamo številne probleme, kot je
                  ta posvet nakazal na to, da so pravzaprav občine brez sredstev in na nek način naj
                  kot občine funkcionirajo in delujejo. Mislim, da so pri tem velikega pomena viri
                  financiranja, ki so sicer v tem zakonu navedeni, predvsem gre za 58. in 59. člen.
                  Mislim, da bo javna razprava in pa konkretni amandmaji, ki bodo sledili v 2. delu,
                  morali v tem zakonu uzakoniti, da brez financiranja in jasnih virov financiranja v
                  občini ni mogoče ustanavljati občine, ki teh virov ne bo imela zagotovljenih in ki
                  ne bo mogla svojih opredeljenih funkcij in nalog izvrševati in opravljati.</p>
               <p>Naslednje, kar je pri občini zelo pomembno, je vprašanje volitev. Kako voliti
                  svet, kako voliti župana. Mislim, da se je ta posvet, v glavnem lahko rečem,
                  nagibal k temu - to dokazuje dokument iz razprave - da ni sporno, da morajo biti
                  volitve neposredne, vseh občanov v občini, kadar govorimo o sestavu občinskega
                  sveta. Prav tako je bilo nesporno in neizpodbitno prisotno v večinskem mnenju, za
                  kar se tudi sam zavzemam, da se tudi župana voli neposredno na tajnih volitvah.
                  Kakršenkoli pristop, tudi v prvi fazi, da prehajamo na volitve, da se župana voli
                  v občinskem svetu. Mislim, da je že ta prva večja razprava, pa ne bo prva, ampak
                  bo tej prvi sledilo še nekaj razprav, kot je predsednik naše Komisije za lokalno
                  samoupravo zagotovil, da bo jeseni sklican nov posvet občin. Morali bomo
                  prisluhniti obema stranema. Eno je, ali se bo večina nagibala, da se župana voli v
                  tej prvi fazi v občinskem svetu, ali se bo večina nagibala k temu, da se župana
                  voli na neposrednih volitvah. Mislim, da imamo tu pravzaprav dve popolnoma odprti
                  zadevi, pri katerih se bo v tej drugi fazi te razprave pokazalo, kako s temi
                  volitvami župana.</p>
               <p>Kar se pa tiče vprašanja pokrajin, pa je ta posvet odprl vendarle nekaj konkretnih
                  razmišljanj. Razmišljanj za strokovno komisijo, za naš strokovni organ pri našem
                  odboru, precej v tej smeri, kaj pravzaprav želimo doseči s pokrajino v državi kot
                  taki. Ali želimo imeti pokrajine, kot jih imajo naši sosedi, če samo vzamemo
                  sosednjo Avstrijo in nekatere druge, ali in imeti pokrajine kot pokrajine kot so
                  poznane - jaz ne bi o njih govoril. Gospod Javornik je govoril o nekaterih
                  pokrajinah, ki jih že dolga desetletja poznamo, ne vem koliko desetletij nazaj, in
                  verjetno o teh pokrajinah ni mogoče zakonsko reči, da niso obstajale, pa tudi
                  danes obstajajo. Še vedno ne morem mimo tega, da ne bi rekli, da pravzaprav ne
                  poznamo pokrajine Pomurja, da ne poznamo pokrajine Štajerske, Gorenjske,
                  Primorske, Dolenjske in tako dalje. S tem, da moram reči, da je tudi ta posvet
                  pokazal, da te pokrajine ne morejo biti prepuščene nastajanju ne vem kolikih
                  pokrajin. Potem tudi ta pokrajina v državi Sloveniji ne bo imela nobenega pravega
                  pomena, če bomo pokrajine razdrobili, si izmislili na vsake 3, 4 občine, da je to
                  že pokrajina. Potem to seveda ne bo pokrajina, potem bodo to pač neke celote, ne
                  pa pokrajine v svoji pokrajinski funkciji, kot jo jaz vidim, kot naj bi tudi bila,
                  da bo predstavljala tudi po državni, občinski, lokalni, kakršnikoli hočete strani,
                  resnično pokrajino v okviru občin, ki bodo seveda v taki pokrajini in v okviru
                  upravnih okrajev, ki bodo znotraj take pokrajine delovale.</p>
               <p>Še eno vprašanje se je tu pojavilo. Ali pokrajino, ki jo navržem zato, da bi bilo
                  to seveda v našem nadaljnjem razmišljanju prisotno. Prisotno pa bo tako in tako
                  skozi razpravo v okviru občin in krajevnih skupnosti. Ali naj pokrajino resnično
                  prepustimo, da jo formirajo oziroma ustanovijo občine, samo občine, ali vendarle
                  ni umestno razmišljati o tem, da bi se pokrajine določile z zakonom. To govorim
                  zaradi tega, ker je več predstavnikov občin o tem razmišljalo na tem posvetu. Kaj
                  zdaj storiti? Ali res prepustiti, da bodo tri ali štiri občine rekle in se
                  združile v pokrajino oziroma bodo določene občine ostale zunaj pokrajine in se ne
                  bodo združile v pokrajino. Govorim, gospod Podobnik, v razmišljanje za našo
                  nadaljnjo razpravo. Bil sem prisoten na posvetu, kjer so bila taka razmišljanja,
                  zato mislim, da je tudi to eno izmed vprašanj glede pokrajin, kaj pravzaprav
                  želimo. Če želi država, zdaj pa gledam s stališča države, kot je to v drugih
                  sosednjih državah, kjer so pokrajine neke resnično zaokrožene gospodarske,
                  politične in druge celote, potem moramo zares razmišljati o tem, kaj bomo storili.
                  Če pa mislimo, da bomo imeli pokrajine po željah občin, če mislimo, da bomo imeli
                  pokrajine tako kot se bo zmenilo nekaj županov, potem bomo pač imeli take
                  pokrajine, kot se bo nekaj županov in občinskih svetov dogovorilo in to bo
                  pokrajina. Razmišljam o tem, da bi morali to tudi mi kot poslanci, ki bomo
                  sodelovali v javni razpravi, pozorno prisluhniti občinam, občinskim razpravam, v
                  krajevnih skupnostih in povsod tam, kjer bodo te razprave, ne da bi jim to posebej
                  razlagali. Sam se konkretneje ne spuščam v to, ali naj te zadeve razrešimo v tem
                  trenutku, v treh mesecih, šestih mesecih ali kot imamo navedeno, v devetih
                  mesecih. Mislim, da nam bo razprava v okviru občin in krajevnih skupnosti dokaj
                  jasno dala predloge, v kakšnem času smo sposobni opraviti te naloge v okviru take
                  organiziranosti, kot jo imamo zdaj, če bomo šli na volitve občinskih svetov v
                  obstoječih občinah. To je eno izmed temeljnih vprašanj. Ali pa smo sposobni vse
                  zakonske, referendumske in druge zadeve speljati tako, da bomo zdajšnje mandate
                  podaljšali, kakršna so razmišljanja, in se lotili celotnih volitev na podlagi novo
                  dogovorjenih občin in pozneje novo nastalih pokrajin. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Potočnik, za njim bo na vrsti gospod Maks
                  Sušek.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Spoštovani! Ne bom se lotil načelne razprave, ampak bi rad dal nekaj pripomb na
                  nekaj členov. Najprej 15. člen. Mislim, da takšen, kot je, ta zakon ni primeren.
                  Preveč omejitev postavlja za občine. Ali ga je treba skrajšati, poenostaviti stvar
                  ali pa predlagam v drugi varianti, da se ta člen črta.</p>
               <p>18. člen govori o delitvah in združitvah občin. Ne vem, iz tega ni razvidno, ali
                  je tudi možno da iz delov dveh občin nastane ena občina. Ker smo v nekaterih delih
                  Slovenije imeli te želje, da bi se že zdaj posamezni deli občin priključili drugi
                  občini in mislim, da bi morali potem opredeliti, da je to možno, tako da bi
                  eventualne nove občine ne nastajale samo v mejah sedanjih občin. Jasno pa je, da
                  kriterij meje katastrskih občin naj bi bile v okviru ene občine.</p>
               <p>46. člen. Podpiram variantni dodatek. Menim, da je prav, da bi v prvem ali
                  prehodnem obdobju zaradi bolj učinkovitega dela, župana volil občinski svet in bi
                  tako bila onemogočeno, da je v občinskem svetu strankarsko drugačna večina
                  oziroma, da pripada drugi koaliciji kot župan in bi na ta način lahko prihajalo do
                  blokad v delu občinskega sveta.</p>
               <p>102. člen. Menim, da bi morali najprej reorganizirati občine oziroma ustanoviti
                  nove občine in potem voliti v te nove občine. Kakšen je ta čas, je zdajle težko
                  doreči. Diskusije o lokalni samoupravi in novih občinah trajajo že od volitev leta
                  1990. V tem je bilo dosti politikanstva, marsikje so razne politikanstske metode
                  naredile v občinah veliko nepotrebnega nemira. Torej tam, kjer so resno
                  razmišljali o delitvi občine, mislim, da so se v treh letih in pol na to
                  pripravili, da bi v štirih letih dejansko tudi lahko izpeljali. Kjer tega ni, pa
                  obstoječe občine ostanejo in se potem voli v te obstoječe občine, v svete in pa
                  župana v teh obstoječih občinah. In mislim, da ne vem, kako dolgi čas zaradi tega
                  ne bi bil potreben. Opozoril bi tudi na to, da so ponekod že bili izpeljani
                  referendumi za določitev novih občin. Mislim, da iz tega člena 102. izhaja, da
                  verjetno ti referendumi niso veljavni in da bodo morali biti ponovljeni. Če pa ni
                  tako, pa mislim, da bi bilo potem v razlagi zakona potrebno tudi to opredeliti.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Maks Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Spoštovano predsedstvo, spoštovani kolegi in kolegice! Stališče LDS-a izhaja
                  predvsem iz ugotovitev, da je reorganizacija lokalne samouprave proces, ki je zelo
                  kompleksen, zato mora biti dobro premišljen in izveden v natančno odmerjenih
                  korakih. Drugo izhodišče je predvsem to, da pač kot naša liberalna politika gleda
                  na državo kot neko nujno zlo, država, pa če je še taka, se reče slaba, vendar pa,
                  če jo že imamo kot nujno zlo, morajo pa biti zadeve tako urejene, da ima čim manj
                  negativnih učinkov na prebivalstvo. Glede na to, so naši globalni pogledi precej
                  usmerjeni v to, da vidimo pač primerno osnovo, generalno, v dikcijah tega
                  predloga. Predvsem pa izpostavljamo problem centralizacije, decentralizacije. In
                  sicer v tem smislu pač, da opredelitev do pokrajin in oblikovanje teh pokrajin
                  bistveno vpliva na razreševanje problema centralizacije decentralizacije. Ker smo
                  močno usmerjeni k procesom decentralizacije, smo za to, da se uvede dvostopenjska
                  lokalna samouprava z bolj definiranimi tudi načeli in pa nalogami, predvsem
                  nalogami pokrajin.</p>
               <p>Razmišljamo tudi bolj v to smer, recimo, tu so pač dileme izpostavljene predvsem
                  pri pokrajini. Pokrajine se pokrivajo z upravnimi okraji, z vidika organizacije in
                  najrazličnejših pristopov, dejavnikov, delovanja nekega sklenjenega delovanja,
                  teži nekaj k temu. Vendar je pa popolnoma ločena zadeva, recimo bistvo
                  funkcioniranja lokalne samouprave in pa države kot take. In zato izhajamo, tako,
                  kot je to v ustavi tudi predvideno, iz tega, da ljudje združujejo svoje interese
                  na višji ravni. Zaradi tega računamo, da so te lokalne samoupravne enote višjega
                  ranga lahko tudi relativne oziroma fleksibilne enote. To je razmišljanje. Čas bo
                  sedaj pokazal s strokovnega stališča, z evolucijskega stališča in pa iz sedanjih
                  potreb, v kakšno obliko bi se splačalo vložiti največ truda.</p>
               <p>Kar se tiče časovnega roka, je naše stališče pač tako, glede na to, da izhajamo iz
                  tega, da je to zelo kompleksen proces, zagovarjamo daljše obdobje. Zagovarjamo to,
                  da bi se zadeva temeljito pripravila in da bi te spremembe lahko temeljito
                  izvajali. To bi trajalo približno dve leti. Torej smo za takšen način, predvsem,
                  da ne bi bile volitve že hkrati začetek oziroma pogoj za že preoblikovane občine,
                  ampak da bi bile pač pogoj za nadaljnjo funkcioniranje, prehodno funkcioniranje in
                  potem, da bi se lahko skladno in temeljito lotili tega kompleksnega in težkega
                  procesa.</p>
               <p>Kar se tiče financiranja, se strinjamo z izhodišči, ki so bila danes že tudi
                  izrečena tukaj in predlagana in jih tudi podpiramo. Zagovarjamo seveda čimvečjo
                  avtonomijo občin in zato bomo tudi delovali v to smer, da bo to financiranje med
                  državo in občino čim bolj usklajeno.</p>
               <p>Kar se tiče samih volitev župana, smo za direktne volitve. Mislim, da smo posredne
                  volitve v tem mutacijskem obdobju, npr. 45-tih let, že preizkusili in smo videli
                  učinke takšnega načina volitev; bilo je več negativnih kot pozitivnih učinkov na
                  tem področju. Z vidika demokratizacije na tem področju mislimo, da je to večja
                  kvaliteta - prav na tem nivoju, na tem najnižjem nivoju, pri občinah, da župana
                  volimo direktno in tudi zagovarjamo takšen način volitev. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o tej točki dnevnega reda? Gospod Miran Potrč
                  in nato še gospod Žaro Pregelj.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Verjetno bo še priložnost, toda ker ne vem, kakšna bo odločitev, ali
                  bomo takoj ali kasneje pristopili tudi k predlaganim amandmajem k stališčem, bi
                  povedal samo nekaj stvari.</p>
               <p>Dobili smo več predlogov, razumljivo; razumljivo posameznih poslancev; težko
                  rečem, da razumljivo tudi s podpisom poslanskih skupin, zlasti, ker sem imel iz
                  vseh uvodnih obrazložitev le vtis, da je o zakonu in stališčih dosežen večinski
                  konsenz v sami komisiji. Bi pa prav v zvezi s predlogom amandmajev poslanskih
                  skupin zelo na kratko opozoril na štiri stvari in predlagal, da o njih
                  razmišljamo; če bodo pa konkretne razprave, se bom javil k vsaki od teh.</p>
               <p>Prvo, o čemer ves čas razpravljamo, je, ali kriteriji za občine da ali ne. Tu je
                  predlog - nobenih. Opozarjam na alternativo, o kateri doslej ni nihče razmišljal,
                  pa se zdi meni tako z vidika samostojnosti državljanov za ustanavljanje občin, kot
                  z vidika poštenosti države do njih, ali bodo ali ne in pod kakšnimi pogoji občine
                  ustanovili - je ta, da najbrž država mora povedati, katere kriterije bo
                  uporabljala, ko bo dopolnilno financirala občine. Če kdo misli, da bo kdorkoli
                  lahko ustanovil občino in da bo država vsako občino, z vsemi njenimi funkcijami,
                  kompletno financirala, potem v redu, pač tako misli. Ampak, ne verjamem, da bo ta
                  državni zbor sprejemal take odločitve; ne verjamem! Pa ne samo zaradi <stage xml:id="Redna-11-1993-07-29.stage46">(da
                     rečem bolj za šalo)</stage> gospoda Kopača, ki nas bo na to opozoril, pa še
                  koga, ampak zato, ker to ni realno, ker to ni mogoče. In sedaj reči: nič ni
                  kdorkoli želi, se ustanovi in država bo vse financirala - ni res. Če pa jim
                  vnaprej ne povemo, da nekateri kriteriji za financiranje bodo, potem pa mi, ko
                  sprejemamo zakon, zavajamo ljudi. In bomo rekli: vi se kar ustanovite, zato ker
                  pravi ustava, da se lahko brez kriterijev ustanavljate - potem boste pa videli,
                  kaj bo. Občino boste imeli, ampak živeti ne boste mogli. Kaj bomo pa imeli od
                  tega? Najbrž bomo napravili, kar ne bo nikomur koristilo, najmanj pa želji, da bi
                  se lokalna samouprava razvila.</p>
               <p>Sem za to, da resno razmišljamo, kaj naj država v zakon o lokalni samoupravi
                  predvidi kot nek okvir, ki zagotavlja samoupravnost, demokratičnost, demokratične
                  postopke, način odločanja in da tega ni preveč. Ampak reči, da so vse norme, ki
                  jih zakon predpisuje, dispozitivne, tega pa ne razumem. Ker potem pač ne
                  predpišimo zakona; potem se sedaj odločimo, da zakona ni. Zakaj pisati zakon, če
                  je vse dispozitivno? - Tako je, gospod Rupel! Vidim, da se tudi vi sprašujete in
                  me veseli, da enkrat podobno misliva! - Potem naj pač vsak reče, da bo naredil,
                  kar želi. Preprosto ne razumem, zakaj potem pisati zakon.</p>
               <p>Tretja stvar. Vprašanje financiranja pokrajin. Mogoče je razpravljati o tem, da je
                  v tem zakonu za nekatere preveč prisotna želja pokrajine postaviti, kot, bi rekel,
                  neko obliko, ki malo več kot napotuje povezovanje občin. Mislim, da bi bilo to
                  dobro. Ampak razumem druge, ki mislijo drugače. Ampak hkrati ne napotiti pri
                  razdruževanju občin tudi državo na obveznost razmišljanja, katere funkcije bo
                  morala prenašati na pokrajine, če pokrajine bodo, ki so takšne, da jih bo
                  prenašala in da jih bo potem tudi financirala, pa nima nobenega smisla. Kakšen je
                  interes povezovanja, če bo prišlo do tega, samo da se bodo občinske funkcije
                  skupaj opravljale, ne pa, da bo pokrajina opravljala tudi del funkcij, ki jih bo
                  država prenesla na pokrajine. In če ne bomo o tem nič rekli, bodo stvari takšne,
                  da realno za to ni nobenih možnosti in to na druga vrata pomeni, da bomo
                  zagotovili, da pač pokrajin ne bo.</p>
               <p>In zadnje. Malo je, ali pa premalo je bilo pri zakonu o upravi opozorjeno, da je
                  pravzaprav zakon o upravi pisan tako, da se bodo upravne funkcije v celoti s
                  sprejemom zakon prenesle na državo, lokalni samoupravi pa bomo vrnili, ko se bo
                  eventualno organizirala. In zdaj, če je to res tako in tako v zakonu piše, teh
                  opozoril, da je to slabo, pa ni bilo kaj veliko, zdaj predlagati, da se izvršijo
                  volitve v nove občine in čakati na to, kdaj bo vsa zakonodaja sprejeta in
                  dovoliti, da se v vsaki občini izvajajo referendumi, pri tem pa ne sprejeti neke
                  realnosti, da v mnogih občinah, konkretni problemi funkcioniranja obstajajo, se mi
                  zdi pristop, ki ga ne razumem. O vseh teh stvareh sem govoril zato, ker se mi zdi,
                  da bi bilo treba o vsaki od teh stvari zelo zelo temeljito razmisliti, razen, če
                  morda, upam da ne bom žalil, ampak želim biti zelo jasen, so koncepti tako zelo
                  različni, da si jih vsak zelo različno predstavlja, ali pa je želja nekaterih, da
                  bi sicer zakon o lokalni samoupravi sprejeli, da bi pa v resnici še dolgo časa ne
                  imeli lokalne samouprave, ampak bi imeli čim bolj močno centralizirano državo. Za
                  to pa nisem. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj, za njim bo na vrsti dr. Ciril
                  Ribičič.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Zakon, ki je pred nami, je v svoji naravi zelo dvoličen. Lahko bi
                  rekli, da so nekatera načela oziroma nekatere rešitve v zakonu tako zastavljene,
                  kot da imajo željo za spremembo določenih ustavnih določil, ki se nanašajo na
                  lokalno samoupravo. V tem zakonu vidim spopad med dvema temeljnima nasprotjema. In
                  sicer, na eni strani princip referendumske odločitve na najširši možni ravni
                  prebivalcev določenega območja, na drugi strani pa interesi nekaterih - ne vem,
                  kako bi jih opredelil - ali upravnih, ali sedaj občinskih vodilnih struktur, ali
                  kako drugače oblikovanih skupin, ki želijo preko parlamenta, preko Državnega
                  zbora, s pomočjo zakona postaviti določene omejitve tej bodoči lokalni samoupravi
                  na dokaj značilen, v preteklosti dobro poznan način z razglasitvijo zakona, ki
                  velja za vso državo, z razglasitvijo določenega kalupa, po katerem se je treba
                  potem obnašati. Prav zaradi tega menim, da bo pri tem zakonu še veliko razprav,
                  veliko dilem, kajti kakorkoli se oddaljujemo od koncepta, ki je objavljen oziroma,
                  ki smo ga sprejeli s sprejetjem ustave, kakorkoli sodelujemo, kršimo ustavo in s
                  tem na novo odpiramo ustavne rešitve.</p>
               <p>Bistvo vseh nesporazumov oziroma nasprotnih mnenj vidim v določitvah tega zakona,
                  ki ustanavljajo občino. Malenkostne spremembe v dikciji so že lahko prejudic. Tako
                  predlagam, da se v vseh določilih tako v 2. členu, 4. pa tudi v 8. členu, in še v
                  nadaljnih členih, povsod, kjer so določila, ki postavljajo oziroma opredeljujejo
                  ustanovitev občine ali pa širše lokalne skupnosti, da se striktno uveljavlja na
                  podlagi referendumske volje tistega področja, ali krajevne skupnosti ali naselja,
                  pač tako kot je opredeljeno.</p>
               <p>Menim, da je vedno temeljna referendumska volja posameznega območja. Zelo
                  problematična je tudi opredelitev širše lokalne skupnosti oziroma v tem zakonu se
                  jo kar imenuje pokrajina. Menim, da je to premalo, da mora biti poglavje, ki
                  opredeljuje pokrajine, hkrati tudi opredeljeno kot poglavje, ki opredeljuje širše
                  lokalne skupnosti. Ostajam na stališču, da je lahko širša lokalna skupnost tudi
                  manjša, kot je ta zgodovinska slovenska pokrajina. Treba je biti življenjski in
                  razumeti potrebe določenih občin, da se bodo združevale tudi v manjše pokrajine,
                  ki jih bomo morali pač nekako drugače imenovati.</p>
               <p>Posebno zanimiva so določila 8. člena, ki so v 1. odstavku popolnoma preprosto
                  razumljiva, da gre za sodelovanje občin, več občin na različnih področjih pri
                  oblikovanju skupnih organov, organizacij, služb in podobno. Toda, drugi odstavek
                  pa daje občinam določeno mednarodno dimenzijo, ki jo, v kolikor jo beremo s
                  pristojnostmi iz 1. odstavka, postavijo na čudno raven. Dobesedno lahko razumemo,
                  da se lahko določene občine povezujejo in oblikujejo skupne organe za opravljanje
                  skupnih zadev z občinami iz drugih držav. To je pa poglavje, ki presega ustavno
                  materijo. Zato predlagam, da se ta člen oblikuje popolnoma novo. Da se loči 1.
                  odstavek od 2., tako da se 2. odstavek oblikuje v samostojen člen in da se v tem
                  členu točno pove, kako si zamišljamo to mednarodno sodelovanje. Ni sporno, prav
                  je, da lokalne skupnosti, občine in širše lokalne skupnosti sodelujejo z
                  mednarodnimi organizacijami v lokalni skupnosti, tudi pravilno je, da obmejne
                  lokalne skupnosti sodelujejo z lokalnimi skupnostmi iz sosednje države, to je v
                  smislu dobrososedskih odnosov pomembno, natančneje pa je treba opredeliti, na
                  kakšnem nivoju. Menim, da je večinoma teh stikov na deklarativni ravni, v smislu
                  prijateljskih neposrednih stikov najširših nivojev prebivalstva ali pa občanov.
                  Vsekakor pa, kadar bi prišlo do ustanavljanja posebnih posvetovalnih oziroma celo
                  upravnih organov, je potrebno zadevo obravnavati nekoliko drugače. Na obalnem delu
                  je že obstajala v preteklosti s sosednjimi občinami nekakšna konzulta, obalno
                  kraška konzulta, se je temu reklo, ki sicer nikoli ni popolnoma zaživela. Bila je
                  plod sicer določenih političnih trenutkov. Zanimiva zadeva je vsekakor sodelovanje
                  na določenem, regionalno sklenjenem prostoru, geografsko sklenjenem prostoru, ki
                  ga pa loči državna meja. Toda potrebno ga je tudi tako zastaviti v tem zakonu, da
                  bo v skladu z ustavo. To kar je zdaj, ni prava rešitev.</p>
               <p>Obstaja še več takih manjših dilem. Tako je tudi opredelitev, da lahko Državni
                  zbor pri ustanavljanju oziroma pri sprejemu zakona, ki bo ustanovil občino, lahko
                  v nasprotju z referendumsko odločitvijo drugače postavi mejo občine oziroma določi
                  njeno sestavo. Menim, da tak odstavek v tem zakonu ne more obstajati. Ustava te
                  možnosti Državnemu zboru ne daje. Obstajajo še različne manjše spremembe, ki bi
                  jih predlagal, jasno, v drugi obravnavi. Pri občinah, ki bodo imele poseben
                  status, bi kazalo posebej opredeliti za vsak tak status. Ali na podlagi gorskih
                  občin ali obmejnih ali narodnostno mešanih, da je v tem zakonu posebej
                  opredeljeno, kako si to zakonodajalec oziroma predlagatelj predstavlja. Pač, da se
                  ve, v kakšnem obsegu, za kakšne namene. Če zaključim, še enkrat predlagam, da se
                  pri ustanavljanju občin in širših lokalnih skupnosti striktno upošteva
                  referendumska volja. Torej tudi za vzpostavo pokrajine je potrebno razpisati
                  referendum v vseh občinah. Nikakor to ne more biti odločitev samo občinskih
                  svetov. Ali pa odločitev celo županov, kot je to nekdo prej nekoliko karikirano
                  izjavil. Tako za sedaj. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ribičič se je želel javiti, ker je mislil, da je že konec
                  razprave, kot zastopnik predlagatelja stališč in sklepov. Zato je še pred njim na
                  vrsti gospa Breda Pečan, za njo pa gospod Ciril Pucko. Takoj, prosim, seveda se
                  da.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi samo repliciral na dve tezi, ki sta se pojavili glede na stališča, ki sem
                  jih tudi jaz zagovarjal. Prvič, stališče glede kriterijev oziroma obveznosti ali
                  neobveznosti kriterijev, ki naj bi nekako omejevali pravico ljudi, da se odločijo,
                  pač po svoji volji, za novo občino. Mislim, da gre tukaj za hudo in veliko
                  nezaupanje v razsodnost ljudi. Če bo ljudem jasno, kaj naj bi nova občina vsaj v
                  glavnem počela, s kakšnimi sredstvi in viri bo razpolagala, sem prepričan, da v
                  Sloveniji, zlasti bom pa rekel, sedaj na podeželju so ljudje tako presodni in tako
                  previdni, da se bodo prej odločali celo proti svojim, bi rekel, svojim običajem.
                  Proti svojim emocionalnim in takim razpoloženjem, zato da si bodo zagotovili
                  določene stvari, kot pa v skladu s tem. Kar zadeva mesta, je pa tako ali tako
                  jasno, kako je. Tam se pač ve, da so mesta, da je ena občina. In problem je samo
                  teritorij. Kaj je sedaj teritorij mesta. Tako, da vse to zavzemanje za to, da je
                  potrebno preprečiti ljudem, da bi se narobe odločili, da ne bi nepremišljeno
                  ravnali, me malo spominja na stare čase, ko se je tako dobro vedelo, kaj ljudstvo
                  hoče, da se je vse to moralo predpisati, kaj ljudstvo hoče.</p>
               <p>In druga stvar, glede skrbi za financiranje pokrajin. Bojim se, da gre za nekaj
                  drugega. Meni se zdi, da je logično, da tisti, ki se je prostovoljno združujejo v
                  pokrajino, če imajo interes, da se združijo v pokrajino, da bodo poskrbeli tudi za
                  to, da bo ta pokrajina lahko funkcionirala. In da bodo znali oceniti, kaj je
                  potrebno, da bo pokrajina funkcionirala. Če bo država nanjo prenesla določene
                  pristojnosti, kot smo prej rekli, je pa država dolžna zagotoviti sredstva, da bo
                  pokrajina lahko te pristojnosti izvrševala. Zato mislim, da je v tej želji, da se
                  zagotovi nek fiksen način financiranja pokrajine, nekaj drugega. In sicer bom
                  povedal, česa se bojim. Bojim se, da gre za to, da bi nekako prišli pravzaprav do
                  tega, da bi z določbami o financiranju pokrajin in financiranju občin ali
                  postavili tako vabljive, bom rekel, kriterije za financiranje pokrajin, in manj
                  vabljive za financiranje občin, da bi občine pravzaprav prisilili, da se morajo
                  združiti, če to v resnici hočejo ali ne, ker bo drugače problem funkcioniranja.
                  Moram ponovno povedati, po ustavi so pač pokrajine prostovoljne asociacije občin.
                  In tisti, ki se bodo v te prostovoljne asociacije združili, če to željo in smisel
                  imajo, vidijo v tem, bodo verjetno poskrbeli tudi za to, da bo ta pokrajina lahko
                  živela. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospe in gospodje, ura je že zelo blizu drugi uri, ko bomo prekinili
                  razpravo. Predlagam, da sedaj prekinemo razpravo pri 19. točki dnevnega reda, da
                  sprejmem sklep, ki ga bom predlagal. In da potem izglasujemo tisto, kar nam je
                  ostalo še iz 18. točke dnevnega reda. Sicer bomo ponovno izgubili kontakt s tisto
                  točko in bomo morda celo po nepotrebnem kasneje ponovno odpirali razpravo o tem.
                  Tako, da predlagam, da najprej sprejmemo, torej razpravljamo in potem sprejmemo
                  naslednji sklep v skladu s 184. členom novega poslovnika, 3 odstavek. Gre za
                  stališča in sklepe, ta odstavek pravi, da Državni zbor o teh stališčih in sklepih
                  glasuje po postopku, ki velja za glasovanje o amandmajih k predlogu zakona. In v
                  zvezi s 191. členom, 4. odstavek, ki se nanaša prav na to vlaganje amandmajev v
                  primeru, ko jih vloži najmanj 10 poslancev. Mi smo prejeli amandmaje, v katerem so
                  podpisane poslanske skupine, v vsakem primeru pa vrsta poslank in poslancev. To
                  seveda pomeni, da lahko Državni zbor sprejme sklep, ki ga omenjajo zadnji trije
                  odstavki 191. člena in sicer: "Državni zbor zahteva, da se matično delovno telo
                  sestane in pripravi za Državni zbor mnenje o amandmajih na svoja stališča in
                  sklepe k predlogu zakona o lokalni samoupravi in jih predloži Državnemu zboru do
                  začetka jutrišnjega zasedanja. Takrat bi tudi nadaljevali z razpravo. Ta predlog
                  sklepa dajem v razpravo. Prosim, gospa Jana Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Samo kratko pojasnilo. Pri amandmajih k predlogu stališč in sklepov k predlogu
                  tega zakona je prišlo do napake, in sicer je ta predlog podpisala skupina
                  poslancev, kot je navedeno na zadnji strani in ne kot poslanska skupina, da ne bi
                  to dojeli kot kakšno koalicijo. Tako da namesto podpisa na zadnji strani SKD Nace
                  Polajnar, popravite, prosim, na Jana Primožič, kot zastopnica teh interesov v naši
                  poslanski skupini. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da to sprejmemo na znanje. S tem se spremeni glava, kjer piše
                  poslanske skupine in pa podpis, ki je omenjen. Želi kdo razpravljati o predloženem
                  sklepu? Želi gospod dr. Ciril Ribičič komentirati predloženi sklep, ima kakšno
                  pripombo? <stage xml:id="Redna-11-1993-07-29.stage47">(Ne.)</stage> Kdaj se bo sestala komisija, bo sporočil torej njen
                  predsednik, vsekakor pa mora delo opraviti, v primeru, da sprejmemo ta sklep, do
                  začetka jutrišnjega zasedanja. Želi še kdo razpravljati o tem sklepu? V kolikor
                  ne, ga dajem na glasovanje.</p>
               <p>Prosim, ugotovimo sklepčnost. <stage xml:id="Redna-11-1993-07-29.stage48">(58 prisotnih.)</stage></p>
               <p>Kdo je za? <stage xml:id="Redna-11-1993-07-29.stage49">(50 poslancev.)</stage> Je kdo proti? <stage xml:id="Redna-11-1993-07-29.stage50">(2
                     poslanca.)</stage></p>
               <p>Ugotavljam, da smo ta sklep sprejeli.</p>
               <p>Preden odredim odmor, se vračamo k <title>18. TOČKI DNEVNEGA REDA</title>, in
                  sicer k <title>SPREJEMANJU STALIŠČ IN SKLEPOV</title>.</p>
               <p>Počakali smo, da dobimo kompletno gradivo. Najprej bi glasovali o predlogu
                  dodatnih sklepov k stališčem in sklepom, ki jih je predložil gospod Tone Peršak.
                  Mislim, da ste vsi dobili razmnožene. To pomeni, da ni potrebe, da jih ponovno
                  berem. Če ni drugačnega predloga, predlagam, da opravimo razpravo o vseh treh
                  skupaj. Želi kdo razpravljati o teh predlogih dodatnih sklepov. Prosim, gospod
                  Maks Sušek, izvolite.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Stališče skupine LDS-a: opredelili bi se za drugi in tretji sklep, za prvega se pa
                  ne moremo. Se ne strinjamo z njim, se ne identificiramo in bomo glasovali proti.
                  Predvsem zato, kot sem že prej omenil, da smo pristaši tega, da se temeljiteje
                  pripravimo na to odločitev. In v tej zvezi je tudi komisija izoblikovala predlog,
                  da bi strokovna skupina izdelala alternativni predlog - torej nekako posledice
                  prve variante, daljše preobrazbe, in te krajše preobrazbe. Ker je prišlo do nove
                  situacije s tem, da je omogočen npr. tudi podaljšan mandat in se vidi možnost
                  racionalnega pristopa tudi na tak način, vendar pa to še ni dovolj dodelano. In
                  zato naša skupina ne more glasovati za 1. točko, tako da mi potem ne moremo
                  glasovati skupaj <gap n="..."/> <stage xml:id="Redna-11-1993-07-29.stage51">(PREDSEDUJOČI: Saj glasovali ne bomo skupaj, samo
                     razpravo predlagam, da opravimo skupaj.)</stage> Da, v redu.</p>
               <p>Torej mi podpiramo 2. in 3. točko, 1. točke pa ne.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Ne bi želel biti poučen ali kaj podobnega, ampak rad bi opozoril na nekaj -
                  najprej to, kar sem že prej povedal. Če ne bo prišlo do prevzema <stage xml:id="Redna-11-1993-07-29.stage52">(kot je
                     napisano v tem zakonu)</stage> upravnih oziroma državno-upravnih zadev z občin
                  na organe državne uprave, ne bo mogoče začeti izvajati reforme lokalne samouprave.
                  Kajti izvajati reformo lokalne samouprave in iti na te, predvidoma majhne občine -
                  npr. v občini Radlje, ki jo gospod Sušek zelo dobro pozna, menda predvidevajo
                  štiri ali pet prihodnjih občin - ob vseh teh zadregah, ki bodo gotovo spremljale
                  to, s sedanjimi pristojnostmi in nalogami občine, je po moje nesmisel. Tisti, ki
                  nasprotuje temu, da se ta prevzem prej zgodi, nasprotuje dejansko reformi lokalne
                  samouprave - vsaj v določenem času. To nam mora biti jasno.</p>
               <p>Druga stvar. Vem za to željo - in jo na nek način podpiram - da se z ustavnim
                  zakonom podaljša rok za uskladitev vse zakonodaje z ustavo; da bi se ta rok
                  prenesel od 31.12. letos na 31.12.1994. Vendar <stage xml:id="Redna-11-1993-07-29.stage53">(ponovno to
                     poudarjam)</stage> tudi če to naredimo na nekaterih področjih, tega ne moremo
                  narediti na področjih, kjer je to povezano z nekimi strukturalnimi spremembami v
                  družbi. Mi si pač podaljšujemo ta rok zato, ker vsi zakoni nedvomno ne bodo
                  sprejeti do 1. januarja naslednje leto. In poglejte: če tega sklepa oziroma te
                  orientacije ta zbor ne bo sprejel, potem smo si mi preprosto - po mojem mnenju -
                  te stvari podaljšali za en cel mandat. Kajti, to je vezano s proračunom - 1.
                  januar je začetek proračunskega leta, to pomeni, da smo najmanj za eno leto
                  prolongirali. Ali pa mi lahko za več kot eno leto podaljšamo mandat. sedanjim
                  skupščinam, tega ne vem; dvomim. Hočem reči, da je treba malo premisliti o
                  posledicah odločitve, da se ta stvar ne zgodi z začetkom novega proračunskega
                  leta.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za besedo se je javil gospod Žarko Pregelj. Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Podpiram prvi sklep, ko naj zakon predvidi prevzem opravljenih nalog
                  od občin s 1. januarjem. Menim, da je argumentacija gospoda Peršaka popolnoma
                  zadostna in upravičena. Medtem, ko za drugi sklep, ki govori, naj se jasneje
                  opredeli nadzor uprave nad zakonitostjo dela organov lokalne samouprave, in sicer
                  tako, da bo res omogočil preverjanje zakonitosti dela teh organov, opozarjam, da
                  gre tukaj za določen nesporazum. Uprava ima pravico nadzirati lokalno samoupravo
                  na podlagi 140. člena ustave, in sicer za tiste naloge, ki jih je prenesla na
                  lokalno samoupravo. Nadzor zakonitosti pa je opredeljen v 144. členu, kjer državni
                  organi nadzorujejo zakonitost, jasno, da pristojni organi. To so pa predvsem
                  sodišča in ustavna sodišča. Da ne bi tukaj bilo kakšnih nesporazumov, mislim, bi
                  bilo treba zadeve natančno opredeliti.</p>
               <p>S tretjim sklepom se deloma strinjam, kajti kakor je jasno, da naj bi bil ob tem
                  zakonu o državni upravi priložen tudi zakon o območjih upravnih okrajev, bi rad
                  opozoril na dejstvo, da bo zakon, ki bo sicer določal racionalna območja upravnih
                  organov, deloma tudi že prejudic za te tako imenovane širše lokalne skupnosti.
                  Zadnji sklep le deloma podpiram. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Tone Peršak, potem je na vrsti gospod Ivan
                  Oman.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Mislim, da prihaja zdaj do nesporazuma. Poglejte. Res gre za 144. člen. Jaz seveda
                  razumem, če pa narobe razumem, me pa mora o tem nekdo prepričati, da gre tu za
                  izvajanje in nadzor nad zakonitostjo odločitev organov lokalnih skupnosti na
                  tistih področjih, ki so njej dana v odločanje. Recimo, vemo, da bodo lokalne
                  skupnosti odločale na področju urejanja zemljišč in to bo urejal zakon generalno
                  in bo seveda ministrstvo, ki je za to pristojno kot upravni organ nekako
                  nadzorovalo, ali so vse odločitve organov lokalne skupnosti na tem področju
                  zakonite ali niso, ali pa je občina šla mimo zakona in sprejela neke odločitve.
                  Enako velja za ekološke zadeve itn. Po mojem mnenju gre prav za nadzor teh
                  upravnih organov, ne pa, recimo, policije ali ne vem kaj še. Razsoja pa seveda v
                  neki končni konsekvenci lahko tudi sodišče.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivan Oman se je javil k besedi.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Spoštovani! Podpiram predlog, ki ga je dal gospod Peršak, predvsem tega pod
                  številko ena. V drugega se ne spuščam. Tretji je pa seveda na prvega vezan, če naj
                  ta pod številko ena nekaj velja, potem je seveda tretji nekaj nujnega. Zato
                  predlagam, da podpremo vsaj ta dva, če že drugega ne.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! V tem zboru smo do zdaj že večkrat
                  govorili, da je praktično iz občin šla vsa uprava že v državo. Ne vem, kaj bi
                  sedaj morali iskati prehodno obdobje, če vemo, da to gre. Naj gre s 1. januarjem
                  1994 in če je to to, je tudi 2. člen, podpiram, tretji je pa normalno. Če je
                  prevzela država, naj okraje, ki so že znani tudi iz zgodovine, naj tam uredi in da
                  se bo tudi čimprej ločilo. S tem, ko mi upravo ločimo od samouprave, bomo tudi
                  lažje samoupravo organizirali in skrajšali čas za uvedbo samouprave. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati? <stage xml:id="Redna-11-1993-07-29.stage54">(Da.)</stage> Besedo ima gospod Miran
                  Potrč, nato Breda Pečan.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Sprejem prvega sklepa, ki ga predlaga gospod Peršak, za mene pomeni to, da od
                  1.1.1994 vse karkoli je danes v pristojnosti občin, upravlja država. In da imamo,
                  gospod Peršak najbrž ima dobro željo, zelo kratek rok, meseca ali pa dveh. Ampak
                  kljub temu, nek interregnum meseca ali dveh, od katerega naprej začnemo
                  razmišljati ali in kaj bo lokalna samouprava v bodočnosti imela. In to tako, da se
                  bo občina za vsak zakon sproti preko ustavnega sodišča kregala z državo, ali bo
                  kakšno pristojnost pridobila ali ne. To je posledica tega sklepa, zato bom proti
                  njemu.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Replika. Gospod Ivan Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Oprostite, mislim, da mora biti obratno. Naj država zahteva od ustavnega sodišča,
                  da odloči, da občina posega v višje pristojnosti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospa Breda Pečan, prosim.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala. Samo to bi povedala, da me te razprave s tem 1.1.1994 strašno spominjajo na
                  leto 1974 in ustanavljanje temeljnih organizacij združenega dela. Takrat je država
                  ukazala, da moramo razsuti slovensko gospodarstvo in mi smo ubogali in smo ga
                  razsuli.</p>
               <p>Mislim, da taki sklepi, kakor so predlagani tukaj, kakor je ta predlagan, da 1.
                  točka pelje v to, da bomo morali razsuti še to, kar naj bi lokalna samouprava
                  pomenila in bomo državi dali v roke vse to, kar si želimo v občinah sami
                  delati.</p>
               <p>To je končni rezultat takega sklepa. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Pregelj, prosim. Verjetno replika.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ne gre za sesuvanje lokalne samouprave, kajti lokalno samoupravo šele
                  postavljamo. Ta, ki je sedaj, je še vemo od kdaj in kako deluje. Delno je, delno
                  je ni. Delno je mešana državna uprava. Namen tega sklepa, ki ga je podal gospod
                  Peršak, je, da s 1.4., ko se bodo pričele te razne spremembe z referendumom in
                  tako naprej na lokalni samoupravi, da bo lahko tisti del sedanjih občin, ki so
                  imele naloge državne uprave, delal lahko nemoteno naprej. Samo to je bistvo tega.
                  Da pač ne bo odvisno delovanje državne uprave na nivoju občin od tega, koliko časa
                  se bodo vlekli postopki za ustanovitev novih občin. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Jana Primožič, prosim.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Podpiram 1. točko dodatnih sklepov z majhno korekcijo, in
                  sicer naj se glasi: <q>"Zakon naj predvidi prevzem upravnih nalog državne uprave od
                  občin s 1. januarjem"</q>, tako, da ne bi mogoče razumeli, da gre tukaj za upravne
                  naloge občin kot lokalnih skupnosti, ne vem pa kakšen strah je predviden s strani
                  nekaterih, ker jaz si predstavljam prenos upravnih nalog tako, da ljudje, ki
                  opravljajo te naloge pridejo s 1. januarjem pod pristojnost države in jih tudi
                  plačuje država. To pa v finančnih posledicah lepo že opredeljuje ta obrazložitev,
                  in sicer, po cenah junija 1992 znašajo ti stroški za osebne prejemke, amortizacijo
                  in materialne stroške, okrog 247 milijonov tolarjev mesečno. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi o teh treh sklepih? Ugotavljam da ne
                  in prehajam h glasovanju od sklepa do sklepa.</p>
               <p>Prvi sklep se glasi: <q>"Zakon naj predvidi prevzem upravnih nalog od občin s 1.
                  januarjem 1994"</q>.</p>
               <p>Gospa Jana Primožič, je to amandma?</p>
               <p>Amandma se glasi: <q>"upravnih nalog državne uprave"</q>, to se pravi predlog amandmaja
                  je<gap n="..."/> Potem se glasuje v celoti o tekstu: <q>"Zakon naj predvidi prevzem upravnih
                  nalog državne uprave od občin s 1. januarjem 1994"</q>.</p>
               <p>Prosim, ugotovimo sklepčnost? <stage xml:id="Redna-11-1993-07-29.stage55">(66 poslancev.)</stage></p>
               <p>Kdo je za? <stage xml:id="Redna-11-1993-07-29.stage56">(33 poslancev.)</stage> Kdo je proti? <stage xml:id="Redna-11-1993-07-29.stage57">(32
                     poslancev.)</stage></p>
               <p>Ugotavljam, da je bil ta sklep sprejet.</p>
               <p>Drugi sklep, nanj ni bilo amandmajev, imate pred seboj. Dajem ga na
                  glasovanje.</p>
               <p>Prosim, ugotovimo sklepčnost. <stage xml:id="Redna-11-1993-07-29.stage58">(66 poslancev.)</stage></p>
               <p>Kdo je za? <stage xml:id="Redna-11-1993-07-29.stage59">(35 poslancev.)</stage> Kdo je proti? <stage xml:id="Redna-11-1993-07-29.stage60">(19
                     poslancev.)</stage></p>
               <p>Ugotavljam, da je sklep sprejet.</p>
               <p>Tretji sklep prav tako ni dobil dodatnih amandmajev, zato ga dajem na glasovanje,
                  tako kot ste ga dobili z gradivom.</p>
               <p>Prosim, ugotovimo sklepčnost. <stage xml:id="Redna-11-1993-07-29.stage61">(68 poslancev.)</stage></p>
               <p>Kdo je za? <stage xml:id="Redna-11-1993-07-29.stage62">(52 poslancev.)</stage> Kdo je proti? <stage xml:id="Redna-11-1993-07-29.stage63">(6
                     poslancev.)</stage></p>
               <p>Ugotavljam, da so bili vsi trije dodatni sklepi sprejeti in prehajam k nadaljnjim
                  predlogom.</p>
               <p>Prehajam k dvema amandmajema, ki so jih vložili gospa Nada Skuk, gospod Izidor
                  Rejc in gospa Jana Primožič, in sicer prvega, da se sedanja 4. točka stališč in
                  sklepov spremeni tako, teh iz prvega poročila namreč, da se beseda <q>"sočasno"</q>
                  nadomesti z besedico <q>"usklajeno"</q>. Gre za tisti del teksta, ki pravi: <q>"Zakonodajna
                  postopka sprejemanja zakona o upravi in zakona o lokalni samoupravi naj se zaradi
                  vsebinske povezanosti opravita sočasno"</q>. Se pravi predlog amandmaja je, da se
                  besedica <q>"sočasno"</q> spremeni v besedico <q>"usklajeno"</q>. Želi kdo o tem predlogu
                  amandmaja razpravljati? Ugotavljam, da nihče in dajem ta amandma na
                  glasovanje.</p>
               <p>Prosim, ugotovimo sklepčnost. <stage xml:id="Redna-11-1993-07-29.stage64">(66 poslancev.)</stage></p>
               <p>Kdo je za? <stage xml:id="Redna-11-1993-07-29.stage65">(48 poslancev.)</stage> Kdo je proti? <stage xml:id="Redna-11-1993-07-29.stage66">(11
                     poslancev.)</stage></p>
               <p>Ugotavljam, da je bil ta sklep sprejet.</p>
               <p>Drugi amandma se glasi: Nova 5. točka stališč in sklepov se glasi: V 103. in 104.
                  členu je določeno, da določbe prejšnjega zakona o sistemu državne uprave prenehajo
                  veljati v roku, ki ga za začetek dela novih občin določi zakon, ki bo urejal
                  lokalno samoupravo. Predlog tega zakona tega roka nima določenega. Amandma je
                  umaknjen.</p>
               <p>S tem prehajamo še na druge amandmaje. Gospa Breda Pečan je iz mnenja Komisije za
                  lokalno samoupravo v svojem imenu vložila, če prav razumem, dodatne sklepe,
                  predlagam vam, da vzamete mnenje k predlogu za izdajo zakona o upravi, z osnutkom
                  zakona, kjer gospa Breda Pečan predlaga, da se besedilo pod točkami 1, 2 in 3 iz
                  tega mnenja sprejme. Prosim, ni označeno? Ali tudi 4 gospa Breda Pečan? 4 je bilo
                  že vključeno v stališče odbora, gospod Perič. Se pravi, gre za točke 1, 2 in 3.
                  Imate pred seboj to mnenje ali je potrebno, da ga berem? Se pravi, gre za predlog,
                  da se točke 1, 2 in 3 sprejmejo kot dodatni sklepi, s tem, da se besedilo
                  spremeni, tako da se v točki 1 osnutek seveda spremeni v predlog in da se podobno
                  v točki 3, povsod kjer se omenja osnutek zakona, besedilo spremeni tako, da se
                  govori o predlogu zakona v skladu z novim poslovnikom in njegovim zakonodajnim
                  postopkom, sicer pa ni predvidena nobena druga sprememba.</p>
               <p>Dalje, gospa Breda Pečan predlaga, da na drugi strani tega mnenja sprejmemo
                  dodatni sklep iz tega besedila, in sicer tako, da se glasi:</p>
               <p>"Državni zbor predlaga, da predlagatelj predloga zakona pripravi načrt časovnega
                  in organizacijskega poteka reorganizacije države uprave v Republiki Sloveniji tako
                  v občinah, kot na ravni države.</p>
               <p>Državni zbor hkrati meni, da je nesprejemljiv predviden načrt, ki izhaja iz
                  vsebine predloga zakona, po katerem bi se z zakonom prenesle dosedanje
                  pristojnosti občin na državne organe. V naslednji fazi bi se pa po vsej
                  verjetnosti le del teh pristojnosti vrnil občinam."</p>
               <p>Dajem ta predlog dodatnih sklepov in stališč v razpravo. Kdo želi o tem
                  razpravljati. Gospod Žarko Pregelj, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Če prav razumem, gre za del sklepov Komisije za lokalno samoupravo, ki
                  v bistvu, v kolikor jih zdaj sprejmemo, nekoliko, ali pa ponekod celo v celoti
                  spreminja že sprejete odločitve.</p>
               <p>Predlagam, da predsedujoči ugotovi, koliko so ti sklepi v nasprotju z že
                  sprejetimi sklepi. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Predlagam, da to ugotovi razprava, ker nisem pooblaščen, da ugotavljam istovetnost
                  ali neistovetnost sklepov, razen, če bi se sklep glasil direktno nesprotno od
                  tistega, ki smo ga že sprejeli. Bom pa vsak sklep še enkrat prebral, preden bomo o
                  njem glasovali in bomo tudi o teh sklepih glasovali o vsakem posebej. Želi še kdo
                  sodelovati v razpravi? <stage xml:id="Redna-11-1993-07-29.stage67">(Ne.)</stage></p>
               <p>Predlagam, da preidemo h glasovanju, bomo končali glasovanje o tej točki dnevnega
                  reda, se opravičujem, da boste malo kasneje prišli do kosila, ampak sicer bi se
                  ponovno kadarkoli bi nadaljevali, še več zatikali, ker bi pozabili, za kaj
                  gre.</p>
               <p>Dajem na glasovanje prvi predlog sklepa.</p>
               <p><q>"Predlog zakona določa, da se bodo upravni okraji ustanovili s posebnim zakonom,
                  vendar njihovega nastanka časovno ne opredeljuje. Nejasna sta tudi njihova sestava
                  in tudi način delovanja."</q></p>
               <p>Ugotovimo sklepčnost! <stage xml:id="Redna-11-1993-07-29.stage68">(63 prisotnih.)</stage></p>
               <p>Kdo je za? <stage xml:id="Redna-11-1993-07-29.stage69">(25 poslancev.)</stage> Je kdo proti? <stage xml:id="Redna-11-1993-07-29.stage70">(37
                     poslancev.)</stage></p>
               <p>Ugotavljam, da sklep ni sprejet.</p>
               <p>Drugi sklep ni spremenjen, predlagam, da ga ne berem, če imate pred seboj gradivo.
                  Dajem na glasovanje drugi sklep.</p>
               <p>Ugotovimo sklepčnost! <stage xml:id="Redna-11-1993-07-29.stage71">(64 prisotnih.)</stage></p>
               <p>Kdo je za? <stage xml:id="Redna-11-1993-07-29.stage72">(25 poslancev.)</stage> Je kdo proti? <stage xml:id="Redna-11-1993-07-29.stage73">(37
                     poslancev.)</stage></p>
               <p>Ugotavljam, da sklep ni sprejet.</p>
               <p>Tudi tretjega sklepa ne bom bral, spremembe pa so samo, da se osnutek povsod
                  spremeni v predlog.</p>
               <p>Ugotovimo sklepčnost! <stage xml:id="Redna-11-1993-07-29.stage74">(62 prisotnih.)</stage></p>
               <p>Kdo je za? <stage xml:id="Redna-11-1993-07-29.stage75">(22 poslancev.)</stage> Je kdo proti? <stage xml:id="Redna-11-1993-07-29.stage76">(32
                     poslancev.)</stage></p>
               <p>Na drugi strani gradiva je sklep:</p>
               <p><q>"Državni zbor predlaga, da predlagatelj predloga zakona pripravi načrt časovnega
                  in organizacijskega poteka reorganizacije državne uprave v republiki Sloveniji
                  tako v občinah kot na ravni države."</q></p>
               <p>Ugotovimo sklepčnost! <stage xml:id="Redna-11-1993-07-29.stage77">(59 prisotnih.)</stage></p>
               <p>Kdo je za? <stage xml:id="Redna-11-1993-07-29.stage78">(31 poslancev.)</stage> Je kdo proti? <stage xml:id="Redna-11-1993-07-29.stage79">(29
                     poslancev.)</stage></p>
               <p>Ugotavljam, da je ta sklep sprejet.</p>
               <p>Naslednji, zadnji predlog sklepa se glasi:</p>
               <p>Je kakšna pripomba na glasovanje, število se ujema, ali je glasovalo več kot je
                  bilo prijavljenih k razpravi.</p>
               <p>Ponavljamo glasovanje o tem sklepu, prosim, da se vsi prijavite, ki mislite
                  glasovati o tem sklepu.</p>
               <p>Ugotovimo sklepčnost! <stage xml:id="Redna-11-1993-07-29.stage80">(62 prisotnih.)</stage></p>
               <p>Kdo je za? <stage xml:id="Redna-11-1993-07-29.stage81">(33 poslancev.)</stage> Je kdo proti? <stage xml:id="Redna-11-1993-07-29.stage82">(30
                     poslancev.)</stage></p>
               <p>Ugotavljam, da je sklep sprejet.</p>
               <p>Naslednji sklep, predlog stališča se glasi:</p>
               <p>"Državni zbor hkrati meni, daje nesprejemljiv predviden načrt, ki izhaja iz
                  vsebine predloga zakona, po katerem bi se z zakonom prenesle dosedanje
                  pristojnosti občin na državne organe, v naslednji fazi pa bi se po vseh
                  verjetnosti le del teh pristojnosti vrnil občinam.</p>
               <p>Ugotovimo sklepčnost! <stage xml:id="Redna-11-1993-07-29.stage83">(65 prisotnih.)</stage></p>
               <p>Kdo je za? <stage xml:id="Redna-11-1993-07-29.stage84">(30 poslancev.)</stage> Je kdo proti? <stage xml:id="Redna-11-1993-07-29.stage85">(30
                     poslancev.)</stage></p>
               <p>Ugotavljam, da sklep ni bil sprejet.</p>
               <p>Imamo samo še en dodaten sklep, in to sklep glede roka. Ta sklep se glasi:
                  <q>"Državni zbor bo predlog zakona v drugi obravnavi obravnaval, ko bo predlagatelj
                  predložil predlog zakona"</q>. <stage xml:id="Redna-11-1993-07-29.stage86">(reakcije v dvorani - se ne sliši)</stage></p>
               <p>Potem predlagam drugo besedilo, če je na to pripomba, in sicer: <q>"Državni zbor bo o
                  predlogu zakona razpravljal v drugi obravnavi, ko bo od Vlade prejel tako
                  popravljeno besedilo predloga zakona"</q>.</p>
               <p>Prosim, gospod Peršak. Če ima kdo konkreten predlog za rok, naj ga da, ampak
                  mislim, da v tem trenutku ne vem, če smo lahko - glede na to, da še nimamo
                  narejenega načrta do konca leta - tako decidirani.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Mislim naslednje: ali naj ta zbor določi rok, do kdaj naj se zakon predloži za
                  drugo obravnavo ali pa naj ne sprejema takih sklepov. Saj ne more prej
                  obravnavati, preden ga ne dobi.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ali imate konkreten predlog?</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Ja, imam. Imam predlog, da Državni zbor reče, da bo drugo obravnavo zakona opravil
                  v septembru in da nalaga Vladi, da ga pravočasno predloži za to obravnavo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Predlagam, da potem o tem roku, ki je predložen, glasujemo. Moramo pa povedati, da
                  v načrtu dela, ki smo ga prav danes obravnavali na kolegiju, tega predloga ni
                  bilo; rekli pa smo, da se lahko iz današnjega zasedanja Državnega zbora dodatne
                  točke uvrščajo na jesensko sejo.</p>
               <p>Predlagam torej, da glasujemo o predlogu sklepa, ki se glasi: "Državni zbor bo
                  predlog zakona v drugi obravnavi obravnaval na septembrski seji. Moram pa reči, da
                  je vprašanje, če lahko zadolžimo Vlado, da do takrat pripravi ta predlog.
                     <stage xml:id="Redna-11-1993-07-29.stage87">(reakcije v dvorani)</stage> Po moje je treba dodati: <q>"če bo pravočasno
                  prejel predlog zakona"</q>. Oprostite, potem ni bilo pravilno formulirano, kar je
                  gospod Peršak predložil.</p>
               <p>Gospod Peršak, ali predlagate, da zadolžimo Vlado, da do 27. avgusta predloži
                  predlog za drugo obravnavo? Dobro.</p>
               <p>Torej glasujemo o predlogu, da: <q>"Državni zbor zadolži Vlado Republike Slovenije,
                  da predloži predlog zakona za drugo obravnavo do 27. avgusta letošnjega leta"</q>.
                  Želi kdo razpravljati o tem predlogu? Gospod Jaša Zlobec, prosim.</p>
            </sp>
            <sp who="SDZ1:ZlobecJašaL.">
               <speaker>JAŠA L. ZLOBEC:</speaker>
               <p>Predlagam kolegu Peršaku, da umakne ta predlog, ker gre za predloge, ki so očitno
                  nezdružljivi z osnovnimi fizikalnimi zakonitostmi, zdravo pametjo in podobnimi
                  zadevami. Taki predlogi očitno kažejo samo na voljo, da se nagaja, zafrkava in
                  norčuje - ne samo iz Vlade, ampak tudi iz parlamenta. In če hoče Peršak ohraniti
                  svojo osebno integriteto in integriteto svoje poslanske skupine in integriteto
                  parlamenta, naj umakne ta predlog.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Peršak ima svoj odgovor in repliko na to.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Če bi gospod Jaša Zlobec zelo pozorno poslušal razpravo o zakonu, o katerem sedaj
                  glasujemo, bi vedel, da vsi predlogi zadevajo mogoče pet, šest členov v tem
                  zakonu, takem, kot je predložen. Gre za nekaj rokov, da se določijo in gre za neke
                  stvari, da se jasneje opredelijo. To dober uradnik v Ministrstvu za pravosodje -
                  kar pa mislim, da jih tam nekaj je - lahko naredi v treh dneh. Hvala lepa.
                     <stage xml:id="Redna-11-1993-07-29.stage88">(rahlo ploskanje)</stage></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Žaro Pregelj, prosim; potem pa še gospod Školč. Ali gre za repliko, gospod
                  Školč? Imate tudi vi repliko, gospod Pregelj? - Torej najprej gospod Pregelj in
                  nato gospod Školč.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Replika je na izvajanje gospoda Zlobca. Zgolj v dveh stavkih. Predlog gospoda
                  Peršaka je popolnoma v skladu s 186. členom poslovnika, kjer piše, da zbor določi
                  začetek druge obravnave.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če ne bi bil, bi že jaz posredoval. Gospod Školč, prosim.</p>
               <p>Gospod Školjč umika repliko. Predlagam, da o predlogu, ki ga je dal gospod Peršak,
                  če nima nihče več želje po razpravi, glasujemo.</p>
               <p>Ugotovimo sklepčnost! <stage xml:id="Redna-11-1993-07-29.stage89">(67 prisotnih.)</stage></p>
               <p>Kdo je za? <stage xml:id="Redna-11-1993-07-29.stage90">(32 poslancev.)</stage> Kdo je proti? <stage xml:id="Redna-11-1993-07-29.stage91">(34
                     poslancev.)</stage></p>
               <p>Ugotavljam, da ta sklep ni bil sprejet.</p>
               <p>To pomeni, da se moramo vrniti k prvotnemu predlogu, ki sem ga prebral: <q>"Državni
                  zbor bo predlog zakona v drugi obravnavi obravnaval, ko bo predlagatelj predložil
                  predlog zakona"</q>.</p>
               <p>Želi kdo razpravljati še o tem predlogu?</p>
               <p>Ugotovimo sklepčnost! <stage xml:id="Redna-11-1993-07-29.stage92">(64 prisotnih.)</stage></p>
               <p>Kdo je za? <stage xml:id="Redna-11-1993-07-29.stage93">(23 poslancev.)</stage> Kdo je proti? <stage xml:id="Redna-11-1993-07-29.stage94">(24
                     poslancev.)</stage></p>
               <p>Ugotavljam, da tudi ta sklep ni sprejet.</p>
               <p>To pomeni, da se je Državni zbor odločil, da ne bo opredelil roka.</p>
               <p>Ima kdo kakšen drugačen predlog?</p>
               <p>V tem primeru dajem na glasovanje tako sprejeta stališča in sklepe v celoti. Želi
                  še kdo razpravljati o teh stališčih in sklepih v celoti? <stage xml:id="Redna-11-1993-07-29.stage95">(medsebojna
                     posvetovanja)</stage></p>
               <p>Gospod dr. Ciril Ribičič ima proceduralno.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Jaz sem razumel poslovnik tako, da je prav, da Državni zbor določi rok za
                  naslednjo fazo in se mi zdi, da je to, kar je skupno stališče tistih, ki so bili
                  za hitrejši in daljši rok, to, da mora najpozneje do določenega roka Vlada to
                  predložiti. Zato bi predlagal, da to vključimo v sklepe, sicer so invalidni in
                  niso v skladu s poslovnikom.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod dr. Ribičič glasovali smo o dveh predlogih, ki sta merila natančno v to
                  smer. In iz glasovanja Državnega zbora je mogoče sklepati, da se ni mogel odločiti
                  o konkretnem roku.</p>
               <p>Drugega predloga v razpravi ni bilo. Ne vem, o čem naj še glasujemo.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Skrb za spoštovanje poslovnika seveda ni samo stvar posameznih poslancev, predvsem
                  vodstva Državnega zbora, in v interesu doslednega spoštovanja poslovnika sem se
                  oglasil, ker razumem, da ni stališče tega Državnega zbora, da naj ne določi roka,
                  ali pa da naj Vlada ne pripravi zakona, ampak so razlike v tem, kako hitro. Zaradi
                  tega sem menil, da bi bila rešitev, kjer bi rekli, da naj pripravi najkasneje do
                  določenega roka, da bi bila to rešitev, ki bi bila boljša, kot da zaradi razlik na
                  rok sploh ne določimo roka, čeprav to zahteva poslovnik.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ali želite, gospod dr. Ribičič, dati konkreten predlog tega roka, ali želite, da
                  prestavimo to točko dnevnega reda še naprej?</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Ne, moj predlog je, da se do tega opredeli vodstvo Državnega zbora.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Mislim, da ta predlog ni primeren in ni v skladu s poslovnikom.</p>
               <p>Gospod Žarko Pregelj se je tudi javil k besedi.</p>
               <p>Če se bodo ti zapleti nadaljevali, potem bom jaz na tej točki prekinil, ker nima
                  smisla, da ostanete brez kosila. Ob 16. uri imamo pa nadaljevanje.</p>
               <p>Gospod Žarko Pregelj bo še dobil besedo. Prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Če dovolite, sem hotel predlagati rok za začetek druge obravnave. Predlagam, da je
                  to 20. september. To bi pomenilo, da bi bila ta točka na programu potem na
                  oktobrski seji.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Na glasovanje dajem predlog, da se rok določi za oddajo zakona s strani
                  predlagatelja za 20.9., kar pomeni, da bo državni zbor obravnaval predlog zakona v
                  drugi obravnavi na svoji oktobrski seji. Želi kdo o tem predlogu razpravljati?</p>
               <p>Ugotovimo sklepčnost! <stage xml:id="Redna-11-1993-07-29.stage96">(65 prisotnih.)</stage></p>
               <p>Kdo je za? <stage xml:id="Redna-11-1993-07-29.stage97">(50 poslancev.)</stage> Kdo je proti? <stage xml:id="Redna-11-1993-07-29.stage98">(3
                     poslanci.)</stage></p>
               <p>Ugotavljam, da je bil ta predlog sprejet.</p>
               <p>Zdaj prehajamo h glasovanju o tako izoblikovanih stališčih in sklepih v
                  celoti.</p>
               <p>Prosim, ugotovimo sklepčnost! <stage xml:id="Redna-11-1993-07-29.stage99">(63 prisotnih.)</stage></p>
               <p>Kdo je za? <stage xml:id="Redna-11-1993-07-29.stage100">(55 poslancev.)</stage> Kdo je proti? <stage xml:id="Redna-11-1993-07-29.stage101">(21
                     poslancev.)</stage></p>
               <p>Ugotavljam, da so stališča in sklepi k 18. točki dnevnega reda sprejeti.</p>
               <p>Imamo pod to točko še kaj? S tem zaključujem 18. točko dnevnega reda in odrejam
                  odmor do 16. ure. Sejo bo takrat vodil kolega dr. Vladimir Topler.</p>
            </sp>
            <stage type="time">(Seja je bila prekinjena ob 14.23 uri in se je nadaljevala ob 16.05
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane poslanke, spoštovani poslanci, nadaljujemo sejo. Prosim, da na začetku
                  najprej ugotovimo sklepčnost. Prosim, da še enkrat ponovimo prisotnost. <stage xml:id="Redna-11-1993-07-29.stage103">(63
                     prisotnih poslancev.)</stage></p>
               <p>Ugotavljam, da je zbor sklepčen.</p>
               <p>Na začetku bi vas obvestil, da bo jutri ob 8. uri v sobi 217 zasedala Komisija za
                  lokalno samoupravo.</p>
               <p>Na zahtevo enajstih poslank in poslancev je Državni zbor včeraj odločil, da se
                  danes opravi <title>RAZPRAVA O ODGOVORU VLADE NA ZASTAVLJENA POSLANSKA VPRAšANJA V
                     ZVEZI Z ODKRITIM OROŽJEM V MARIBORU</title>.</p>
               <p>Danes ste na klop prejeli informacijo o odkritem orožju v Mariboru, ki jo je
                  sprejela Vlada na današnji seji. Gradivo ne nosi nobene oznake zaupnosti in tako
                  je seja javna. Če se bodo v razpravi postavila dodatna vprašanja, na katere dani
                  odgovori bi bili zaupne narave, poslance obveščam, da bo Vlada le-te posredovala v
                  pisni obliki.</p>
               <p>Pri razpravi o odgovoru Vlade na poslansko vprašanje ni predvideno, da bi zbor
                  sprejemal kakšne sklepe oziroma odločal. Če bi se izkazala potreba, da zbor tudi o
                  tem vprašanju odloča in tako omogoči razpravo vsem poslancem, bi morali to
                  problematiko uvrstiti na dnevni red naslednje seje, to je v septembru. Razprava je
                  omejena na predstavnika predlagateljev zahteve, predstavnika Vlade in predstavnike
                  poslanskih skupin. Razprava predstavnika predlagateljev zahteve lahko traja največ
                  15 minut, razprava predstavnika Vlade največ 10 minut, razprava predstavnikov
                  poslanskih skupin pa največ 5 minut.</p>
               <p>Odpiram razpravo. Besedo dajem predstavniku predlagateljev zahteve. Prosim, gospod
                  Toplak. Imate pooblastilo predlagateljev? Prosim.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala lepa. Glede na to, da poslanci predlagatelji niso utegnili prebrati
                  informacije, ki jo je predložila Vlada, bi predlagal desetminutno pavzo, mir za
                  branje gradiva.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Odrejam 10-minutni odmor.</p>
            </sp>
            <stage type="time">(Seja je bila prekinjena ob 16.09 uri in se je nadaljevala ob 16.19
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane poslanke, poslanci, nadaljujemo sejo. Prosim, da ponovno ugotovimo
                  sklepčnost Državnega zbora. <stage xml:id="Redna-11-1993-07-29.stage105">(64 prisotnih.)</stage></p>
               <p>Državni zbor je sklepčen.</p>
               <p>Dovolite mi še obvestilo, ker je več vprašanj, predlagam, da se ne držimo časovnih
                  omejitev do 15 minut, do 10 minut in do 5 minut, da bi lahko nekaj dlje časa
                  razpravljali. Hkrati pa vas pozivam, da razprave niso predolge. Besedo dajem
                  predstavniku predlagatelja zahteve. Gospod Toplak. Imate proceduralno, gospod
                  Zlobec? Prosim.</p>
            </sp>
            <sp who="SDZ1:ZlobecJašaL.">
               <speaker>JAŠA L. ZLOBEC:</speaker>
               <p>Seveda imam proceduralno vprašanje. Če v poslovniku piše, 15, 10, 5 minut, najbrž
                  ne more predsedujoči kar sam na lepe oči reči: no, veste kaj, ne bi se tega
                  držali, prosim vas, ne bodite predolgi.</p>
               <p>Prvič, niste niti povedali, ali je namesto 5 minut, 7 minut, ker lahko je namesto
                  5 minut 50 minut, pa se nekomu še vedno ne zdi, če hoče nekdo povedati Tihi don,
                  ali pa Vojno in mir, tudi 50 minut ne bo dovolj.</p>
               <p>Poleg tega, tudi zbor ima najbrž kaj o tem zdaj reči. Mislim, da so to zdaj zelo
                  važne stvari, ker če mi proceduralno, časovno, stvari, ki so v poslovniku, prav
                  zato časovno omejimo, da bi onemogočali takšne ali drugačne obstrukcije, najbrž ne
                  moremo prvikrat, ko se s tako stvarjo soočimo, imeti tak domačnostni pristop do
                  tega.</p>
               <p>Tako, da mislim, da te stvari kolega Topler, ne morejo biti na tak način.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Besedo dajem gospodu Toplaku.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala za besedo. Spoštovane poslanke, spoštovani poslanci!</p>
               <p>Poslanski klub SLS je v zvezi z poslanskim vprašanjem ter poslanskim vprašanjem
                  poslanca SDSS Jožeta Pučnika in z njegovim sopodpisom predlagal razširitev
                  dnevnega reda 11. seje Državnega zbora z novo točko - Poročilo Vlade o zadevi
                  orožja, odkritega na letališču v Mariboru.</p>
               <p>Predlog je bil obrazložen z utemeljitvijo, da ima odkritje orožja akutni
                  politični, pravni in gospodarski značaj domačega, nacionalnega in mednarodnega
                  pomena.</p>
               <p>Posamezni poslanci so zato od Vlade zahtevali poročilo ter komentar na članke v
                  časopisih.</p>
               <p>Poslanski klub SLS je naknadno, dne 28.7.1993, pod točko Vprašanja in pobude
                  poslancev zastavil Vladi še naslednja vprašanja ter zahteval odgovore. Prvič,
                  odgovornost šefa carinske službe za organizacijo in izvajanje nalog glede na to,
                  da naj bi orožje šlo mimo carinske kontrole. Drugič, odgovornost ministra za
                  finance, pod čigar resor sodi carinska služba za izvajanje nadzora in učinkovito
                  organizacijo službe v okviru ministrstva. Tretje, odgovornost Ministrstva za
                  promet, ki nadzira letališče kot javno službo. Četrto, odgovornost šefa VIS-a
                  oziroma SOVE za podrejene in izvajanje učinkovite kontrole nad delom službe in
                  delavcev. Peto, odgovornost Vlade kot celote za izvajanje kontrole nad vladno
                  službo VIS oziroma SOVA. In šesto, odgovornost nadrejenih oziroma drugih
                  predlagateljev za kadrovske predloge ter za izbiro odgovornih funkcionarjev oz.
                  delavcev, izvajalcev, to je <q>"kul"</q> krivda za izbiro. Delni ustni odgovor ministra
                  za finance v zvezi z drugim vprašanjem poslancev SLS ni zadovoljiv, saj ni dal
                  odgovora na druga, s tem povezana vprašanja. Če odmislimo posamezna ugibanja, ali
                  ne povsem preverjene dnevne informacije, je danes šteti za nesporno, da je bila
                  odkrita velika količina orožja, ki bi praktično odgovarjala osnovni oborožitvi
                  slovenske vojske, kar je tudi potrjeno v današnjem, relativno formalnem poročilu,
                  kar pomeni povzetek samo dnevnih, za nas dnevnih, novinarskih informacij.</p>
               <p>Drugič, da je orožje ležalo na letališču brez kontrole carine. Tretje, da je s
                  uskladiščenim orožjem in kontejnerji manipuliralo večje število ljudi. Četrto, da
                  sta osumljena kot neposredno soodgovorni osebi direktor letališča Kermavc in šef
                  VIS-a oziroma SOVE gospod Silvo Komar, prej odgovorna funkcionarja policije
                  oziroma družbeno-političnih organizacij pri ZKS. In dalje, da zadeva najdbe orožja
                  dobiva mednarodni značaj, sodni preiskovalni, kriminalistično policijski, vojaški,
                  finančni in zlasti politični.</p>
               <p>Poslanski klub SLS ocenjuje, da primer najdbe orožja na letališču v Mariboru v
                  taki količini, po tolikem času in na takem prostoru pod javno kontrolo razgalja
                  neučinkovitosti upravnoizvršilne oblasti v Republiki Sloveniji. To pa odpira nova
                  vprašanja. Prvič odpira vprašanje načelno politične narave glede efektivnosti
                  oblasti na teritoriju Republike Slovenije. Ve se, da je poleg teritorija,
                  določenega z mejami, prebivalstva, definiranega z državljanstvom, efektivna oblast
                  nad teritorijem in državljani bistveni konstitutivni element države, poslanski
                  klub SLS ocenjuje, da gre za očitno ogrožanje bistvenih konstitutivnih elementov
                  državnosti.</p>
               <p>Zelo konkretno vprašanje je tudi vprašanje kršenje prisege odgovornih
                  funkcionarjev glede varovanja pravnega in ustavnega reda.</p>
               <p>Druga vprašanja so praktična vprašanja odgovornosti, in to politične odgovornosti
                  nosilcev javnih političnih funkcij, povezana s primerom orožja na mariborskem
                  letališču, kar je smiselno zajeto v prej naštetih podvprašanjih. Pravne
                  odgovornosti in to kazenske, disciplinske, materialne za izvajanje dela oziroma za
                  opustitve.</p>
               <p>In končno, odgovornost tako imenovanega subjekta sankcije, to je odgovornost
                  kazenskega pregona in odgovornost drugih organov za nadzor nad delom
                  odgovarjajočih služb, kakor tudi za izvajanje dela zlasti policije in carine.</p>
               <p>Poslanski klub SLS ocenjuje, da je treba posebej proučiti delo odkritih in
                  prikritih nasprotnikov osamosvojitve, njihovo sodelovanje z omahljivci in z
                  mednarodnim kriminalom. Poslanski klub SLS ocenjuje, da okoliščine najdbe orožja
                  kažejo na aktivnost tajnih obveščevalnih služb, povezanih z mednarodnim
                  kriminalom, za to se terja popolno poročilo, učinkovito delo, osebna odgovornost
                  in ustrezno pravno ukrepanje.</p>
               <p>Poslanski klub ocenjuje tudi okoliščine, ki terjajo odprtje arhivov bivših tajnih
                  obveščevalnih služb, odgovornost Vlade in njenih ministrov. Konkretno poslanski
                  klub predlaga imenovanje posebne preiskovalne komisije Državnega zbora za primer
                  razkritja okoliščine, povezanih z odkritjem orožja na mariborskem letališču. Tudi
                  poročilo, ki je bilo danes pravkar razmnoženo in ki se je pravkar prečitalo, samo
                  potrjuje navedena stališča poslanskega kluba SLS. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Toplaku. Ker še ni 15 minut, ali želi še kdo od predstavnikov
                  predlagateljev besedo? Prosim, gospod Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Spoštovani člani vlade! Dobili smo nekatere
                  odgovore na ta vprašanja. Osebno se zahvaljujem za te podatke, ki so prišli, samo
                  moram povedati, da se hkrati zastavlja cela vrsta drugih vprašanj. Prvo vprašanje,
                  zelo splošno izrečeno, je, v kakšni državi živimo. Ali se lahko nekje, v našem
                  drugem največjem mestu v Sloveniji, skladišči oborožitev za 10 tisoč ljudi in
                  nikomur nič? Vse lepo mirno teče, vse v redu, skladišči se. Zato razumem pismo nam
                  vsem poznanega kolega Grosa, župana iz Kranja, ko je rekel, naj se v Kranju še vse
                  skupaj pregleda. Skoraj bi rekel, da bom jaz danes tukaj predlagal, naj se vsa
                  skladišča v Sloveniji pregledajo, kaj vse še tiči tukaj. Kajti po tem, kar se je
                  tu godilo, to je škandal in po tem lahko sklepamo, da se še marsikaj drugega
                  dogaja. To je ena zadeva.</p>
               <p>Drugo vprašanje, ki se zastavlja, je vprašanje varnostnih organov v Mariboru. Tu
                  gre za policijo, gre za carino, gre za obveščevalno službo. Kako je mogoče, da v
                  tej službi, ki ima razpeljane žilice in svoje informatorje na vseh koncih, v vseh
                  institucijah, vsaj v dobrih starih časih je bilo tako, kako da ni mogoče tega
                  dojeti, da se tam nekaj dogaja? Kako je mogoče, da vsakdo, na primer naša izkušena
                  carinska služba, pade na tako naivno etiketo humanitarne pomoči, tam se pa lahko
                  prevaža vse skupaj. Jaz, oprostite, tega ne verjamem. Ne obtožujem nikogar, samo
                  osebno rečem, ne verjamem, da bi bili v naši carinski službi tako naivni ljudje,
                  da bi se s tem zadovoljili. Dostikrat sem šel čez mejo, ne vem kolikokrat sem
                  moral odpreti prtljažnik, pogosto sem moral odpirati kovček in to še tudi v
                  zadnjih letih, v zadnjih dveh letih, če hočete, in zato ne verjamem, da bi nekdo
                  spuščal v deželo ali iz dežele cele kontejnerje. Ne vem, in ne bom obtoževal, samo
                  vprašanje, ki se je pojavilo v javnosti, da se za to trgovino, po informaciji
                  Vlade, te trgovine v kriminalne namene, ali <q>"šmuglerske"</q> namene, razumem tiste, ki
                  se sprašujejo, ali ni bilo nujno, da je izza te trgovine stala ena ali več
                  vplivnih ljudi v Mariboru ali kjerkoli, ki so to krili. Če tega ni, nimam nobenih
                  dokazov za to, da je to bilo. To poudarjam. Nimam nobenih dokazov. Ampak, če tega
                  ni, je po moje celotna, tako policijska, tako VIS-ovska in tako carinska služba v
                  Mariboru izrazito dokazala svojo lastno nesposobnost in kot poslanec zahtevam
                  najodločnejše konsekvence na tem področju. Če je pa seveda bilo kritje na nekih
                  višjih nivojih, poudarjam, če, potem dobiva vsa zadeva drugačno dimenzijo. Ni več
                  samo kriminalna afera, ni več samo preprosta kršitev zakonov s koristoljubnimi
                  nameni, temveč je nekaj drugega. Je politična afera prve kategorije v Sloveniji.
                  Poudarjam še enkrat, da sem rekel, če. Kaj lahko iz tega kot poslanec tukaj
                  sklepam? Ne počutim se več udobno v tej državi. Če se lahko kaj takega ponavlja,
                  če se lahko kaj takega dogaja, je to najmanj kar rečem, škandal. Zato se čutim
                  tukaj soprizadetega. Na nek način sem bil od takrat, ko je bilo tukaj to orožje
                  skladiščeno, na raznih političnih funkcijah, se čutim s tem na nek način
                  soodgovornega. Po drugi strani pa, v moji takratni funkciji popolnoma
                  neinformiranega, zavedenega, bi rekel, ogoljufanega in proti temu odločno
                  protestiram.</p>
               <p>V kolikor pa gre zdaj za to, da so te stvari še zdaj, to zadnje leto tamkaj, lepo
                  mirno gledali, da so se menda carinski uslužbenci na carinski službi spraševali,
                  ali bi pogledali, kaj je tam notri ali ne bi pogledali, kaj je tam notri. Tega ne
                  morem več verjeti.</p>
               <p>Moj zaključek je, ne verjamem, da bi imeli v policiji, v VIS-u in v carini tako
                  naivne uslužbence, da bi kaj takega lahko dovolili pri sebi in na svojem delovnem
                  področju. Zato prosim in zahtevam od vseh, ki se ukvarjajo s to preiskavo, naj se
                  razčisti, ali je v javnosti pojavljen sum, da je za tem katera koli vplivna klika,
                  politične ali kakršne koli druge narave, da se to z vso, bi rekel, prizadevnostjo
                  razišče.</p>
               <p>Še za zaključek. Kolega Ludvik Toplak je dal predlog za preiskovalno komisijo. Ne
                  vem, morda, o tem predlogu moram razmisliti, ali je to tukaj sedaj na mestu ali
                  ne. Ta trenutek ne bi o tem mogel reči niti da niti ne. Mislim pa, da je nekaj
                  resno. Nobena parlamentarna preiskovalna komisija ne more vnesti v to zadevščino
                  več jasnosti, če ustrezne strokovne službe tega ne raziščejo. Ne delajmo si
                  iluzij. Torej, nisem proti tej preiskovalni komisiji. Ampak ustrezne službe morajo
                  tukaj obrniti vsak list v teh treh inštitucijah v Mariboru in da odkrijejo, kaj je
                  bilo s to zadevo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še dve minuti in pol, želi še kdo od predstavnikov predlagateljev
                  besedo? Ker ne želi nihče več od predstavnikov predlagateljev, dajem besedo
                  predstavniku Vlade. Prosim gospod Košir, direktor carinske uprave.</p>
            </sp>
            <sp who="SDZ1:KoširFranc">
               <speaker>FRANC KOŠIR:</speaker>
               <p>Hvala lepa. Spoštovane poslanke, spoštovani poslanci! Preden vam bi odgovoril na
                  že nekaj postavljenih vprašanj oziroma vprašanj, ki so bila postavljena tudi v
                  sredstvih javnega obveščanja, bi vam obvezno moral obrazložiti nekaj teh carinskih
                  terminov, ki jih predvsem, kot sem rekel že v javnosti, nepravilno pojmujejo. In
                  zaradi tega, ker se nepravilno pojmujejo, je videti, da carinska služba v tej
                  zadevi ni opravila svojega dela tako, kot bi ga morala opraviti.</p>
               <p>Najprej povedati, kaj je sploh to carinsko nadzorstvo in ne mi zameriti, ker vam
                  to obrazlagam, ker bom s to obrazložitvijo posameznih terminov dal marsikakšen
                  odgovor tudi vam, čisto konkreten odgovor.</p>
               <p>Carinsko nadzorstvo je lahko dokumentarno ali pa fizično, torej vsako blago, ko
                  pride čez mejo je treba prijaviti. Pa naj bo to uvozno blago, naj bo to tranzitno
                  blago. Seveda je pa naloga carinske službe, da potem to blago spremlja in obdrži
                  istovetnost tega blaga. Če se carini v notranjosti, se potem takrat carini takšno
                  blago, kakršno je bilo blago, ko je prišlo čez carinsko črto. Seveda, če gre pa za
                  tranzit, pa samo toliko, da se prepelje čez našo državo v takšnem stanju, kot je
                  prišlo čez mejo. To je praktično takšno carinsko nadzorstvo.</p>
               <p>Torej, mi nimamo fizičnega carinskega nadzorstva, ker boste kasneje videli, da je
                  to praktično nemogoče, da bi ga izvajali, ker nas je premalo. Boste videli, kakšen
                  obseg dela je to, ne samo zaradi tega, ker nas je premalo, tudi iz drugih
                  razlogov, ki jih bom takoj omenil.</p>
               <p>Seveda dokumentarno nadzorstvo je pa obvezno, poleg tega dokumentarnega nadzorstva
                  seveda so potem še razni carinski znaki itd., s katerim opravljamo to carinsko
                  nadzorstvo.</p>
               <p>Za začetek bi vas spomnil na posebno konvencijo, ki govori o tranzitu blaga. Ker
                  to je sedaj, ne bi več govoril o carinskem nadzorstvu, ampak predvsem o tranzitu
                  blaga. To pa zato, ker je bila to tranzitna pošiljka in čisto nič drugega.</p>
               <p>Mi imamo tako imenovano Barcelonsko konvencijo o svobodi tranzita, ki je bila
                  sprejeta že 1921. leta v Barceloni. Le-ta predpisuje oziroma določa, da naj bi bil
                  tranzit čimbolj prost, torej, da na mejnih prehodih ne bi pregledovali, tudi v
                  notranjosti, da bi ta postopek tekel čim bolj nemoteno in bi seveda to blago
                  čimprej prišlo čez naše ozemlje, ali pa, če se shrani pri nas, to se pravi v naših
                  skladiščih - ali v carinskih, ali v kakšnih drugih - da tukaj obdrži to
                  istovetnost, kot sem prej omenil in seveda takrat, ko nekdo želi, da ga prenapoti
                  naprej, ga pač prenapoti naprej, brez nekih velikih administrativnih
                  postopkov.</p>
               <p>Imamo še eno konvencijo o <q>"til karnetu"</q>, to je pa tudi poenostavitev carinskega
                  postopka v cestnem prometu. Tudi ta predpisuje, da naj se to blago, ki je pod
                  <q>"til"</q> konvencijo, tudi ne bi pregledovalo na mejnem prehodu, ampak bi nemoteno
                  prehajalo carinsko črto. Obe konvenciji pa omenjata, če je pa upravičen sum, to se
                  pravi utemeljen sum, ampak poudarjam utemeljen sum, ne samo sum, ker to je
                  bistvena razlika, med utemeljenim sumom, ampak samo o sumu. Tukaj bi kasneje
                  mogoče dve besede o tem rekel. Vse to, ker sta te konvenciji predpisali, in seveda
                  te mednarodne konvencije, mislim da moramo spoštovati in jih tudi spoštujemo, je
                  bilo vneseno tudi v carinski zakon - dobro mi imamo še star carinski zakon, ni
                  nič hudega, na tem področju je pač praktično podobno povsod po svetu in tudi druge
                  carinske administracije se poslužujejo tako mednarodnih konvencij kot tudi potem
                  svojega nacionalnega zakona.</p>
               <p>Če bi omenil še to, da je bilo pri nas v lanskem letu takšnih tranzitnih prijav
                  oziroma sploh prijav blaga - ali veste koliko - natanko 850.000. Po navadi v naših
                  carinskih dokumentih, enotni carinski listi, ki je že v uporabi v našem postopku,
                  in 210.000 primerov prijav na mejnih prehodih po <q>"til"</q> konvenciji. Torej skupno
                  kar milijon primerov tega carinskega nadzorstva, to se pravi tranzita blaga in pa
                  teh prijav.</p>
               <p>Že v letošnjih petih mesecih je pa takih prijav že 600.000. Sedaj bi vas jaz pa
                  lepo vprašal: kako naj bi mi to vse natanko pregledali. Seveda, da bi spoštovali
                  vse konvencije, kot sem že prej omenil, da bi mi to pregledovali na mejnem
                  prehodu, ali pa v notranjosti. Mislim, da ni človeka, ki bi to znal organizirati
                  oziroma znal narediti. Še enkrat ponavljam, mi tukaj popolnoma posnemamo, kljub
                  staremu carinskemu zakonu, carinski postopek v tranzitu in prijavi blaga, ki ga
                  uporabljajo evropske carinske administracije.</p>
               <p>Drugo. Velikokrat se postavlja vprašanje o ležalnih rokih. Torej, koliko časa
                  lahko sploh to tranzitno blago leži v našem skladišču. Neomejeni roki so. Roki so
                  omejeni samo za uvozno blago. Za tranzitno blago gre pa lahko direktno čez naše
                  ozemlje, ali pa lahko čaka en mesec, dva meseca ali pa eno leto. Lahko vam povem,
                  so bili že konkretni primeri, ko se je med tem izgubil lastnik in je potem to
                  blago prodalo tisto skladišče, katerega lastnik je bil za to skladišče in je potem
                  seveda poravnal stroške ležnine in vse drugo. Drugo je pa šlo v proračun
                  Republike. Torej ni predpisanih državnih rokov. Zaradi tega smo mi delali točno po
                  zakonu.</p>
               <p>Omenil bi še sama carinska skladišča. Veliko je govora tudi o teh skladiščih. In
                  sicer v kakšni smeri? In sicer, da je bilo to neko skladišče, ki sploh ni bilo
                  blago pod carinskim nadzorstvom. To smo danes tudi že slišali. To sploh ni tako. V
                  carinskem zakonu imamo zelo veliko različnih skladišč. Jaz jih sedaj nimam časa
                  obrazložiti, čeprav bi vam rad obrazložil, ampak bom obrazložil samo tiste tri, ki
                  so bistveni za razumevanje tega problema. In sicer: prvo so carinska skladišča, to
                  tudi niso naša skladišča, kot nekateri mislijo, ampak s tem upravljajo podjetja,
                  ki so registrirana za opravljanje skladiščenja blaga. To je eno skladišče. Drugo
                  skladišče je carinska shramba. Tega odpiramo pri podjetju, ki uvaža blago. Seveda
                  samo za blago, ki ga to podjetje uvaža. Teh nimamo v Sloveniji skoraj nič. Poleg
                  tega imamo pa še tako imenovana hišna skladišča. Mi jih imenujemo druga
                  skladiščenja. Ta skladišča pa dovoljujemo takrat, kadar je narava blaga takšna, da
                  bi bili, recimo, preveliki stroški skladiščenja v carinskem skladišču, ali pa tudi
                  nevarno za samo blago. Lahko bi vam tudi te primere povedal. Torej, to skladišče
                  na mariborskem letališču res ni bilo to carinsko skladišče, zaradi tega, ker ni
                  moglo biti in je tam samo priročno skladišče in takšnih kontejnerjev sploh nismo
                  mogli spraviti v to priročno skladišče, ampak je bilo dovoljenje carinarnice, da
                  se to blago spravi prav tako v skladišču pod carinskim nadzorom in je bilo to
                  blago normalno evidentirano lansko leto in so vsi dokumenti, da so bili
                  evidentirani in da je bil izvršen carinski nadzor in da tega blaga ni nihče vzel,
                  ukradel, zmanjšal, ne vem, količino, vrednost in tako naprej.</p>
               <p>Še nekaj moram ob tem opozoriti. Kljub temu, da sem rekel, da se pri tranzitu
                  blaga normalno ne gleda, vendar vam moram povedati še to, da carinski delavci
                  povsod po svetu, pač tako je tudi v zakonih, tako čisto normalno mora biti, ker
                  sicer ta postopek ne bi tekel tako hitro kot gre, da se to blago pregleduje po
                  prosti presoji. Torej carinik se odloči, ali bo pregledal ali ne bo. Tudi kasneje,
                  ko carini blago, ko gre za carinske davščine, lahko pregleda en zaboj, lahko jih
                  pa sto ali pa nobenega, da samo prešteje zaboje in je vse v uredu. Tudi to je
                  dejansko nemogoče. Veliko govora je bilo tudi že o nekem soključarstvu. In sedaj
                  konkretno prav na mariborski primer. Soključarstvo lahko je ali ga pa ni. Carinski
                  zakon čisto svobodno daje možnost carinskim organom, da določijo to soključarstvo
                  ali ne. Mi smo to soključarstvo že davno pozabili in zaupamo v podjetja, ki imajo
                  ta skladišča, da ni treba soključarstva - to se pravi, da sta dve ključavnici in
                  dva ključa, da vsak eno odpira oziroma da morata biti oba skupaj.</p>
               <p>Da se je to blago na mariborskem letališču tudi prevažalo - ampak ne to blago,
                  temveč druga humanitarna pomoč - tudi drugam in da se je tukaj zbiralo,
                  prepakiralo itn., to ni nobena novost. Mogoče tega ne poznate. Vi imate tu pred
                  očmi: Emona Ljubljana - UNPROFOR je isto: iz raznih koncev dobiva cigarete,
                  pijačo<gap n="..."/> in pakira in potem pošilja na razna področja po Jugoslaviji. Zelo
                  podoben primer je IKEA, ki se ukvarja s pohištvom že dolga dolga leta. Še prej, ko
                  je bila Jugoslavija, so iz vse Jugoslavije zbirali pohištvo, ga potem
                  kompletirali, pakirali itn. in ga pošiljali naprej.</p>
               <p>Ležarina. Veliko je govora, da jaz sam sebe demantiram v določenih izjavah, vendar
                  je tudi ta stvar premalo jasna. Jaz samega sebe nisem nič demantiral v raznih
                  izjavah, ampak vam lahko točno povem, kako je z ležarino. Ležarina - recimo
                  konkretno na letališču - je stvar aerodroma. In sicer: če je to trazitno blago.
                  Tranzitno blago takrat, ko bi bilo odposlano naprej, bi ta lastnik oziroma bolje
                  rečeno, odpošiljatelj moral plačati predhodno tudi stroške ležarine aerodromu.
                  Tisti kontejnerji, ki so pa stali tudi v Mariboru pred časom, tisti bivalni
                  kontejnerji, ki se jih verjetno nekateri tudi spomnite, to je bila pa popolnoma
                  druga zadeva. Nad tistim smo mi prav tako imeli carinsko nadzorstvo, vendar je
                  bila dana izjava, da se dejansko podarjajo v korist države in moramo potem mi
                  izvršiti licitacijo. Tam pa gre nam za to <stage xml:id="Redna-11-1993-07-29.stage106">(če smo količkaj dobri
                     gospodarji)</stage>, da čim prej prodamo, ker moramo tam pa mi kriti iz
                  stroškov licitacije temu aerodromu ali komu drugemu vse stroške, kar pa ostane od
                  licitacije pa dobi prporačun. Tam nam gre za to, da čim prej prodamo, oziroma da
                  opozarjamo na to, da se to blago čim prej proda.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Košir, žal vas moram prekiniti, ker odgovor predstavnika Vlade lahko traja
                  največ 10 minut. Da bi bila večja učinkovitost dela, predlagam Državnemu zboru
                  naslednji sklep: da podaljšamo odgovor Vlade za 10 minut.</p>
               <p>Ugotovimo sklepčnost! <stage xml:id="Redna-11-1993-07-29.stage107">(69 prisotnih.)</stage></p>
               <p>Kdo je za predlagani sklep? <stage xml:id="Redna-11-1993-07-29.stage108">(31 poslancev.)</stage> Kdo je proti?
                     <stage xml:id="Redna-11-1993-07-29.stage109">(23 poslancev.)</stage></p>
               <p>Ugotavljam, da je sklep sprejet in torej lahko nadaljujete. Toda prosim vas, da
                  ste čim bolj jedrnati, da bo lahko še minister gospod Bizjak odgovarjal na
                  vprašanja. Gospod Košir, ker bi radi slišali še odgovor gospoda Bizjaka, zato vas
                  prosim, če čim bolj jedrnato odgovorite.</p>
            </sp>
            <sp who="SDZ1:KoširFranc">
               <speaker>FRANC KOŠIR:</speaker>
               <p>V 10 minutah bom končal. Samo še o humanitarnih pošiljkah. O humanitarnih
                  pošiljkah pa moram povedati, da smo za humanitarne pošiljke v lanskem letu oziroma
                  že v letu 1991 ta postopek precej poenostavili. Glede na velike pritiske, ki jih
                  je doživela Republiška carinska uprava iz različnih nivojev, iz različnih
                  ministrstev, iz tujih humanitarnih organizacij, naših predstavništev v tujini smo
                  ta postopek v lanskem letu popolnoma poenostavili. Za humanitarne pošiljke, to
                  verjetno dobro pozna predvsem zunanje ministrstvo, kako je bilo z humanitarnimi
                  pošiljkami. S predstavniki ministrstva za notranje zadeve, za zunanje zadeve,
                  potem inšpekcijskih služb in Rdečega križa, Karitasa in tako dalje, smo imeli
                  sestanek, glede teh humanitarnih pošiljk. Tako da smo zaradi tega ta postopek
                  dosti poenostavili.</p>
               <p>Menim, da je carinska služba resnično delala izključno po veljavni zakonodaji, to
                  se pravi naši zakonodaji. In tudi po zakonodaji oziroma po mednarodnih
                  konvencijah. Lahko še rečem, da je delala zelo strokovno, da ne bi slučajno rekel,
                  celo profesionalno. Mislim, da je v tem primeru, in lahko tudi trdim, tudi iz moje
                  te obrazložitve, verjetno ste že razumeli, da smo delali popolnoma enako tudi s to
                  tranzitno pošiljko, kot z vsemi drugimi tranzitnimi in drugimi pošiljkami. Moram
                  še to reči, da dosedanje raziskave sploh niso pokazale, da bi bili carinski
                  delavci vpleteni v to zadevo. Ne jaz osebno niti drugi carinski delavci in jaz
                  mislim, da je o tem prehitro govoriti, kako odgovarjati in kdo bo odgovarjal in
                  tako naprej. Zaradi razčiščevanja zadev smo kljub temu sprožili postopek za
                  preverjanje odgovornosti, tako šefa carinske izpostave na aerodromu Maribor, kakor
                  tudi carinskih delavcev. No in samo še besedo, samo še stavek. Kljub vsej tej
                  obrazložitvi pa vseeno menim, da ste vsi dobro seznanjeni in da tudi dobro veste,
                  kdo se profesionalno v praksi ukvarja s temi</p>
               <p>zadevami in je tudi po službeni dolžnosti dolžan obveščati našo službo o teh
                  nezakonitih poslih in tudi vse druge, ki na tem področju delajo. To se pravi na
                  področju uvoza - izvoza. In tudi drugih poslih. Najlepše se zahvaljujem.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod minister Ivan Bizjak.</p>
            </sp>
            <sp who="SDZ1:BizjakIvan">
               <speaker>IVAN BIZJAK:</speaker>
               <p>Spoštovani predsedujoči, spoštovane poslanke, spoštovani poslanci! Večino tega kar
                  je z vidika našega ministrstva potrebno povedati v zvezi z to zadevo, je vsebovano
                  v informaciji Vlade, ki ste jo dobili. Gospod dr. Toplak sicer pravi, da je to
                  bolj povzetek novinarskih informacij, vendar pa to morda predvsem kaže na to, da
                  smo sproti in temeljito obveščali javnost o vseh izsledkih preiskave v tem
                  preteklem tednu, ko je preiskava tekla. Nič več, kot en teden ni minil od takrat.
                  Rad bi se dotaknil zaradi tega samo nekaj stvari. Nadalje želim poudariti, da
                  preiskava še vedno teče, da je usmerjena v zaokroževanje celotne zadeve. Torej, da
                  je usmerjena predvsem v to, da se odkrije, kakšen je bil celotni okvir te zadeve,
                  te skupine, ki je pač o tem kaj vedela oziroma na tem delala. To je, po mojem,
                  temeljni namen in glede tega lahko rečem, da se zavedamo, da še nismo na koncu.
                  Seveda bomo tudi glede vseh ugotovitev s tem v zvezi v naprej redno obveščali
                  javnost. In tudi parlament, tudi v okviru odgovorov na nekatera še posamična
                  poslanska vprašanja, ki so bila včeraj postavljena.</p>
               <p>Drugo, kar bi rad izpostavil, je, da smo se v našem ministrstvu lotili temeljite
                  notranje zaščitne obdelave, da tako rečem, se pravi, da preverjamo, kdo in na
                  katerem mestu je kaj vedel o teh stvareh. Kdo je opustil kakšno dejanje, ki bi ga
                  bil dolžan storiti. Kdo je na koncu koncev tudi naročal, da se kaj opusti in to
                  delo, mislim, da bo v kratkem končano in seveda bomo tudi potegnili ustrezne
                  konsekvence. Zavedati se moramo, da je bila ta zadeva, večji del vsega, da se je
                  odvijalo od septembra do novembra oziroma decembra lani. Da so nekatere stvari
                  precej pomanjkljivo dokumentirane. Marsikaj tudi namenoma oziroma po navodilih, ki
                  so jih nekateri dobili. Kdo je izdajal taka navodila, to je seveda naslednje
                  vprašanje, s katerim se ukvarjamo, in kjer mislim, da bomo v kratkem prišli do
                  odgovora.</p>
               <p>Posebej bi rad poudaril, da poskušamo kar se da sodelovati s SOVO, saj je VIS, ki
                  je bil predhodnik sedanje SOVE, pač tista institucija, iz katere izhaja nekaj
                  ljudi, ki so bili neposredno vpleteni v to zadevo in to po informacijah, ki smo
                  jih do sedaj zbrali. Obljubljeno nam je, da bomo v najkrajšem času, že dobili
                  temeljito analizo, tudi kar zadeva sam nekdanji VIS. Se pravi, kako so stvari
                  tekle tam znotraj. Ali so ti ljudje, ki so sedaj pač v preiskavi, delali, kar so
                  delali oziroma, kar sumimo, da so delali na lastno pest ali je to segalo kam dlje.
                  Se pravi, preverjamo tisto, kar je bilo tudi že rečeno. Kje je bilo kritje. In
                  računamo, da bomo tudi s strani SOVE dobili za to uporabne informacije. Seveda pa
                  moramo tako znotraj kot zunaj obrniti vsak list, kot je bilo rečeno in ne da se
                  stvari prejudicirati. Mislim, da kaj takega tudi ne bi bilo prav. To bi bilo tisto
                  bist-</p>
               <p>veno kar zdajle, v tem tako kratko odmerjenem času in ker želim dati še nekaj
                  možnosti kolegu ministru Janši, lahko v tem času povem na to temo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa ministru Bizjaku. Gospod minister Janša, prosim.</p>
            </sp>
            <sp who="SDZ1:JanšaJanez">
               <speaker>JANEZ JANŠA:</speaker>
               <p>Spoštovani predsedujoči, spoštovani zbor! K temu, kar je bilo napisano in kar ste
                  dobili kot informacijo in k temu, kar je bilo že povedano, samo še nekaj
                  stavkov.</p>
               <p>Prvič, direktor carine je precej govoril, vendar mislim, da ni povedal bistvenega.
                  Gre za to, da je prav carina tista, ki je na podlagi naše informacije zadevo
                  preverila in to orožje odkrila. Mi smo direktorja Republiške carinske uprave o
                  tem, kakšno informacijo smo dobili, obvestili v torek popoldan oziroma proti
                  večeru in ga zaprosili, naj to preveri, ker naši organi za to niso pristojni.
                  Prosili smo ga tudi, naj to tako preveri, da bo, če seveda informacija drži,
                  zadeva še tam, ko bodo stvar preverili, se pravi z državnega vrha. To je storil on
                  osebno naslednji dan. Če bi šlo za vpletenost carinske službe, najbrž ta služba
                  tega ne bi našla. To še posebej zaradi tega, ker ne držijo te špekulacije, ki so
                  bile navedene v tisku in tudi v enem poslanskem vprašanju je direktno zastavljeno
                  vprašanje kakšno vlogo je imel pri tem MORIS. V torek zvečer in do odkritja tega
                  orožja na Štajerskem in v Mariboru ni bilo nobenega pripadnika MORISA. Poveljnik
                  te enote je bil na rehabilitaciji na morju, na dopustu, enota pa je bila na
                  usposabljanju, kar se lahko preveri.</p>
               <p>V dodatnem vprašanju, ki se nanaša na to zadevo, je tudi vprašanje o tiskovni
                  konferenci, kdo jo je sklical itd. Za tiskovno konferenco smo se odločili na
                  letališču, potem ko je bila stvar nekako dejansko analizirana in potem, ko je
                  seveda informacija začela curljati v javnost. To se je zgodilo na letališču, kjer
                  je veliko ljudi, kjer so telefoni itd., ni bilo nobene blokade z desantom in
                  vpadov, tako kot je pač pisalo in o tej tiskovni konferenci smo se skupaj
                  dogovorili tisti, ki smo bili tam, poleg tega pa smo seveda pred tem konzultirali
                  tudi predsednika Vlade.</p>
               <p>Verjamem, da marsikdo ne bo zadovoljen z vladno informacijo, ki je bila dana,
                  vendar pa preiskava še teče. Preiskava še teče in zagotovo je tukaj več vprašanj,
                  ki še nimajo odgovorov, kot pa vprašanj, ki bi odgovore že dobila. Je še vrsta
                  stvari, o katerih bi se lahko tudi pogovarjali. Vi bi spraševali, mi bi
                  odgovarjali, vendar pa gre za eno redkih zadev, ki se je poimenovala kot afera in
                  v kateri sodelujejo pravosodni organi od samega začetka.</p>
               <p>Na nek način je dosedanja preiskava potrdila večino tistih informacij, ki so bile
                  pridobljene predhodno, preden je do tega odkritja prišlo. Zato ne glede na to
                  razpravo, če bomo hoteli dobiti dodatne odgovore na vprašanja, ki teh odgovorov še
                  niso dobila, bo verjetno treba o tem razpravljati kdaj kasneje, ko bo preiskava
                  napredovala. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem predstavnikom poslanskih skupin. Besedo imajo 5 minut.
                  Gospod Janez Kocijančič, poslanska skupina Združene liste.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani, gospod podpredsednik, spoštovane kolegice in kolegi! Na začetku mi
                  dovolite, da pustim ob strani, da zanemarim dejstvo, da se pri nas skoraj vse
                  afere začnejo tam, kjer bi se po mojem mnenju morale nehati, to se pravi pri
                  obrambnem ministru gospodu Janezu Janši.</p>
               <p>Odkritje orožja na mariborskem letališču je za mene dvojno odkritje. Ne samo
                  odkritje ogromne količine orožja, ampak hkrati tudi odkritje, podobno, kot so
                  govorili nekateri predgovorniki, nemoči naše države in njenih inštitucij. Kako je
                  možno, da se po prekinitvi tako imenovane humanitarne pomoči, tako velika količina
                  orožja bolj ali manj neopaženo nahaja oziroma leži v brezcarinskem skladišču
                  mariborskega letališča od decembra lani, do julija letos. Ali so naši organi res
                  tako nesposobni, ali pa so nekateri za to odkritje izbirali primeren politični
                  trenutek, tako kot se zbirajo trenutki za objavo dosjejev in za izbruhe drugih
                  afer.</p>
               <p>Opozarjam, da odgovornost državnih organov ni samo subjektivna. Ne gre samo za to,
                  kar državni organi naredijo ali pa zagrešijo s subjektivno vednostjo. Državni
                  organi so za red in</p>
               <p>varnost na teritoriju države tudi objektivno odgovorni. Oni so odgovorni to
                  zagotoviti in mislim, da najmanj kar lahko trdimo, lahko trdimo, da je bila ta
                  objektivna odgovornost v tem primeru prekršena.</p>
               <p>V Združeni listi smo na trgovino z orožjem pri nas že večkrat opozorili. Postavili
                  smo skupaj z nekaterimi kolegi iz Liberalno demokratske stranke 27 poslanskih
                  vprašanj. Obveščen sem, čudna koencidenca, da so odgovori na ta vprašanja prispeli
                  v parlament danes, po dveh mesecih. Mislim, da to kaže na nesprejemljiv odnos do
                  poslancev in do parlamenta s strani pristojnih državnih organov.</p>
               <p>Najdba orožja v Mariboru dokazuje, kako tehtna in pravočasna so bila naša
                  vprašanja. Ob tem naj opozorim na čudno in nesprejemljivo prakso, da se je z
                  odgovori na vprašanja čakalo do današnjega dne, da smo pa vmes lahko v časopisu
                  zasledili vrsto opask in diskvalifikacij, ki si jih je o poslancih, ki so
                  vprašanja postavili, dovolil predvsem obrambni minister. Naj ob tej zvezi
                  ugotovim, da so države, v katerih lahko brez posledic obrambni minister deli
                  lekcije poslancem in parlamentu države, ki se ne morejo pohvaliti z visoko stopnjo
                  demokratične kulture. Če dovolite, bi v imenu Poslanskega kluba Združene liste
                  poudaril tri stališča.</p>
               <p>Prvič. Zadeva z orožjem v Mariboru, naj se razišče do konca. Pri tem naj si ne
                  sledijo namigovanja, ampak iščejo dejstva in ugotovi odgovornost vseh vpletenih.
                  Pri tem podpiram dejavnost organov pregona in zlasti pravosodnih organov in če se
                  ugotovi, da naj bi bile v trgovino z orožjem na nezakonit način vpletene tudi
                  politične osebnosti, naj se za ugotavljanje njihove politične odgovornosti imenuje
                  posebna parlamentarna preiskovalna komisija. Mislim, da bi bil to tipičen primer,
                  v katerem bi bilo treba imenovati parlamentarno preiskovalno komisijo. Zato
                  predlagam sklep, da zadolžimo Vlado, da o rezultatih preiskave izčrpno poroča in
                  da poroča tudi, če bi se pojavil kakršenkoli element, ki bi kazal na odgovornost
                  ali vpletenost političnih osebnosti ali organizacij.</p>
               <p>Drugič. Ob tem, ko podpiram dejavnost pristojnih organov pri razkrivanju vseh
                  elementov in ozadja najdbe orožja, tu se mi zdijo primerna izvajanja ministra
                  Bizjaka, pa menim, da bi se moral v okviru svojih prizadevanj za pravno državo
                  Državni zbor opredeliti proti kakršnim koli sumom ali javno izraženim hipotezam
                  odgovornosti. Tu mislim tudi na hipoteze, o katerih je govoril kolega Toplak.</p>
               <p>Vnaprejšnje obtožbe in sumničenja so namreč skregana s civilizacijsko ravnijo
                  sodobne demokratične in pravne države. Da ne bom presplošen. Mislim tudi na
                  obtožbe in insinuacije obrambnega ministra, tako o ljudeh kot podjetjih, kot o
                  možnih političnih povezavah. Zlasti kar se obtoževanja ljudi tiče, bi vas rad
                  spomnil, da nas vse to zavezuje 27. člen Ustave Republike Slovenije, ki normira
                  domnevo nedolžnosti. Če dovolite, ga bom citiral: <q>"Kdor je obdolžen kaznivega
                  ravnanja velja za nedolžnega, dokler njegova krivda ni ugotovljena s pravnomočno
                  sodbo"</q>. Podoben princip boste našli v vseh sodobnih ustavah sveta.</p>
               <p>Tretjič. Najbolj izrazita kršitev ustavnosti in zakonitosti v Mariboru je bila, če
                  bi bile točne, ali pa bi bila, če bi bile točne navedbe o uporabi oboroženih sil,
                  obrambnih sil, da uporabim.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Kocijančič, čas je potekel.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Da, bom končal v eni minuti. Minister Janša je to danes demantiral, eksplicitno
                  uporabo MORISA in t.i. desant. Postavljam vprašanje, ali niso bile uporabljene na
                  kakšen drug način obrambne sile. Obrambne sile se po naši ustavi v mirnih razmerah
                  sploh ne morejo uporabiti; v primeru izrednih razmer pa bi o tem moral odločati
                  Državni zbor.</p>
               <p>Zato postavljam ključno vprašanje: če je bila kakršnakoli uporaba obrambnih sil,
                  kdo je o njej odločal in na kakšen način bo naš zbor sankcioniral to hipotetično
                  najhujšo kršitev ustave v kratki zgodovini slovenske samostojnosti?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replik ni! K besedi se je javil gospod Rudi Moge. Gospod Pregelj,
                  replike ni. Ni razprave. <stage xml:id="Redna-11-1993-07-29.stage110">(Oglašanje iz dvorane.)</stage> Predstavniki
                  poslanskih skupin imajo na razpolago 5 minut; ni pa nobene razprave in nobenih
                  sklepov ne sprejemamo pri tej točki.</p>
               <p>Prosim, gospod Moge in prosim, da se držite časa.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Spoštovani! Odkritje velikih količin orožja na mariborskem letališču je, žal,
                  dokončno potrdilo tezo, da se prek Slovenije odvija nelegalna trgovina z orožjem.
                  Paradoksalno je dejstvo, da so se ob tem prvi lahko prepričali prav tisti, ki so
                  take predpostavke vztrajno zanikali in celo dvomili o dobrih namenih vseh, ki so o
                  nedovoljeni trgovini z orožjem postavili vprašanje. Kolikor je mogoče razbrati iz
                  odgovora oziroma poročila Vlade, do danes preiskava še ni dala odgovora na
                  vprašanje o vseh vpletenih v to trgovino. Zato tudi še ni mogoče zahtevati
                  odgovora na vprašanje, ali je bila v to trgovanje vpletena tudi sama država
                  Slovenija. Zdi se nam, da je odgovor na to vprašanje z vidika mednarodne
                  kredibilnosti Slovenije zelo pomemben, nič manj pa tudi pripravljenost institucij
                  te države, da hitro in uspešno preprečijo vsakršno trgovanje z orožjem na ozemlju
                  in prek ozemlja Republike Slovenije. Na podlagi dosedanjega ravnanja nekaterih
                  državnih organov bi težko ocenili, da je bilo njihovo ravnanje vedno usmerjeno k
                  učinkovitemu preprečevanju trgovine z orožjem. Ne navsezadnje to dokazujejo tudi
                  javne diskreditacije tistih, ki so na to temo postavljali poslanska in drugačna
                  vprašanja. V vzdušju, ko nekateri visoki predstavniki oblasti - tudi v tej dvorani
                  se je to zgodilo - pripisujejo sumljive namene vsem, ki zahtevajo podatke o
                  trgovini z orožjem, je lahko marsikateremu državnemu uradniku v kriminalistični
                  službi, SOVI in carinski službi uplahnila vnema po odkrivanju takšnih dejanj.
                  Upravičeno se je namreč lahko spraševal, ali niso morda njegovi nadrejeni takšnih
                  dejanj odobrili v interesu države.</p>
               <p>Tudi v mariborskem primeru je naša ocena, da so bile prve reakcije in postopki
                  nekaterih državnih organov nekoordinirani ter v nasprotju z zakonom in pravili
                  kriminalistične stroke pri izvajanju svoje funkcije. Še najmanj pa pri tem mislim
                  seveda na delavce Ministrstva za notranje zadeve. Kljub temu, da je povsem jasno,
                  da so v skladu z našo zakonodajo - torej z zakonom o notranjih zadevah - samo
                  delavci Ministrstva za notranje zadeve pristojni za izpeljavo preiskovalnih dejanj
                  v primeru kaznivega dejanja, je bilo v prvih urah po odkritju očitno, da
                  Ministrstvo za notranje zadeve in Ministrstvo za obrambo ne razpolagata z enakimi
                  podatki. Še več! Da celo ni jasno, kdo ima zakonsko osnovo za vodenje postopka in
                  da med ministrstvoma ni bilo ustrezne strokovne koordinacije.</p>
               <p>Ne želimo se spuščati v domneve, ali je bil kdo od tistih, ki so opravili prvi
                  ogled mesta incidenta, zainteresiran za neprofesionalen potek postopka, ali pa je
                  samo slabo opravljal delo, ki mu ga zakon ne dovoljuje na javnem mednarodnem
                  letališču. Ne moremo pa mimo vprašanja, zakaj je minister za obrambo, v
                  prisotnosti ministra za notranje zadeve in direktorja Carinske službe, javnosti
                  dajal podatke o najdenem orožju, količini in celo o morebitnem storilcu, še preden
                  je bila preiskava kriminalistične službe sploh začeta. Ve se, da to ni običajen
                  postopek pri odkrivanju kaznivih dejanj. Želimo povedati, da je bil sklic te
                  konference, objava podatkov o najdbi orožja in imenovanje možnih storilcev v
                  izrazito škodo za uspešno izvedbo preiskave. Četudi bo preiskava učinkovito
                  končana, menimo, da se sklicatelj prve novinarske konference težko izogne zgornji
                  oceni. V nasprotju s kasnejšimi izjavami delavcev Ministrstva za notranje zadeve,
                  ki so bile vseskozi korektne in v funkciji uspešne izvedbe preiskave, je žal
                  minister za obrambo ponovno dal javnosti dodatne podatke o morebitnih osumljencih,
                  kar je čisto prejudiciranje in se lahko sprevrže v tožbe zoper državo za
                  odškodnino. Tudi tokrat</p>
               <p>menimo, da kasnejše izjave niso pripomogle k učinkovitemu odkrivanju storilcev,
                  saj so bili le-ti zopet vnaprej opozorjeni na previdnost. Ministrstvu za obrambo
                  gre nedvomno zasluga za odkritje orožja na mariborskem letališču, s čimer je tej
                  državi prvič ponujena možnost, da resno obračuna s tem pojavom. Žal, se je težko
                  izogniti oceni, da je bila takoj po odkritju storjena vrsta politično motiviranih
                  dejanj zaradi katerih trpi strokovna preiskava kriminalistov. Ne nazadnje se je
                  treba tudi vprašati, kaj je v tem času, ko je bilo orožje uskladiščeno na
                  mariborskem letališču počela carinska služba. Poslance bi želel spomniti na izjavo
                  državnega sekretarja Ministrstva za notranje zadeve gospoda Boga Brvarja, ki je v
                  izjavi za Dnevnik na temo Trgovina z orožjem, dne 17.6.1993 povedal, da si je
                  nabral vrsto sovražnikov tako v Ministrstvu za notranje zadeve kot zunaj njega.
                  Bil je pobudnik srečanja carinarnice in kriminalistične službe, kjer so sklenili
                  dosledno pregledovati pošiljke, ne glede na žige, podpise in druge dokumente.
                  Očitno je, da tega dogovora v carinski službi niso izvajali, saj bi sicer
                  pregledali mariborske kontejnerje ne glede na oznake, da gre za humanitarno pomoč.
                  Še en detajl več, ki kaže da prav vsega, kar bi lahko in celo tega kar je bilo
                  dogovorjeno, nekatere službe niso naredile.</p>
               <p>Gospodu Koširju ob rob bi rekel, da je to čisto sprenevedanje. Verjetno je bil
                  gospod Košir kdaj na mariborskem letališču in gospod Košir dobro ve, koliko dela
                  so imeli cariniki na mariborskem letališču in naj poslance ne zavaja s tem, da so
                  preobremenjeni z delom pa tudi prirejeni kontejnerji bi morali pri delavcih carine
                  zbuditi sum.</p>
               <p>Rad bi še tole dodal, ker sem bil sam med pobudniki, gospodu Janši, mogoče ni bi
                  MORIS, naj odgovori na vprašanje ali so bili mogoče ljudje iz teritorialne obrambe
                  tisti, ki so zavarovali letališče.</p>
               <p>Naj končam. Želimo, da Slovenija ne bi dobila pečata države, preko katere se lahko
                  uspešno trguje z orožjem. Zato je potreben tudi uspešen zaključek preiskave in
                  sodni proces tega primera. Za tak zaključek pa je potrebna dosledna ločitev
                  pristojnosti Ministrstva za obrambo, Ministrstva za notranje zadeve, Ministrstva
                  za pravosodje in občo upravo in carinske službe, kajti tako zahtevajo veljavni
                  zakoni. Samo Švejk bi rekel, da je dilema v tem, ali se naj kraja 500 kilogramov
                  krompirja na Dravskem polju prepusti policiji ali Ministrstvu za kmetijstvo. Glede
                  na širino tematike in glede na to, da nismo dobili odgovorov na svoje vprašanje,
                  predlagam, da zbor sprejme naslednji sklep: <q>"Na 12. seji Državnega zbora Republike
                  Slovenije se opravi razprava in odločanje o informaciji Vlade Republike Slovenije
                  o odkritem orožju na letališču v Mariboru"</q>. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je javil gospod Poljšak, predstavnik samostojne poslanske
                  skupine. Prosim.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Govorim v imenu samostojne poslanske skupine. Najprej dve kratki vprašanji na
                  izvajanje gospoda Koširja. Ali je teža enakega kontejnerja s humanitarno pomočjo
                  podobna teži, če je ta poln orožja? Vi ste rekli, da carina kontrolira istovetnost
                  blaga. Najbolj enostavno je to, ker v kontejnerju niso stvari, ki bi izhlapele, da
                  se kontrolira najprej težo. Menim tako, da če bi kontrolirali težo, da je
                  verjetno, predstavljam si, da je bila teža večja kot je normalno in bi moralo biti
                  to sumljivo. Vsak delavec, ki dela strokovno, na primer če kmet dela na polju,
                  odpravi nepravo seme, tudi če sadi 5.000 sadik. Tudi delavec v tovarni opazi, da
                  je steklenica počena. Druga stvar je, ker so te kontejnerje nižali v mariborski
                  firmi pod nadzorom carine, potem se pravi, da je carina nadzorovala in je morala
                  opaziti, kaj je notri. Poročilo Vlade, takšno, kakršno je, kaže, da je namen, da
                  bi nas zavajali, češ, da se je zgodil dogodek, en <q>"šverc"</q>, ki je bil enkraten in
                  je slučajno na nek način propadel.</p>
               <p>Poročilo Vlade nas ne more prepričati. Izjave gospoda Bizjaka, češ, da preiskava
                  še teče in da bodo šele določen celoten okvir, je sicer tolažba. In zato, ker nas
                  niste prepričali, zato vam še enkrat postavljam vprašanje, ki sem ga že postavil,
                  kajti na njega nisem dobil nikakršnega odgovora in nihče se tega ni dotaknil
                  tukaj.</p>
               <p>Naše vprašanje je, ali je bilo orožje na mariborskem<gap n="..."/></p>
               <p>torej, tri možnosti so, če še to komentiram. Prva je, da je šlo za orožje za
                  Muslimane, kar bi na nek način lahko tolerirali, kajti Muslimani je dobro, da si
                  ustvarijo v Bosni svoj življenjski prostor, da bodo lahko šli nazaj iz Slovenije.
                  Druga stvar je možnost, da je šlo za velik <q>"šverc"</q> in upam, da če je šlo za velik
                  <q>"šverc"</q>, potem upam, da bo stvar končana na sodišču, preiskana, da bodo ljudje, ki
                  so stvari delali narobe, kaznovani. Tretja najhujša stvar je pa to, da je šlo za
                  orožje za notranje namene. Ali je bilo orožje na mariborskem letališču
                  pripravljeno za zaroto in udar proti demokraciji v Republiki Sloveniji. Če je
                  odgovor na to vprašanje pozitiven, kdo je sestavljal zaroto in kako se proti
                  zarotniku ukrepa? Zakaj sumimo, da gre za zaroto, za orožje za zaroto? Taka
                  količina orožja ne more biti eno leto <q>"sortirana"</q>, vskladiščena, če naj bi bila
                  namenjena trgovini. Bila je torej takoj uporabljena v Mariboru. Maribor pa je
                  največje delavsko središče, kjer je največ brezposelnih, največ zaposlenih z
                  najnižjimi osebnimi dohodki in največja tradicija odpora delavstva, upora
                  delavstva, revolucija je bila včasih. Brezposelnost in nizke plače zaposlenih,
                  zanimivo da posebno v kovinarstvu, kjer so kovinarji zelo primerni za oborožene
                  upornike, tudi v Ajdovščini so Koržetov sklad 15.000 na mesec. Ti ljudje bi bili
                  pripravljeni in so sposobni prijeti za orožje. To so najsposobnejši ljudje -
                  kovinarska stroka, ker delajo z železom v tovarni, tako delajo z železom na
                  bojišču. Niso le posledica izgube trgov in krize, ampak so po mojem predvsem
                  načrtna ustvarjanja socialne krize in s tem možnosti socialnih nemirov. Ti ljudje
                  ni treba, da bi dobili 15.000 na mesec. To krizo so soustvarili marsikateri, ki so
                  in še sedijo v Vladi. O socialnih nemirih, ki naj bi bili spomladi, se je tudi
                  govorilo. Gospod Jelinčič nam je neuradno rekel, da bodo lahko delavci tudi bombe
                  metali na parlament. Sam sem slišal od delavcev v Ajdovščini, ki so govorili, da
                  je treba vzeti orožje v roke in razgnati parlament in oblast pri nas.</p>
               <p>Gospod Jaša je rekel, da je vse pripravljeno, da bo tekla kri v potokih.
                     <stage xml:id="Redna-11-1993-07-29.stage111">(Smeh v dvorani.)</stage> Sedaj je smešno, ko je orožje odkrito. Ne
                  moremo si predstavljati, da bi bila izjava gospoda Jelinčiča in gospoda Zlobca
                  neresno blebetanje, da bi bilo to neresno blebetanje, ampak so bile odraz tistega,
                  kar je bilo v ozadju. Tudi delavci, kar so govorili, je lahko bilo v ozadju, ker v
                  ozadju je bila gotovost, da bo od nekod orožje prišlo. Vse skupaj se tudi ujema s
                  situacijo na Vzhodu, kjer so pripravljali ukinitev demokracije. Če vse skupaj
                  povežem, so mi obrisi zarote jasni. Le da so se planerji nove revolucije zmotili.
                  Da ta <q>"lumparija"</q> ni uspela, še ne pomeni in jaz imam pravico misliti in mi imamo
                  pravico misliti, da je to neka <q>"lumparija"</q>, da je to neka zarota, naj se dokaže,
                  da to ni, še ne pomeni, naj se to velikodušno pomete pod preprogo, ampak naj se
                  zarotniško mrežo odkrije in sankcionira.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod dr. Dimitrij Rupel, predstavnik Demokratske stranke.
                  Prosim.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod podpredsednik, spoštovani kolegice in kolegi. V imenu
                  Demokratske stranke bi rad povedal nekaj ugotovitev in postavil nekaj
                  vprašanj.</p>
               <p>Prvič. Danes nastopajoči tu, minister za notranje zadeve, šef carine, minister za
                  obrambo, so govorili in so povedali, da so vse delali prav. Vlada, kot da v tej
                  zadevi, ki se ji reče velika količina orožja na mariborskem letališču, Vlada kot
                  da o tej zadevi ni nič kriva. Vendar seveda, Vlada, če je kriva, ali ne,
                  subjektivno ta ali oni ni nič narobe naredil, je vendarle objektivno odgovorna. Mi
                  imamo tukaj celo vrsto dejstev in pojavov, ki kažejo na nenormalno stanje v
                  družbi. To stanje v nasprotju s pravno državo in s funkcioniranjem ustreznih
                  organov te države, če smem nekoliko smelo povedati, se mi zdi, da gre za krizo
                  učinkovitosti te države.</p>
               <p>Drugo. Poročilo, ki smo ga dobili danes na klop, govori o tem, da je to orožje
                  prihajalo in da se je z njim nekaj dogajalo v času med septembrom in decembrom
                  1992. To je bil res čas, ko je preko našega ozemlja, ali ko naj bi preko našega
                  ozemlja potekala pomoč Bosni in Hercegovini, torej pomoč seveda v humanitarnih
                  stvareh. Mene seveda bolj kot to obdobje, ki je bilo kot rečeno sezona te pomoči,
                  bolj kot to obdobje, me zanima čas od novega leta do julija. Na to vprašanje se mi
                  zdi, da je Vlada dolžna odgovoriti.</p>
               <p>Tretje vprašanje oziroma tretja ugotovitev s tem v zvezi<gap n="..."/> <stage xml:id="Redna-11-1993-07-29.stage112">(Če dovolite bi
                     nadaljeval.)</stage> Mislim, da imamo opraviti z neko izjemno veliko sramoto
                  Slovenije na zunanjepolitičnem področju. Komaj smo se začeli odlepljati od
                  Balkana, se tu najde velika količina orožja za neke posle, ki zelo spominjajo na
                  stvari, ki se dogajajo jugovzhodno od nas in se v bistvu s tem, s to afero, s tem
                  škandalom vračamo na Balkan in s tem v zvezi je moje četrto vprašanje oziroma
                  četrta ugotovitev.</p>
               <p>Naša stranka zahteva, da se preiskava v zvezi s to najdbo pospeši in čimprej
                  sklene, je pa treba o najdbah ob vseh ugotovitvah nemudoma in zelo izčrpno
                  obvestiti tujino, kajti gre v resnici za zunanjepolitično zadevo, ki nam lahko
                  škoduje.</p>
               <p>In peto vprašanje, ki ni tako zelo pomembno, ampak je zanimivo. Zakaj nam tu danes
                  ne spregovori predstavnik VIS.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Dimitriju Ruplu. Še dve minuti sta, želi še predstavnik
                  Demokratske stranke besedo? <stage xml:id="Redna-11-1993-07-29.stage113">(Ne.)</stage> Besedo dajem gospodu Leo
                  Šešerku, predstavniku Zelenih ekološko-socialne stranke. Prosim, gospod
                  Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor in predstavniki Vlade oziroma
                  člani Vlade. Tudi naša poslanska skupina meni, da je ustanovitev preiskovalne
                  komisije smiselna in potrebna, ugotavljamo tudi, da poročilo, ki je bilo dano na
                  začetku te diskusije, v bistvu ne prinaša ničesar novega od tega, kar je znano v
                  javnosti in mislimo, da to ni dobro, ker takšne diskusije in takšni uvodi niso
                  potrebni, bi nam prihranili nekaj časa, če bi jih opustili in bi šli kar direktno
                  k diskusiji.</p>
               <p>Menimo tudi, da glede na to, da je po zakonu VIS neposredno pod pristojnostjo
                  Vlade, bi moral - se strinjam s tem, kar je rekel gospod Rupel - tu govoriti vodja
                  VIS, še zlasti zato, ker iz poročila, ki je bilo dano na mizo izhaja, da so bili
                  nekateri sodelavci VIS vključeni v nezakonite posle.</p>
               <p>Sploh ugotavljamo, da so celo v zadnjem času sodelavci VIS vpleteni na različne
                  načine v vse glavne škandale in afere, ki se v Sloveniji dogajajo in ki so predmet
                  drugih preiskovalnih komisij, pri tem pa kot poslanska skupina ne želimo izvajati
                  tu neke hipokrizije in razlagati, da je to stanje takšno, da se je Slovenija
                  nenadoma znašla v neki grozni situaciji, da buta orožje sem notri, da smo zdaj
                  nenadoma izgubili dobro ime in da smo se izkazali kot država kot neresni, s tem se
                  ne strinjamo. Zakaj?</p>
               <p>Slovenija je bila pomemben producent delov za orožje, da ne rečem orožja v stari
                  Jugoslaviji, oskrbovala je bivšo JA z jeklom in raznimi izdelki iz jekla, ki so se
                  prodajali po mnogih državah in povzročali gorje v mnogih deželah, zato ne
                  sprejemamo te hinavščine, ki se tu zdaj zganja na račun tega orožja.</p>
               <p>Ugotavljamo tudi, da je glede na embargo za uvoz orožja za vse bivše republike
                  bivše Jugoslavije pravilno stališče Slovenije, da je treba ukiniti embargo na uvoz
                  orožja v Slovenijo. Opozarjamo na to, da sta Srbija in Črna Gora konstantno kršili
                  uvoz embarga orožja po Donavi, po Jadranu in po vrsti sosednjih držav, ki jih ne
                  želim tukaj imenovati, da je svet pri tem mižal na eno oko, opozarjamo na to, da
                  je ob osamosvojitvi Slovenije prihajalo prav tako do zelo hipokrizijskih situacij,
                  ko se je JA poskušala polastiti orožja, ki ga je imela v lasti TO in smo proti
                  vsaki hipokriziji v tem pogledu.</p>
               <p>Torej, nismo za to, da se ob tem, ko prihaja do genocida v Bosni in Hercegovini,
                  ko prihaja do agresije in uničenja tako rekoč suverene države, ko prihaja do
                  etničnega čiščenja, ko je situacija v Bosni in Hercegovini v veliki meri podobna
                  razmeram v Varšavskem getu med drugo svetovno vojno, da se nekdo gre hipokrizije
                  ob tem, da je bilo več zahtevkov v varnostnem svetu Združenih narodov, da se
                  odpravi embargo na uvoz orožja v Bosno in Hercegovino in tako zagotovi možnost, da
                  se legalna oblast v Bosni in Hercegovini obrani pred najbolj nekultiviranim,
                  nasilnim in - da rečem - tudi zločinskim napadom, ki se dogaja nanjo.</p>
               <p>Iz poročila, ki smo ga dobili, lahko domnevamo, da je bilo to orožje namenjeno
                  legalnim oblastem v Bosni in Hercegovini, s tem pa nočem niti slučajno reči, da bi
                  lahko Republika Slovenija dopustila, nasprotno, če je to bil nelegalen posel, nam
                  je lahko v ponos, da je bila stvar razkrita, da je bila prekinjena in to je dokaz,
                  da Republika Slovenija izpolnjuje svoje mednarodne obveznosti in ravna v skladu s
                  sklepi Varnostnega sveta in ne vidimo nobenih razlogov, da bi se zaradi tega
                  kakorkoli pred komerkoli opravičevali.</p>
               <p>Zdaj, kar zadeva službo VIS.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Šešerko, prosim, če počasi zaključite, ker se čas izteka.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Zaključujem. Torej, glede službe VIS se postavlja vprašanje, ali je šlo tu za
                  privatne posle nekaterih sodelavcev ali je šlo za posle v korist službe, kar je ta
                  služba dostikrat v drugih podobnih rečeh počela.</p>
               <p>Če je šlo za prvo ali drugo je vprašanje, ali so odgovorni za to v tej službi
                  vedeli. Dve možnosti sta. Če niso vedeli, so odgovorni zaradi svoje nevednosti. Če
                  so vedeli, so odgovorni zaradi svojega sodelovanja. Zato stojimo na stališču, da
                  je treba potegniti konsekvence in tako kot je v pobudi za ustanovitev komisije
                  zapisano, ugotoviti, kakšna je bila vednost tistih, ki vodijo VIS in so odgovorni
                  za njegovo delovanje na višjih položajih, ne pa samo direktno vpleteni. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je javil predstavnik Slovenskih krščanskih demokratov,
                  gospod Ignac Polajnar. Prosim.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci, spoštovani
                  predstavniki Vlade! Najprej moram povedati, da se je vendarle ta zgodba s tem
                  orožjem, kolikor imamo informacij doslej, začela lani septembra. Se pravi: stara
                  je osem mesecev. To ni nepomembna ugotovitev, kljub temu, da bo kdo rekel, da je
                  banalna. In še nekaj je treba povedati, ker se je v zadnjem času tudi v pogovorih,
                  kakršnihkoli, kdaj pozabilo - da Slovenskih krščanskih demokratov tedaj ni bilo v
                  vladi. Ocenjujemo seveda, po tem, kar je sedaj znanega, da je za nas poročilo
                  Vlade doslej korektno in pričakujemo, da bo Vlada tudi odslej sproti obveščala
                  tudi Državni zbor o vsem, kar se bo v zvezi s preiskavo dogajalo. In seveda
                  pričakujemo, da bodo vsi, ki bodo spoznani za krive, tudi primerno kaznovani, ker
                  gre za stvar, ki je simbolno pomembna za politično trdnost Slovenije v
                  prihodnosti. Poudarjam: simbolno pomembna! Slovenija si namreč ne more dovoliti,
                  da postane podalpska <q>"štacuna"</q> z orožjem, ker navsezadnje znamo delati, pa
                  verjetno tudi hočemo delati in zaslužiti z bolj čednimi posli.</p>
               <p>In še nekaj. V kakšnem vzdušju pa tudi teče ta razprava, ali dogodki okrog te
                  razprave, naj mi bo dovoljeno opozoriti. Ko sem pred 15 minutami dobil v
                  podpisovanje pobudo za ustanovitev preiskovalne komisije in ko sem to pobudo
                  natančno bral - bral pa sem jo natančno zato, ker sem danes že podpisal en
                  dokument, ki ga preprosto tudi ni bilo časa prebrati, tokrat pa sem si vzel čas,
                  da ga natančno preberem - me je med tem branjem predstavnik ene od strank
                  podpisnic te pobude obiskal in rekel: <q>"Saj vem, da ne boš podpisal; daj mi nazaj
                  in ne ubijaj se."</q> Na tak način seveda jaz ne pristanem. Ob tej razpravi pa sem
                  vedno bolj prepričan, da bi bilo morda prav, da ustanovimo tako preiskovalno
                  komisijo in pričakujem, da me bodo pobudniki še enkrat obiskali.</p>
               <p>Če je namreč ta pomislek, da bi bili lahko vpleteni v te posle tudi politiki,
                  potem je prav, da tako komisijo ustanovimo in da se s tem vidikom tudi ukvarja.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še dve minuti. Želi še kdo drug od predstavnikov Slovenskih krščanskih
                  demokratov besedo?</p>
               <p>Ker ne želi, dajem besedo gospodu Ludviku Toplaku, predstavniku Slovenske ljudske
                  stranke. Prosim, gospod Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala za besedo. Spoštovane poslanke in poslanci! Poslanski klub Slovenske ljudske
                  stranke ugotavlja utemeljenost predloga zahteve po razpravi in utemeljenost danes
                  uvodoma že navedenih zahtev. Tudi razprava sama je potrdila potrebo po ustanovitvi
                  posebne preiskovalne komisije. Z odgovori Vlade nismo zadovoljni. Zlasti nas
                  opozarja na resnost vprašanja, kar je bilo uvodoma povedano - efektivnost oblasti.
                  Gre za resno ogroženost enega temeljnih konstitutivnih elementov vsake države -
                  efektivnost oblasti nad državljani in teritorijem, kot se po modernih koncepcijah
                  razumevanje efektivnosti oblasti v demokratičnih deželah tudi pričakuje.</p>
               <p>Poslanci Slovenske ljudske stranke tudi nismo zadovoljni s pojasnilom
                  predstavnikov Vlade o odgovornosti VIS oziroma SOVE v konkretnem primeru.
                  Ocenjujemo, da bi kot predstavnik moral odgovarjati predsednik Vlade. Glede na to
                  se je na iniciativo poslancev SLS zbralo podpise, pri čemer se moram res
                  opravičiti predsedniku poslanskega kluba Nacetu Polajnarju, medtem ko sta, npr.
                  stranka SDP in Liberalno-demokratska stranka skupaj potrebovala 6 minut, da se je
                  nabralo 17 podpisov, je 5 poslancev Krščanskih demokratov potrebovalo 33 minut za
                  podpisovanje. Tako zbranih, po moji evidenci, 45 podpisanih poslancev Državnega
                  zbora predlaga ustanovitev posebne parlamentarne komisije.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še dve minuti in pol. Želi še kdo od predstavnikov Slovenske ljudske
                  stranke besedo? <stage xml:id="Redna-11-1993-07-29.stage114">(Ne želi.)</stage> Besedo dajem gospodu Jelinčiču,
                  predstavniku Slovenske nacionalne stranke. Bo prišel takoj? Želijo besedo še
                  predstavnik Socialdemokratov in predstavniki narodnosti? Prosim, gospod
                  Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Za nas, socialdemokrate, je to zelo važna zadeva s
                  tem orožjem. Ne zaradi tega presnetega železja, naj ga še bo toliko. Temveč zato,
                  da se takšna stvar lahko preprosto dogodi. Da nihče ne vidi in da se dogodi. Iz
                  tega sklepamo naslednje. Naša uprava, vsaj v teh področjih in v tem delu Slovenije
                  ni učinkovita. Različne druge afere v Sloveniji dopuščajo sklep, da razne oblike,
                  razne vrste državne uprave, tudi v drugih področjih Slovenije niso učinkovite. To
                  je nevzdržno stanje, iz tega moramo poiskati korak, da pridemo ven iz tega. In
                  tukaj moram biti malo polemičen. Iz te premajhne učinkovitosti državne uprave ne
                  bomo prišli tako, da se bomo ravnali po tistem prastarem načelu, primite tatu.
                  Tukaj, pravzaprav mislim gospoda Kocijančiča. Spoštujem njegovo pozivanje na
                  civilizacijske dobrine, na katere se je pozival in o katerih nas je hotel tudi
                  prepričati. Jaz sem prepričan, da je to mislil resno. Samo, iz podtona nekaterih
                  njegovih vprašanj je natančno prišel potem tisti stari vzorec obnašanja, ki ga
                  zelo dobro poznamo iz prejšnjega leta. Nanašalo se je na obrambnega ministra in
                  pomenilo je približno to: <q>"Tisti, ki je odkril, je kriv."</q> Ne tisti, ki je nekaj
                  naredil, ampak joj, ali varujte, ali pa bojte se tistega, ki je nekaj odkril. Ne
                  pa tistih, ki so kaj naredili. S tem se znova zadevščina vrača. In lovili bomo
                  tiste, ki so karkoli poslali v javnost, opozorili, ne pa tiste, ki so nekaj
                  naredili. Po tej poti, s tako metodo ne pridemo do večje učinkovitosti pri
                  dejavnosti državne uprave. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo od predstavnikov Socialdemokratske stranke besedo?
                     <stage xml:id="Redna-11-1993-07-29.stage115">(Ne.)</stage> Besedo ima gospod Zmago Jelinčič. Prosim gospod
                  Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospod predsedujoči, spoštovani parlament in predstavniki vlade! Hvala za besedo.
                  Deset mesecev bo, odkar je bilo orožje pripeljano v Maribor, vsaj to je uradna
                  verzija. Sprašujem se, če ni ta uradna verzija malo preuranjena. In če niso morda
                  letala ali kamioni ali kakšni vlaki vozili tega orožja še kasneje v Maribor.
                  Letala, ki so vozila v Maribor, tudi Iljušin 76. To je letalo, ki je videti tako
                  kot Jumbo-jet. Ima štiri ogromne reakcijske motorje. In to ni majhno letalce, ki
                  se lahko skrije kjer koli in ki se ga ne opazi. Vsak tak polet letala mora biti
                  javljen letalski kontroli, ki ga zabeleži, ki mu odobri let, ki ga preko
                  transponderja spremlja, če se mu karkoli zgodi. Še bolj to velja za letala, ki
                  nosijo nevarne oziroma vprašljive tovore. To orožje naj bi iz Maribora odpeljali
                  helikopterji MI 26 ruske proizvodnje. To je edini helikopter - osem kraki
                  helikopter, ki operativno deluje. In vendar teh helikopterjev na ozemlju bivše
                  Jugoslavije nikoli ni bilo. V naših sferah so poleg raznih <q>"bel - avgust"</q> in
                  podobnih helikopterjev v glavnem delovali helikopterji MI 8, ki pa lahko nosijo
                  samo štiri tone tovora in še to samo po en specialni kontejner ISO, tipiziran za
                  letalske prevoze in nobenega drugega. Poleg tega so kontejnerji, ki so bili
                  najdeni na mariborskem letališču, navadni kontejnerji, ki jih uporabljajo pri
                  navadnih transportih, celo ne pri transportih s humanitarno pomočjo. Kajti vsi
                  transporti s humanitarno pomočjo so ali v popolnoma belih kontejnerjih ali pa v
                  kontejnerjih, ki imajo označeno z belo barvo in modrimi črkami, za kakšen namen
                  so.</p>
               <p>Prej sem govoril o poletih teh letal in tudi helikopterjev. Sprašujem, kako je
                  mogoče, da so tako eklatantna kršenja slovenskega zračnega prostora mirno
                  potekala, ne da bi kdorkoli vedel za to. Ali pa so potekala z dovoljenjem tistega,
                  ki bi to moral vedeti? Sprašujem tudi, kako so bila mogoča prekladanja teh tovorov
                  pred očmi policije, ki je sestavni del vsakega letališča in ali je bila ta
                  policija tako nesposobna, da tega ni opazila, ali pa je šlo za usklajeno akcijo
                  tudi na tem področju? Sprašujem se, in tudi Vlado seveda, če potrebujemo takšno
                  varnostno informativno službo in pa varnostno obveščevalno službo Ministrstva za
                  obrambo, če ti dve ministrstvi nista vedeli, če verjamemo izjavam, da je tisti
                  trenutek, ko je prišel namig, da so šli odpret kontejnerje, da devet mesecev
                  skoraj niso vedeli za ta tovor, ki sodi v svetovnih razmerah za največji tovor
                  <q>"prešvercanega"</q> orožja. Sprašujem se, in Vlado predvsem, ali se ji ne zdi, da je
                  treba tukaj vprašati za odgovornost tako ministra za obrambo, ki je bil takrat na
                  položaju, kot ministra za notranje zadeve, ki je bil takrat na položaju. Prav tako
                  tudi oba ministra istih resorjev, ki sta sedaj na položaju. Poleg tega pa tudi
                  predstojnika tako VIS-a kot VOM-a, ki sta bila v tistem času na položaju. Ali pa
                  se bomo zopet skrivali in se delali, kot da ni nič? Konec koncev, tukaj v spisku
                  se govori o pehotnem orožju, tukaj ni navedenih nobenih protiletalskih raket, ki
                  so tudi bile predmet preprodajanj. Tukaj ni naveden, recimo, tudi tisti famozni
                  <q>"red mercury"</q>, živosrebrov oksid, ki ga je menda še danes okoli 360 kg v nekih
                  zaostalih zalogah privatnikov, ki ga niso mogli pravočasno prodati.</p>
               <p>In še nekaj, sprašujem se, kako je mogoče, da je bil začetek preiskave takšen,
                  kakršen je bil. Mislim, da mora Ministrstvo za notranje zadeve posredovati v takih
                  zadevah, hkrati pa tudi to, da je potrebno tako zadevo takoj predati pravosodnim
                  organom in pravosodni organi morajo voditi preiskavo dalje.Tako je vsaj v
                  demokraciji. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala, gospod Jelinčič. Ali želi še predstavnik narodnosti besedo? <stage xml:id="Redna-11-1993-07-29.stage116">(Ne
                     želi.)</stage> V razpravi je bil podan predlog, ki sta ga podala gospod Toplak
                  in gospod Moge, da zbor odloča o tej problematiki na naslednji seji. Zato dajem na
                  glasovanje Državnemu zboru, da sprejme naslednji sklep: <q>"Na 12. seji Državnega
                  zbora Republike Slovenije se opravi razprava in odločanje o vprašanjih v zvezi z
                  odkritjem orožja na letališču Maribor na podlagi dodatnega poročila Vlade
                  Republike Slovenije"</q>.</p>
               <p>Prosim, ugotovimo sklepčnost. <stage xml:id="Redna-11-1993-07-29.stage117">(74 prisotnih.)</stage></p>
               <p>Kdo je za ta predlog sklepa? <stage xml:id="Redna-11-1993-07-29.stage118">(69 poslancev.)</stage> Kdo je proti?
                     <stage xml:id="Redna-11-1993-07-29.stage119">(Nihče.)</stage></p>
               <p>Ugotavljam, da je sklep končan.</p>
               <p>S tem zaključujem tudi to točko dnevnega reda.</p>
               <p>Prehajamo na <title>19. TOČKO DNEVNEGA REDA</title>, prosim, proceduralno, gospod
                  Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Podan je bil tudi predlog za imenovanje in sprejem odloka o posebni preiskovalni
                  komisiji.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>To bomo sprejeli v skladu s sklepom, z veljavnim sklepom poslovniške <gap n="..."/> Prosim
                  gospod Pregelj. Ali se niste javil?</p>
               <p>Nadaljujemo z <title>19. TOČKO DNEVNEGA REDA</title>.</p>
               <p>K razpravi <title>O ZAKONU O LOKALNI SAMOUPRAVI</title> so se prijavili še gospa
                  Pečanova, gospod Pucko in gospod Poljšak.</p>
               <p>Besedo dajem gospe Pečanovi. Je ni v dvorani. Zato dajem besedo gospodu Pucku,
                  prosim. Prosim za mir v dvorani.</p>
               <p>Gospod Pucko ima besedo.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Hvala lepa gospod predsedujoči, poslanke in poslanci! V svoji razpravi se bom
                  dotaknil samo treh vprašanj. In sicer, prvič, vprašanje načina volitev županov.
                  Predvsem iz razloga, da bo župan lahko normalno in uspešno deloval, je nujno in
                  tudi normalno, da je izvoljen izmed članov občinskega sveta.</p>
               <p>Primerjave volitev, ki so bile izvajane v minulih 45. letih, seveda z vprašanjem
                  volitev župana nimajo nobene zveze. Kajti v preteklosti je šlo, kdorkoli je bil
                  kandidat, ki je bil posredno izvoljen za predsednika skupščine, iz ene stranke.
                  Razlika je bila samo v tem, ali je bil počesan v levo ali v desno ali je bil
                  slučajno brez las.</p>
               <p>Drugo vprašanje, o katerem mislim razpravljati, je naslednje. Pokrajine seveda
                  omogoča 143. člen ustave, ampak po samostojni odločitvi posameznih občin, ki se
                  seveda s tem obvežejo v prvi vrsti tudi financirati to pokrajino. Zato seveda
                  poglavje o pokrajinah sploh ne sodi v ta zakon in ga je potrebno črtati. Politične
                  pokrajine smo že imeli. Kako so funkcionirale, tudi zelo dobro vemo. Funkcionirale
                  sploh niso. Sam seveda podpiram izključno volitve v nove občine in bom glasoval
                  izključno za tak zakon. Govoriti o tem, da je to dolgotrajen proces, je seveda
                  razumljivo, takrat, ko skupini strank ni do nobenih političnih sprememb.</p>
               <p>Če se prav spomnim, je ena izmed številnih tujih delegacij, ki so bile na obisku
                  pri nas v zvezi z lokalno samoupravo zelo jasno povedala, da je do reorganizacije
                  lokalne samouprave mogoče priti zelo hitro ob obstoju določene politične volje. Ne
                  nazadnje, občinske birokracije komaj čakajo, da pride do ustanavljanja in
                  funkcioniranja novih občin.</p>
               <p>Spoštujem seveda mnenja vseh in vsakogar. Seveda je bilo zelo lepo, da je bil
                  opravljen posvet s sedanjimi občinskimi funkcionarji. Sprašujem pa vas, kdo je sam
                  sebe že kdaj ukinil. In tudi sedanji občinski funkcionarji sami ne bodo nikdar
                  pozitivno opredeljeni do zakona, po katerem bo njihovega poslanstva konec in se bo
                  vsak izmed njih moral dati stehtati na novih volitvah v nove občine. V celoti
                  seveda podpiram tako, kot skupina krščansko demokratskih poslancev, stališča
                  oziroma amandmaje k predlogu stališč, ki so jih vložili poslanci različnih
                  poslanskih skupin. Torej, spomladi na volitve v nove občine.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospe Pečanove še vedno ni. Gospod Poljšak ima besedo.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Govorim v svojem imenu in želim povedati svoje pomisleke ob razpravi o lokalni
                  samoupravi. Bolj kot se govori in kriči o lokalni samoupravi, bolj je verjetno, da
                  gre za veliko centralizacijo v republiškem merilu in za male centralizacije v
                  okviru pokrajin in okrajev. To pa pomeni še večje izkoriščanje periferije iz
                  velikega in malih centrov. Za zameglitev tega je ponujena majhna občina kot
                  iluzija izpolnitve lokalnih interesov. Sem za kakršnekoli spremembe, s katerimi se
                  bo zmanjšalo izkoriščanje republiškega centra nad republiško periferijo in večjih
                  lokalnih centrov nad lokalno periferijo.</p>
               <p>Bojim pa se, da je sedanja akcija lokalne samouprave tako rekoč družbenopolitična
                  sabotaža in ribarjenje v kalnem. Tako kot je bilo nekoč tozdiranje in sozdiranje.
                  To so bili sami, večinoma nenaravni procesi razdruževanja in združevanja, od
                  katerih ni bilo nobene gospodarske koristi, bila pa je izguba.</p>
               <p>Spremembe v upravi so lahko zanimive le, če bi pripomogle k racionalizaciji in
                  izboljšanju funkcioniranja uprave za interes občanov. Ali je kaj na tem, v tej
                  smeri? Nič.</p>
               <p>Zakon o lokalni samoupravi bi bil zame zadovoljiv, če bi določal način volitev in
                  način razdruževanja in združevanja občin, drugo pa bi prepustil praksi. Toda ne,
                  marsikdo ima za bregom interese raznih administrativno-upravnih skupin, ki
                  gledajo, kako si bodo s sedanjimi spremembami zaščitili ali povečale svoje
                  koristi, v resnici pa jih ne brigajo interesi občana iz periferije. Za sedaj za
                  malega in delovnega človeka nič.</p>
               <p>Ob demokratizaciji Slovenije smo govorili o predragi upravi, o predragi družbeni
                  nadstavbi. Ali se bo s temi zakoni družbena nadstavba pocenila? Ali se bodo
                  procenti davkov zmanjšali? Ne. Torej je lokalna samouprava le dimna zavesa za
                  naraščanje stroškov državne administracije. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Sašo Lap. Druge pa prosim, če želijo, da se
                  prijavijo k razpravi. Ugotavljam, da Državni zbor ni sklepčen, zato odrejam 15
                  minut odmora. Pozivam vodje poslanskih skupin, da zagotovijo sklepčnost. Se
                  opravičujem, gospod Sašo Lap.</p>
            </sp>
            <stage type="time">(Seja je bila prekinjena ob 17.55 uri in se je nadaljevala ob 18.18
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane poslanke, spoštovani poslanci, nadaljujemo sejo. Prosim, če zasedete
                  mesta, da bomo ugotovili prisotnost.</p>
               <p>Prosim, ugotovimo sklepčnost. <stage xml:id="Redna-11-1993-07-29.stage121">(52 prisotnih.)</stage></p>
               <p>Ugotavljam, da je zbor sklepčen. Besedo dajem gospodu Sašu Lapu. Prosim, gospod
                  Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Spoštovani zbor, rad bi predstavil nekaj stališč Slovenske
                  nacionalne desnice v zvezi s predlogom zakona o lokalni upravi.</p>
               <p>Soglašamo z osnovno idejo zakona, ki na načelih evropske listine o lokalni
                  samoupravi ločuje pristojnosti države od pristojnosti lokalne uprave ob hkratnem
                  decentraliziranju oblasti. Prav tako menimo, da mora obravnava in sprejemanje
                  zakona o lokalni samoupravi potekati usklajeno z zakoni, ki bodo prav tako urejali
                  funkcioniranje lokalne samouprave.</p>
               <p>V razpravi, ki smo jo imeli v okviru samostojne poslanske skupine, smo menili, da
                  so potrebne določene korekcije teksta po posameznih členih. Prvič, glede simbolov,
                  o katerih govori zakon v 12. členu, poudarjamo, da simboli, ki bi jih uporabljale
                  narodnostne manjšine ne smejo spominjati na simbole sosednjih držav. Kritični smo
                  glede referenduma, s katerim se odloča o območju občine. Predlagamo, da naj se pri
                  oblikovanju občin referendum uporablja tako, da ne bo omogočil oblikovanja getov,
                  kjer bi prevladovalo neslovensko prebivalstvo, zlasti tisto, ki je dobilo
                  državljanstvo ob neodvisnosti. Slednje pa ne velja za italijansko in madžarsko
                  narodno skupnost.</p>
               <p>Prav tako predlagamo, da naj se v okvirih občine organizira obrambna dejavnost po
                  podobnih sistemih, kot jih poznamo v ZDA, čeprav vemo, da v 94. členu predlaganega
                  zakona o upravi, ko govori o prevzemu upravnih nalog občin v okviru 9. poglavja
                  prevzema država nase tudi obrambo in zaščito.</p>
               <p>Predlagamo tudi, da župana izvolijo iz svoje srede člani občinskega sveta in da je
                  župan tudi predsednik občinskega sveta. Občinsko upravo naj vodi tajnik, ki ga
                  imenuje občinski svet na predlog župana.</p>
               <p>Vir osnovnih dohodkov občine naj bo davek na premoženje, ker v tem vidimo trdno
                  ekonomsko podlago oziroma stabilen vir. Prav tako menimo, da naj imajo prebivalci
                  občine vpogled v seznam premoženja občine. Glede odtujitve dela premoženja občine
                  menimo, da je to dopustno, kadar gre za pridobivanje novih imovinskih vrednosti
                  ali odplačilo izrednih posojil. Predlagamo, da naj bi bila odtujitev premoženja
                  možna, kadar bi se za to opredelili dve tretjini članov občinskega sveta. Nadzor
                  nad izvrševanjem proračuna občine in njenim finančnim poslovanjem naj opravlja
                  računsko sodišče.</p>
               <p>Želeli bi tudi, da se v oblikovanju pokrajin določi več določnosti, ki naj
                  obvezuje občine, ko se povezujejo v pokrajine, ki naj bodo zgodovinsko, ekonomsko,
                  socialno in kulturno zasnovane, vendar skladno z današnjimi trendi v razvoju
                  geografsko gospodarskih tokov.</p>
               <p>Ob koncu želim poudariti, da naj poteka oblikovanje lokalne uprave skladno z
                  oblikovanjem upravnih okolišev, okrajev oziroma reorganizacijo državne uprave.
                  Prav tako bi tudi predlagal poenotenje terminusov, ki se pojavljajo skozi zakonski
                  tekst. Želeli bi, da se namesto pojma lokalna samouprava, poudarjam lokalna
                  samouprava, uporablja ustreznejši izraz, lokalna uprava. Argument je zelo
                  preprost: državna uprava, lokalna uprava. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je že prej javila gospa Pečanova. Prosim, gospa
                  Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala za besedo. Veseli me, da že danes nadaljujemo razpravo o predlogu zakona o
                  lokalni samoupravi. Sama sem se posvetila bolj 6. točki stališč, ki se nanašajo na
                  premoženje in finančno poslovanje občine. In sicer imam konkreten predlog
                  sprememb, ki v niansah sicer, ampak mislim, da zelo pomembno spreminjajo, ker te
                  nianse v marsičem lahko pomenijo tudi bistveno močnejšo usmerjenost v neko rešitev
                  ali pa malo bolj rahlo.</p>
               <p>V 1. odstavku 6. točke je napisano, da - v pogojniku - da bi občinam morali
                  zagotoviti trdno ekonomsko podlago z določitvijo stabilnega
                     <stage xml:id="Redna-11-1993-07-29.stage122">(izvirnega)</stage> vira financiranja, ki bi jim omogočil izvajanje
                  temeljnih nalog. Sama sodim, da tak stavek pomeni, da bi pač bilo dobro, če bi
                  nekaj storili. Mislim, da bi bilo treba sam naklon spremeniti, tako da bi se
                  glasil stavek: <q>"Zakon mora občinam zagotoviti trdno ekonomsko podlago"</q>.</p>
               <p>Drugi amandma pa je brisanje oklepaja okrog besede <q>"izvirnega"</q>, ker stabilen vir
                  naj bo izviren vir. Medtem ko pa je odstopljen vir s strani države vir, ki je
                  odvisen od potreb in tudi od situacije v zvezi z državnim proračunom.</p>
               <p>Drugo kar je, predlagam, da, prav tako v zvezi s 6. poglavjem, vendar kot sklep,
                  ki ga dajem v presojo in odločanje Državnemu zboru, ki bi se glasil tako: <q>"Državni
                  zbor nalaga Sekretariatu za zakonodajo in pravne zadeve, da pregleda vso, v
                  zadnjih 3 letih sprejeto področno zakonodajo v tistih delih, ki se nanašajo na
                  prenos družbenega premoženja v državno last in na prenos občinskih pristojnosti v
                  državno pristojnost in je, kar se premoženja tiče, bilo prej v lasti ali v
                  upravljanju občin ter pripravi o tem poročilo. Pristojna delovna telesa, zlasti pa
                  Komisija za lokalno samoupravo, naj preučijo poročilo in predlagajo zboru
                  spremembe tistih zakonov, s katerimi so bile občine neupravičeno ali po
                  nepotrebnem razlaščene, ali pa so jim bile odvzete pristojnosti"</q>.</p>
               <p>Rada bi še enkrat poudarila, zakaj je potrebno, da ima občina stabilne izvirne
                  prihodke. Namreč, po stališčih Vlade k predlogu zakona o lokalni samoupravi je
                  razumeti, da naj bi občine dobile oziroma imele izvirne prihodke iz tako imenovane
                  <q>"bagatelne"</q> skupine proračunskih prihodkov. O deležu dohodnine pa bi znova in
                  znova odločala Vlada oziroma predlagala Državnemu zboru delež, ki pripada občini.
                  Zato predlagamo v samem zakonu, da je fiksno določen delež dohodnine z zakonom, ki
                  pripada občini. Ta dohodnina naj bi bil izvirni prihodek, to se pravi, se ne bi
                  mogel spreminjati z vsakokratnim sprejemanjem proračuna in naj bi znašal, v zakonu
                  je sicer napisano 25%, vendar je po izračunih, ki so jih v moji domači občini
                  naredili, potrebno - odvisno seveda od občine - 60% in več odstotkov dohodnine,
                  zato da se lahko občina samostojno financira.</p>
               <p>Na koncu bi pa povedala še nekaj. Zelo sem vesela, da je moj predgovornik, kolega
                  Lap v svoji razpravi o predlogu zakona o lokalni samoupravi, navedel nekaj
                  stališč, ki se ne pokrivajo z amandmaji na stališča, ki so predlagana Državnemu
                  zboru v sprejem, ampak so usmerjena v velikem delu, v tako smer, v kakršno so sama
                  stališča usmerjena. Pomeni, da njegov podpis oziroma podpis njegove poslanske
                  skupine le ni popolnoma soglasno sprejet in da lahko računamo, da bomo ta zakon
                  sprejemali v takem smislu, kakršnega si zamišljam tudi jaz med drugimi, to je, da
                  ta zakon ni potreben zaradi tega, da bi občinam predpisovali, kaj naj delajo, kako
                  naj delajo in kako naj se obnašajo, ampak predvsem zato, ker je to varovalni
                  instrument pred, bom uporabila grobo besedo, nasiljem državnega centralizma in
                  nasiljem državne uprave. Tako je moje pojmovanje tega zakona in upam, da ga bomo
                  večinoma tako razumeli. To se pravi ne zakon, ki regulira, ampak zakon, ki varuje
                  in ščiti občine in interese občanov pri njihovi samoupravi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>K besedi se je javil tudi gospod Ribičič. Druge pa pozivam in prosim, da se javijo
                  pismeno k razpravi, če želi še kdo razpravljati.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Kot veste, se bo jutri ob 8. uri sestala Komisija za lokalno samoupravo in se bo
                  po sklepu Državnega zbora opredelila do vseh pripomb in predlogov za spreminjanje
                  predloga stališč in sklepov, ki jih je predlagala komisija, po potrebi morda tudi
                  predlagatelji.</p>
               <p>Sem pač presenečen - seveda v negativnem smislu - nad določenimi predlogi in
                  nastopi pred tem govorniškim pultom. Najbrž - kolegi mi pravijo, da je v politiki
                  pač vse normalno in je normalno tudi to, da se ljudje, s katerimi nekaj mesecev
                  sodeluješ in nekaj gradiš, potem pokažejo kot tisti, ki želijo stvari razrušiti in
                  ki niso resno mislili z graditvijo takšnih ali drugačnih kompromisov.</p>
               <p>Rad bi povedal, da so predlog za izdajo zakona z osnutkom vložili naslednji
                  poslanci: Ciril Ribičič, Maks Sušek, Franc Černelič, Janez Podobnik, Anton Peršak,
                  Ivan Sisinger, Roberto Battelli, Tone Anderlič, Ivo Hvalica, Jana Primožič,
                  Marijan Poljšak, Janez Jančar, Breda Pečan, Franc Lipoglavšek, Zoran Madon, Maria
                  Pozsonec, Polonca Dobrajc, Janko Predan in dr. Lev Kreft. Ti gospe in gospodje
                  poslanci, kolegi, smo pač podpisali predlog za izdajo zakona z osnutkom zakona, že
                  prej pa poskušali, ob sodelovanju tudi drugih članov komisije, graditi neko
                  temeljno smer dograjevanja lokalne samouprave oziroma realizacije ustavnega
                  koncepta lokalne samouprave. Po teh mesecih je sedaj prišel sem gor spoštovani
                  kolega gospod Poljšak in je rekel, da je lokalna samouprava pač dimna zavesa za
                  vse vrste čudnih, skrivnih in grdih namer oblasti nasproti državljanom. To je
                  seveda možno, stališče je pa daleč od tistega, za kar smo si skupaj prizadevali,
                  tudi s kolegom Poljšakom, v tej komisiji.</p>
               <p>Od replik bi posebej omenil še to, kar je gospod Pucko tukaj govoril. Gre za
                  pripombo na zbor, ki je bil v tej dvorani. Posebej smo se trudili, da bi na zbor
                  prišli predstavniki krajevnih skupnosti ob predstavnikih občin; to nam je do neke
                  mere tudi uspelo. Posebej smo poudarjali tisto, kar so govorili in se ogradili -
                  tudi jaz sam v uvodu - od interesov in predlogov, ki bi izhajali iz posebnih
                  interesov dosedanjih občinskih struktur. Jasno je, da realizacija koncepta, kot je
                  pripravljen, kot so ga predlagatelji vložili, pomeni razlastitev sedanjih
                  občinskih struktur. Tega seveda ni treba skrivati; stvar je jasna: če želimo
                  ustavo realizirati, moramo uvesti nove občine in v njih niti približno ni prostora
                  za podoben položaj, kot ga imajo sedanje občinske strukture. In to ne samo zaradi
                  sprememb teritorija, ampak tudi zaradi sprememb pristojnosti in drugih stvari.
                  Tako, da komisija niti ni nameravala iti v tak posvet samo z občinskimi
                  funkcionarji niti ni tega izvajala na tak način niti ni glasnik interesov teh
                  funkcionarjev.</p>
               <p>Tisto, kar smo se trudili v komisiji, je, da bi gradili konsenz. Večkrat smo
                  poudarjali - menil sem, da imamo za to tudi podporo v komisiji - da s konsenzom
                  gradimo rešitve. In meni je bilo posebej drago to, kadar so nastopali člani
                  komisije pač kot posamezniki s svojimi argumenti, ne da bi posebej poudarjali, iz
                  katere poslanske skupine prihajajo, ampak smo poskušali z argumenti iskati
                  najboljše rešitve. In zaradi tega je bilo v tej komisiji malo, ali skoraj nič
                  preglasovanj in smo poskušali s konsenzom iskati rešitve ali pa ponujati
                  alternativne rešitve.</p>
               <p>Nekatere stranke - med njimi je tudi moja Združena lista in Liberalno-demokratska
                  stranka, so na nek način, čeprav niso v celoti, odstopile od te ideje, vendarle
                  potisnile v ozadje predloge za spremembo ustave, ki bi v večji meri poudarjale
                  pristojnosti občin, omogočile enostavnejši način prenosa državnih funkcij na
                  občine in pa vzpostavile možnost, trdnejšo možnost za nastanek pokrajin v
                  Republiki Sloveniji. Za tako odločitev smo se odločili predvsem zaradi tega, ker
                  smo bili prepričani, da lahko s pomočjo tega dela v komisiji in odločitev
                  Državnega zbora, preprečimo centralistično tolmačenje ustave in omogočimo nastanek
                  lokalne samouprave, ki bo v skladu z Evropsko listino, se pravi, element
                  demokratizacije in decentralizacije, ne pa element centralizacije in krepitve
                  odtujene državne oblasti.</p>
               <p>To je bil tudi eden od razlogov, da je komisija postala predlagatelj zakona
                  oziroma posamezni člani komisije, ki sem jih prej prebral, ker smo se strinjali,
                  da je bolje graditi to na konsenzu poslanskih skupin in poslancev v parlamentu,
                  kot pa da predlaga ta zakon vladna koalicija.</p>
               <p>Po današnjem dnevu in po današnji razpravi nisem več prepričan, da je to pametna
                  rešitev. Skratka, menim, da morajo komisija in predlagatelji še enkrat proučiti,
                  ali je resnično ta pot najboljša, ali ni boljše, da tudi na tem področju, kot tudi
                  na drugih področjih, zadolžimo Vlado, da pripravi svoje predloge.</p>
               <p>Zakaj tako mislim? Seveda zato, ker smo dobili amandmaje k predlogu stališč in
                  sklepov, ki so jih podpisale poslanske skupine. Po razpravi ni povsem jasno, ali
                  so to cele poslanske skupine ali so deli poslanskih skupin, ampak dobili smo
                  papir, kjer poslanci ne nastopajo kot samostojni posamezni poslanci, ampak
                  nastopajo kot predstavniki poslanskih skupin, Demokratov, Socialdemokratov,
                  Slovenske ljudske stranke, Samostojne poslanske skupine, SKD in Zelenih.</p>
               <p>Tukaj ne gre za to vprašanje ali je smiselno, da poslanske skupine skupaj, kar ni
                  ravno običajno, vlagajo na ta način svoje amandmaje. Bolj gre za odstopanja od te
                  prakse, ki smo jo začeli.</p>
               <p>Skratka, vladna koalicija se je odločila, da komisija ne bo delala na takšen
                  način, ampak, da bomo skušali iskati širši konsenz, širših strank. Sedaj se nam pa
                  znotraj komisije, in to iz članov, ki so sodelovali pri sprejemanju odločitev
                  komisije in ki so predlagatelji zakona, oblikuje neka nova koalicija, ad hoc
                  koalicija za to vprašanje in predlaga svoje rešitve.</p>
               <p>Te v nekaj primerih kar temeljito posegajo v samo zamisel in koncept zakona. Eno
                  od vprašanj je, morda ni ključno vprašanje neposrednih volitev županov. Mislim, da
                  je prav, da poslušamo tukaj tudi pač glas ljudi. Ko so se te ideje pojavile v
                  komisiji, sem jaz, kar zadeva Združeno listo, napravil temeljne konzultacije,
                  deloma v vodstvu deloma na terenu in odmevi so bili zelo pozitivni. Podobno je
                  bilo tudi na tem posvetu, ki smo ga imeli v tej dvorani.</p>
               <p>To seveda najbrž ne pomeni, da bi v naprej morali kogar koli siliti v to, da
                  sprejme neko rešitev ali pa da bi bila ena rešitev edina zveličavna za vse občine
                  ali kaj podobnega. Seveda je možno razmišljati tudi o drugih rešitvah. Nekoliko
                  čudno pa je, da se glasno, z mnogimi argumenti s seje na sejo vedno bolj poudarja
                  pomen neposrednih volitev, potem pa dobimo zelo številčen predlog tistih, ki
                  ugovarjajo tej rešitvi in predlagajo nekaj drugega.</p>
               <p>Menim, da bi bilo bolje iskati v tisti smeri, ki sem jo v uvodu že omenil, da ob
                  neposrednih volitvah župana zagotovimo, da ima hkrati tudi večinsko podporo v
                  občinskem svetu, ker se mi zdi, da s tem na eni strani razrešimo to, da bo župan
                  imel dovolj ugleda in demokratične podpore, na drugi strani pa se izognemo
                  zapletom, ki nastajajo zaradi zastojev, če je koalicija strank v Državnem svetu
                  drugačna, kot pa tista, ki je predlagala nekoga kot kandidata za župana. Ampak
                  verjamem, da bo to dilemo možno v postopku razrešiti.</p>
               <p>Rad bi omenil še dva, tri predloge, ki se mi zdijo, da so v temelju drugačni, kot
                  je bila dosedanja graditev konsenza ali nekega kompromisa, to je recimo predlog,
                  ki spreminja značaj poglavja o organih občine. Kot veste, smo na predloge, ki so
                  prihajali zlasti glasno in tudi argumentirano iz Demokratske stranke, vedno
                  reagirali v tem smislu, da smo vgrajevali tisto, kar je bilo možno, v tak koncept,
                  recimo, da je, tudi če postavimo ene roke za vse občine, da je treba za druge
                  občine predvideti izjemo. Ali pa v tem smislu, da če postavimo en sistem
                  upravljanja občine, da predvidimo možnost posameznih občin, da preizkušajo
                  drugačne sisteme. Ampak to v temelju drugačne sisteme, se pravi sisteme, v katerih
                  ne bo občinskega sveta in župana ampak bomo sistem upravljanja postavili radikalno
                  na povsem druge noge, na neke druge izkušnje, kot so pa običajne za večino tistih
                  držav, ki so podpisale Evropsko listino lokalne samouprave. In tudi to je komisija
                  sprejela kot možnost, skratka, da bi posamezne občine to preizkušale in bi pozneje
                  na podlagi njihovih izkušenj to morda vgrajevali v zakonodajo za vse občine. Sedaj
                  pa imamo predlog, da bi poglavje o organih občine pač lahko uporabljale tiste
                  občine, ki bi to želele. Druge tega pač ne bi uporabljale. Skratka, to ne smejo
                  biti, kot je tukaj strokovno pravniško rečeno, kogentne norme, ampak so
                  dispozitivne norme, norme, ki so na razpolago, da jih uporabi kdor jih želi, kdor
                  jih ne želi, jih pa ne uporabi. S tem je velik del zakona postavljen ob stran.
                  Skratka, to bo občina presojala, ali želi to uporabljati ali ne.</p>
               <p>To seveda ne pomeni samo to, da ne bomo vedeli, ali imamo v občini občinski svet
                  ali imamo župana, kakšen je mandat ali kaj podobnega. Vsakdo se bo ravnal tako,
                  kakor ve in zna. Ideja ni nova. V osnovi pa je zelo blizu tistim, ki pravijo, da
                  tega zakona ne potrebujemo. Da je lokalna samouprava, kot sam pojem pove, in kar
                  je bistveno različno od tega, kar je gospod Lap tukaj zagovarjal, pač samouprava.
                  To se pravi, samostojno odločanje o lastnih zadevah ne pa uprava v smislu državne
                  uprave, za katero je značilna hierarhija. Če bi že iskali tukaj kakšne vzporednice
                  z drugimi državami, bi bilo seveda možno govoriti o lokalnih oblasteh in ne o
                  lokalni upravi, torej o pojmu, ki je pri nas rezerviran za državno upravo, za
                  katero je, kot rečeno, značilna hierarhija podrejanja in druge značilnosti, ki so
                  z avtonomijo in samostojnostjo lokalne samouprave, na žalost, skregane. Da se ne
                  bi odmaknil od tega, za samoupravo je značilno, da država ne sme nič posegati
                  vanjo, tudi ne na ta način, da ji določa organizacijo in v skladu s tem je pač
                  seveda ideja, da ne potrebujemo tega poglavja in najbrž ne tudi zakona.</p>
               <p>Prav na isti liniji je tudi predlog, da bi bilo celotno poglavje o pokrajinah
                  fakultativno. Uporabljale bi ga pač tiste občine, ki bi se združile v pokrajino,
                  če tako sklenejo. Če pa sklenejo drugače, bi se pač odločile za drugačen način
                  sodelovanja in povezovanja. Predlog je zanimiv, seveda legitimen, gotovo
                  samoupraven, je pač na liniji tistih, ki želijo, da bi pokrajine ostale samo v
                  ustavi kot možnost ali pa bi se ustanovile čez nekaj let v primerih, kjer bi
                  občine sklenile, da je to potrebno. Opozarjam na to, da bo to imelo pač določene
                  posledice. Namreč, če na pokrajino gledamo s tega vidika in če poskušamo pokrajino
                  prikazati v tem smislu, da v okviru ustave ni nič drugega možno kot to, da
                  prepustimo občinam popolnoma svobodno ne samo svobodo, v tem, v katero pokrajino
                  se bodo povezovale, ampak tudi svobodo v tem, ali se sploh bodo povezovale, in
                  tudi svobodo v tem, da se organizirajo kakorkoli se želijo, če se bodo odločile za
                  to povezavo; kar mislim, da je sporno celo z ustavnega vidika, ki pravi, da če
                  nastane pokrajina, država lahko nanjo prenese določene funkcije. V tem vidim tudi
                  osnovo za poseg zakona na to področje. V tem primeru je jasno, da bo v občinah
                  prevladovala logika, da ne smemo oblikovati majhnih občin, ker bo prepad med
                  majhno občino, kar je v Evropi povsem normalno, in centralno državo prevelik, če
                  ne bomo imeli drugega nivoja lokalne samouprave, tega širšega nivoja, ki ga ustava
                  poimenuje kot pokrajino.</p>
               <p>Končno imamo tukaj še predlog. Od številnih sem izbral samo nekaj predlogov in
                  zadnji, ki ga želim komentirati, je predlog o tem, da je potrebno drugo leto
                  izvesti volitve občinskih organov že v novih občinah. Kot veste, je komisija
                  ugotovila, da imamo tukaj dva različna predloga. Prvi predlog, da se gre na
                  volitve v starih občinah, seveda novih poenostavljenih organov in da potem začnejo
                  teči roki za oblikovanje novih občin in drugi predlog, da se že prve volitve
                  izvedejo v novih občinah. Kot predsednik komisije sem opazil, da sta oba predloga
                  dobila enakopravno podporo in zaprosil sem tudi našo službo za zakonodajo, da nam
                  da mnenje ali je možno podaljšanje mandata. Odgovor, ki smo ga dobili, je
                  pozitiven v tem smislu, da bi bilo z ustavnim zakonom, verjetno bomo ta ustavni
                  zakon tako ali tako morali sprejemati zaradi tega, ker celotna zakonodaja do konca
                  leta ne bo usklajena z ustavo, kot določa veljavni ustavni zakon. Da je torej z
                  ustavnim zakonom tako podaljšanje mandata možno. Ko smo ugotovili, da nima smisla,
                  da se o tem prepiramo na ideološki osnovi ali pa na strankarski osnovi, kdo
                  pripada kakšni stranki in kakšni so interesi strank v zvezi z naslednjimi
                  volitvami, smo ugotovili, da bi pravzaprav odločitev o tem morali sprejeti v
                  odvisnosti od odgovora na naslednje vprašanje, kdaj bo sprejeta celotna
                  zakonodaja, brez katere ni možno oblikovati novih občin in izvesti volitve v
                  organe novih občin. Če se ta zakonodaja sprejme, npr. <stage xml:id="Redna-11-1993-07-29.stage123">(hipotetično)</stage>
                  v oktobru ali v novembru, mislim, da je predlog o volitvah v novih občinah realen,
                  ob predpostavki, da pride do podaljšanja mandata. To podaljšanje mandata seveda ni
                  preprosto, ker veste, da imamo velike težave in da je marsikatera občinska
                  skupščina zelo težko zdržala celotno štiriletno obdobje zaradi mnogih zapletov in
                  drugih razlogov in je podaljšanje tega mandata lahko sporno. Ampak podaljšanje za
                  nekaj mesecev, ki bi omogočilo hitro oblikovanje novih občin, se meni zdi zanimiva
                  in koristna ideja. Vendar bi pri drugem branju, kot je predlagala komisija, lahko
                  zelo mirno in argumentirano odločali o tem vprašanju.</p>
               <p>Skratka, videli bi, kje je zakon o lokalni samoupravi, do kam smo prišli pri
                  upravi, kako je s pripravo zakona o lokalnih volitvah, kako je vsaj s prvim
                  branjem zakona o upravnih okrajih, kje imamo zakon o referendumih o določitvi
                  občinskih območij in tako dalje. Soočili bi se pač s to realnostjo, kaj in do kdaj
                  lahko sprejmemo in v odvisnosti od tega tudi o tej dilemi. Vendar pa skupina
                  poslancev oz. poslanskih skupin predlaga, da o tem odločamo takoj in predlaga, da
                  bi v načelu brez podaljševanja mandata sedanjim občinskim skupščinam izvedli
                  volitve, če prav razumem, že aprila naslednjega leta v novih občinah. Tukaj ne bi
                  rad govoril o tem, kaj vse je treba izvesti do takrat, da bi imeli lahko takšne
                  volitve. Najbrž se predlagatelji dobro zavedajo, da ni dovolj, če sprejmemo
                  zakone, da moramo ljudem omogočiti razpravo o tem, kakšne bodo nove občine, da
                  moramo razrešiti mnoga vprašanja, zlasti vprašanja, ki zadevajo financiranje
                  občin, vprašanje dotiranja občin, vprašanja občin s posebnim statusom in seveda
                  tista vprašanja, ki sem jih že omenil - o lokalnih volitvah, o upravi in o drugih
                  stvareh. Kdor meni, da je to možno storiti do aprila naslednjega leta, celo brez
                  podaljšanja mandatov, mislim, da je optimist, toda jaz bi raje rekel, da je slabo
                  informiran, ne pa optimist. Mislim, da to ni realističen projekt in da
                  zaostrovanje tega vprašanja in potiskanje tega vprašanja v ospredje lahko pomeni
                  dodatno prepiranje in odlaganje sprejemanja pametnih rešitev tudi glede vseh
                  drugih vprašanj.</p>
               <p>Kar se je meni zdelo ključno in kar je komisija podprla in kar sem bil tudi
                  prepričan, da je enotno stališče komisije, ne pa samo morda napačno prepričanje
                  predsednika o neki navidezni enotnosti, je bilo to, da sedaj združimo vse sile, da
                  na podlagi kompromisov in konsenza, ki smo ga dolgo časa gradili, čim hitreje
                  sprejmemo to zakonodajo in naložimo po tej prvi razpravi predlagateljem, da
                  pripravijo že za septembrsko sejo zakonski projekt o lokalni samoupravi za drugo
                  branje.</p>
               <p>Po teh pripombah, po njihovem obsegu, po njihovi vsebini in globini spreminjanja
                  temeljnih usmeritev, ne samo glede na to, kar je bilo predlagano v osnutku, ampak
                  tudi glede na tisto, kar je komisija sprejela kot svoja stališča o lokalni
                  samoupravi, dvomim o tem. Upam, da bo jutri komisija pokazala drugačno situacijo.
                  Sem pa hotel še enkrat opozoriti, da to, kar je bilo predlagano v osnutku, še bolj
                  pa potem v predlogu stališč in sklepov, da smo se za to trudili dolgo časa, in to
                  rušiti v temeljih je seveda lahko in enostavno delo, bo pa težko zgraditi nove
                  usmeritve in nove kompromise na tem področju, če dosedanji padejo.</p>
               <p>Zdelo se mi je, da je prav, da v imenu tega skupnega delovanja v zadnjih mesecih
                  poudarim, da to, kar je zapisano, ni pač neka samovoljna razlaga, neka stališča
                  predsednika komisije, ampak je postopoma nastajalo iz seje v sejo, ob demokratični
                  možnosti vsakogar, da predlaga spremembe, in ob graditvi konsenza, ne da bi bil
                  kdorkoli preglasovan. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Peršak in nato gospod Pregelj. Prosil pa bi vas, da
                  bi razpravo končali danes, da se bo lahko jutri komisija opredelila do
                  stališč.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Moja bo relativno kratka. Rad bi na podobno strpen način, kot je v bistvu razložil
                  svoja stališča gospod Ribičič, povedal, da se meni situacija sploh ne zdi tako
                  tragična, kot jo je on sedaj na nek način naslikal.</p>
               <p>Prvič, kar zadeva doslednost ali nedoslednost glede tega, da smo pač
                  sopredlagatelji zakona sedaj predlagali nekatere rešitve, ki so drugačne, kot so v
                  tekstu. Gospod Ribičič seveda dobro ve, da sem jaz - ki sem tudi sopredlagatelj
                  zakona - vsaj večino stvari, ki so v teh amandmajih napisane, zagovarjal že v
                  dosedanji razpravi v komisiji in ob predlaganju zakona. To verjetno lahko potrdi.
                  Osebno hkrati rečem, da je ta tekst zakona, ki sem ga podpisal, po mojem mnenju že
                  daleč od tistega, kakršni so bili začetni predlogi, kakšen naj bi bil zakon. In
                  zato ocenjujem, da je tekst, ki smo ga dobili, že na poti k tistemu kompromisu,
                  kar zadeva vsebino zakona, ki ga je na koncu - po mojem mnenju - treba
                  sprejeti.</p>
               <p>To dejstvo, da sem podpisal predlog zakona, je znak, da sodim, da je zakon
                  potreben. In najbolj bi se seveda bal situacije, ki jo sedaj v podtekstu predlaga
                  gospod Ribičič, češ, sedaj smo pa obupali, predlagatelji so prekršili nekakšno
                  besedo ali ne vem kaj, sedaj odstopimo od tega, dajmo Vladi nalog, da bo
                  pripravila nov zakon. Takšno stališče in tega se seveda bojim, podtekst tega
                  stališča pomeni, da bi se dokončno odpovedali tej reformi drugo leto, ali s
                  podaljšanjem ali brez podaljšanja mandata.</p>
               <p>Kar zadeva podaljšanje mandata, vsi, ki ste prebrali stališča, ki smo jih dali
                  oziroma amandmaje, vidite, da podaljšanje mandata ni izključeno. Ni izključeno v
                  naših amandmajih. Naše stališče pa je, da je treba vse storiti, da se v normalnih
                  rokih stvari izvedejo, če je mogoče.</p>
               <p>Kajti bojimo se tega, če se bomo danes odločili za podaljšanje mandata, smo se
                  avtomatsko odločili, da bomo še pol leta počivali, pa bomo spet boljše imeli od
                  kampanje za lokalno samoupravo.</p>
               <p>Naslednja stvar, ki bi jo rad povedal je, tudi jaz sem eden tistih, res je, ki
                  zagovarjajo neposredne volitve, za razliko od mnogih kolegov sopodpisnikov teh
                  amandmajev.</p>
               <p>Gospod Ribičič pa seveda najbolje ve, da kadar nastajajo neka stališča, ki pač
                  skušajo zbrati okrog sebe več skupin ali pa več ljudi, da takrat pač prihaja do
                  kompromisov. Še vedno zagovarjam neposredne volitve županov. Mislim, da je konec
                  koncev to za ta zakon celo ena najbolj pomembnih točk. Kar se tiče drugih stališč, pogojev za ustanavljanje občin oziroma kriterijev, kar se tiče rokov in
                  teh stvari, pa ne bi želel, da se tu ustvarja vtis, da sem jaz kdaj zagovarjal
                  drugačna stališča, kot so zapisana v teh amandmajih.</p>
               <p>In ker je pač v komisiji v nekem trenutku prevladovalo mnenje, prevladujoče
                  pravim, da je situacija taka, da pač volitve spomladi ne morejo biti v nove
                  občine, sem se v tisti situaciji boril vsaj za izjemo.</p>
               <p>Še vedno pa mislim, da so lahko in zato pač s temi amandmaji vztrajam tudi kot
                  vodja skupine, ki je te amandmaje podprla, da poskušamo to doseči. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlagam Državnemu zboru, da danes končamo razpravo o lokalni
                  samoupravi. Ali kdo temu nasprotuje? <stage xml:id="Redna-11-1993-07-29.stage124">(Ne.)</stage></p>
               <p>Gospod Pregelj prosim. Repliko ima. Gospod Geržina, vi pa imate razpravo.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Razpravo gospoda Ribičiča sem razumel kot svojevrstno obtožbo. In
                  sicer obtožbo članov komisije, da se pač nečesa niso držali. Osebno ne vem točno
                  za dogovor. Vem zgolj za podpisnike v tem predlogu zakona. Kar je pa jasno, lahko
                  se nekje doseže kompromis, da se bo pač zakon vložil, nikakor se pa ne more
                  zahtevati od poslancev, da se strinjajo z vsemi določili. Mislim, da tukaj ni
                  dileme. Vsak poslanec, tudi tisti, ki podpiše nek akt zato, ker želi, da se ta akt
                  začne pripravljati, da se o njem razpravlja, ima pravico, da spreminja tudi svoje
                  mnenje oziroma, da ga zagovarja, če prej ni uspel v okviru posameznega odbora.</p>
               <p>Tako da menim, da je ta užaljenost popolnoma nepotrebna in kaže zgolj na to, da si
                  pač v Državnem zboru nekateri poslanci, oziroma verjetno tudi cele poslanske
                  skupine, nekoliko drugače predstavljamo, kaj je to regionalna, oziroma lokalna
                  samouprava in kako priti do nje. Nič drugega ni, kot tole.</p>
               <p>Predlagam, da se postopki nadaljujejo, da lahko matično telo, ker se je pač tako
                  odločilo, še enkrat zadevo premisli, vsekakor pa menim, da bi bilo neumestno ta
                  zakonski predlog sedaj dajati Vladi v roke. Od nje zahtevati, da ga pripravi, kar
                  je popolnoma neprimerno.</p>
               <p>Kot generalno ugotovitev na izvajanje gospoda Ribičiča bi rad povedal še tole.
                  Verjetno je tisti del zakona, ki želi določati bodočim lokalnim samoupravam, za
                  kaj bodo pristojne in kaj bodo delale, popolnoma napačen.</p>
               <p>Verjetno je pravilnejši pristop, ki bo pustil te zadeve odprte. To so stvari, ki
                  jih bo urejal občinski statut ali pa drug ustrezen akt, moral bo pa ta zakon
                  opredeliti tiste naloge oziroma določiti, kaj lahko država prenese na posamezno
                  lokalno skupnost, in to je lahko potem zakon. Ne pa, da predpisuje tiste
                  aktivnosti, ki jih lokalna skupnost opravlja po volji svojih prebivalcev. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak in potem gospod Ribičič.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Moram dati vsaj kratko repliko. In sicer: V tej Komisiji za lokalno samoupravi sem
                  imel jaz radikalna stališča, ko sem primerjal tozdovsko zgubo kot lokalno zgubo.
                  To sem govoril že prej. Boril sem se tudi proti pokrajinam. Rekel sem tudi, da
                  bodo pokrajine lahko izkoriščale manjše občine in sem imel taka stališča. Se pa
                  strinjam, da sem pač podpisal in mogoče je videti to malo nezrelo. Ker diskusija
                  je na dveh nivojih: če o neki stvari diskutiraš na mikro nivoju, če vi mene
                  spravite v diskusijo o tem dokumentu, jaz lahko z vami lepo debatiram o tej
                  stvari. Ko pa stopim iz tega ven, in iz tega ven je treba izstopiti in pogledati,
                  kakšno vlogo ima to v državi. Saj podobno je, recimo, pri bankah; lepo lahko
                  diskutiraš, ali naj bo vložni kapital tak ali tak in pač debatiraš o stvari. Ko pa
                  stopiš ven, vidiš, da je stvar špekulacija. In na žalost, jaz sem stopil ven iz
                  stvari in sem jo pogledal od daleč. In ko sem jo pogledal od daleč, sem rekel: ta
                  stvar ne <q>"klapa"</q>. Ker prva stvar, ki bi morala biti, je racionalizacija državne
                  uprave. Na ministrstvih so ljudje, ki niso produktivni, na zavodih so ljudje, ki
                  niso produktivni - in nič se ne zgodi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič, prosim.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Meni je povsem jasno, da se vsakdo opredeljuje po svoje in da se ima
                  pravico premisliti. Če kdo izstopi iz tistega, kar je doslej govoril in si
                  prizadeval, imam pač jaz tudi pravico na to opozoriti. Seveda je eno, če se nekdo
                  premisli kot posamezen poslanec; drugo je, če nekdo izstopi iz dosedanje smeri
                  razmišljanja; tretje pa je, če dobimo organizirano skupino več poslanskih skupin,
                  ki ne na komisiji, ampak vloži v Državnem zboru svoje amandmaje, ki nekatere
                  stvari temeljno rušijo.</p>
               <p>In v čem je sedaj tukaj problem. Problem je v tem, da smo kompromis gradili med
                  tistimi, ki so bili na začetku na stališču, da je treba iti v ustavne spremembe in
                  v temeljito dograditev ustave, da se bo okrepila lokalna samouprava in zlasti
                  položaj pokrajin, in med tistimi, ki so vztrajali na nasprotnem stališču. In
                  kompromis, ki se je gradil z vidika prvih, ki jih morate tudi opaziti in ne videti
                  samo svojega interesa in svojega stališča, je seveda odstop od takšne, bolj
                  radikalne variante, zahteval neke garancije. In te garancije smo videli v tem, da
                  vendarle dosežemo nek kompromis, nek konsenz o tem, da ne bomo na centralističen
                  način uveljavljali ustave, ampak v skladu z evropsko zamislijo decentralizirane
                  državne ureditve. In tukaj to, kar gospod Peršak lepo razlaga, mogoče je celo
                  preveč razkril taktiko, katere se sam poslužuje - v komisiji stalno vztrajati na
                  tistem, kar je realno in postopoma, korak za korakom, spreminjati ta kompromis v
                  svojo korist in v korist svojih stališč, na poti h kompromisu, ki ga je treba na
                  koncu sprejeti in ki je v skladu z njegovim pogledom na lokalno samoupravo. Samo,
                  ta pogled, na žalost, ne upošteva, da imamo še drugo stran, ki ima tudi neke meje
                  in ki tudi ve, kaj želi na koncu sprejeti. In če bi hoteli mi pripeljati na koncu
                  pri tem zakonu o lokalni samoupravi do tega, kar smo na začetku začeli z ustavno
                  spremembo, je jasno, da tega ta zbor ne bi sprejel in bi štel to za nekorektno
                  oblikovanje kompromisa. In zato jaz štejem, da je nekorektno to zelo odločno in
                  jasno odstopanje od vsega, kar je bilo doslej doseženo na tem področju z vloženimi
                  amandmaji in zlasti s štirimi predlogi, ki sem jih posebej navedel. Od teh štirih
                  predlogov sta dva, ki ju gospod Peršak ni nikoli zagovarjal na komisiji in ki
                  razveljavita obe poglavji - o organih občine in o pokrajini kot celoti. Oba ta dva
                  predloga ni nikoli zagovarjal, vsaj ne v radikalni obliki. Na zadnji seji smo
                  skupaj oblikovali besedilo, ki govori o tem, da je treba skrčiti to poglavje;
                  skupaj smo oblikovali, na njegov predlog, tudi možnost, da se novi sistemi
                  upravljanja za posamezne občine vgradijo, itd., ampak ta dva predloga - o tem, da
                  v bistvu razveljavimo, kadar to neka občina želi, celotno poglavje, to so novi
                  predlogi in jih lahko primerjamo samo z začetnimi predlogi, ki so govorili o tem,
                  da zakon ni potreben. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K razpravi se je javil gospod Geržina. Ali imate vi repliko, gospa
                  Primožičeva? Prosim.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Kljub mnogim besedam gospoda Ribičiča bi rada dodala le na
                  kratko, in sicer, kako smo gradili ta konsenz tako, da smo prišli do najmanj petih
                  dilem, ki so navedene v stališčih, npr. na 3. strani pod varianto A in B na isti
                  strani in tako naprej, če si, prosim, pogledate in skupina poslancev je na te
                  dileme odgovorila.</p>
               <p>Konsenza v točki A in B mislim, da ni in se je treba na žalost odločati. In to je
                  edina pravilna pot. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči! Spoštovani, nisem bil v pripravljanju tega
                  gradiva ne na levi ne na desni ne na eni ne na drugi strani. Poslušal sem to
                  zadevo in mislim, da ne bo letelo name, kar bom povedal. V samoupravi po različnih
                  državah imajo nekatere države pokrajine, to jih je več, nekatere pa jih tudi
                  nimajo. Danes je bila napačno omenjena ena, ki nima pokrajin, to je Avstrija,
                  vendar to ne drži, ker jih ima.</p>
               <p>Mislim, da je ta zadeva rasla skozi zgodovino. To se ni naenkrat postavilo. In
                  zdaj pridemo do tega, da bomo mi postavili pokrajino. S tem, ko mi postavimo
                  pokrajino, mi zadevo določimo. Po tej logiki lahko določimo tudi velikost občine,
                  obliko in vse in ne nazadnje lahko določimo tudi župana. In po tej logiki dobimo
                  ne samoupravo, ampak navadno upravo. Mi želimo samoupravo in če občine imajo
                  interes, se bodo združevale v pokrajine na podlagi skupnih interesov. Namreč, v
                  teh razlagah danes okrog tistih, ki zagovarjajo avtomatsko postavitev pokrajine in
                  s tem mogoče malo spremeniti tudi ustavo, nisem zaznal dejavnosti, ki bi se
                  opravljale znotraj te pokrajine. Nič ni bilo tega. Če mi postavimo zdaj samo
                  prazno obliko brez tega, da povemo, kaj bo to delalo, je to zame, oprostite
                  izrazu, tutorstvo nad majhnimi občinami. Ta strah je bil danes že izražen. To se
                  pravi čisto nasprotje tistega, kar naj bi pokrajina bila, ko bi se občine
                  samoupravno, na osnovi interesov združile in oblikovale neko pokrajino.</p>
               <p>Druga stvar. Ob tistih, ki so zagovarjali to obliko, vsaj meni nepravilno ali
                  dovolj pojasnjeno, je financiranje te zadeve. Nekaj se je o tem govorilo, ampak če
                  mi postavimo to pokrajino, ji moramo avtomatsko dodeliti tudi denar. In tu je
                  druga zanka, ki jo vidim za lokalno samoupravo za občine. Pravijo, ko gre denar
                  skozi Ljubljano, avtomatsko nekaj ostane tam. Ko gre denar skozi center, skozi
                  občino, skozi središče pokrajine, ostane nekaj. In že do zdaj smo govorili, da so
                  v središčih obdržali precej denarja in da so bile manjše in periferne občine pri
                  tem prikrajšane.</p>
               <p>Ne nazadnje pa tudi 15. člen zakona, ki ga obravnavamo, taksativno našteva, kaj
                  naj bi občina imela in mislim, da že to ni v luči samouprave in če to naštejemo
                  tudi na pokrajino, potem dobimo kompletno državno upravo. Ni več to samouprava, ni
                  več tu interesov. Mislim, da opozarjam naprej, ko bo ta skupina ali skupine
                  delovale, da to razmislijo in da dajo odgovore na ta vprašanja. Ko sem že omenil
                  župana, mislim, da bi raje rekel - kot predlagatelji tu - da pri volitvi župana -
                  jaz se namreč zavzemam za to, da je izvoljen izmed občinskega sveta, ne pa
                  neposredno - in sicer ne zaradi neizoblikovanja javnosti, ampak mislim, da
                  upravičeno rečemo, zaradi neizoblikovanega in včasih tudi manipuliranega javnega
                  mnenja. Zato sem za to, da se vsaj za prvič izvoli izmed članov sveta občine.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker nimamo več prijav k razpravi, razpravo zaključujem in prekinjam
                  točko dnevnega reda.</p>
               <p>S tem prekinjam tudi današnjo sejo in vam vse skupaj želim prijeten večer.</p>
            </sp>
            <stage type="time">(SEJA JE BILA PREKINJENA 29. JULIJA 1993 OB 19.14 URI IN</stage>
         </div>
      </body>
   </text>
</TEI>