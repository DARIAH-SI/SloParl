<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-12-1993-10-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8713F7CE556168B0C1257832004838F9</idno>
               <idno type="URI">8713F7CE556168B0C1257832004838F9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-12-1993-10-26.DZ" n="12">
               <name>Redna</name>
               <date when="1993-10-26"/>
            </setting>
         </settingDesc>
         <particDesc>
            <listOrg>
               <org xml:id="Redna-12-1993-10-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">IN SE JE NADALJEVALA 26. OKTOBRA 1993 OB 10.09 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Pričenjamo nadaljevanje 12. seje Državnega zbora Republike Slovenije. Obveščen
                  sem, da se današnje seje ne morejo udeležiti poslanke in poslanci: Dušan Bavdek,
                  Breda Pečan za dopoldanski del seje; mag. Janez Kocijančič, dr. Peter Tancig, dr.
                  Franc Zagožen, dr. Bojan Korošec in dr. Leo Šešerko za popoldanski del seje.</p>
               <p>Prosim, da ugotovimo prisotnost v dvorani!</p>
               <p>Ugotavljam, da nas je navzočih 67 poslank in poslancev, tako je zbor sklepčen in
                  lahko odloča. Na to sejo sem vabil predstavnike Vlade Republike Slovenije in jih
                  lepo pozdravljam.</p>
               <p>Današnje zasedanje bomo pričeli z <title>NADALJEVANJEM OBRAVNAVE PREDLOGA
                     RESOLUCIJE O IZHODIŠČIH ZASNOVE NACIONALNE VARNOSTI REPUBLIKE SLOVENIJE Z
                     VIDIKA OBRAMBE, VARNOSTI TER ZAŠČITE IN REŠEVANJA</title>.</p>
               <p>Nato bomo prešli na obravnavo predloga zakona o obrambi, za tem pa na 1. točko
                  dnevnega reda, to je na predlog za začetek postopka za spremembo ustavnega zakona
                  za izvedbo Ustave Republike Slovenije, če bo gradivo za to pripravljeno. Sejo bomo
                  nadaljevali po dnevnem redu. Ker še nimamo pregleda amandmajev k predlogu
                  resolucije o izhodiščih zasnove nacionalne varnosti z vidika obrambe, varnosti ter
                  zaščite in reševanja od II. do VI. poglavja - ta, ki ste ga dobili, ni ustrezen -
                  predlagam 15 minutni odmor, potem bomo nadaljevali sejo. Drugih točk še ne moremo
                  obravnavati.</p>
            </sp>
            <stage type="time">(Seja je bila prekinjena ob 10.10 uri in se je nadaljevala ob 10.27
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, nadaljujemo sejo.</p>
               <p>Prosim, da najprej ugotovimo prisotnost v dvorani! <stage xml:id="Redna-12-1993-10-26.stage3">(61 prisotnih.)</stage>
                  Ugotavljam, da je zbor sklepčen in lahko nadaljujemo delo.</p>
               <p>Na klop ste prejeli nov pregled amandmajev k predlogu resolucije o izhodiščih in
                  zasnovi nacionalne varnosti z vidika obrambe, varnosti ter zaščite in reševanja od
                  II. do VI. poglavja.</p>
               <p>Prehajamo k obravnavi II. poglavja. Skupina poslancev predlaga k II. poglavju -
                  Oblike ogrožanja nacionalne varnosti Republike Slovenije, podpoglavje - Vojaško
                  ogrožanje nacionalne varnosti Republike Slovenije, da se v 3. točki druge alinee
                  podpičje spremeni v vejico, za njo se doda naslednje besedilo: <q>"V mogočih procesih
                  dezintegracije Italije"</q>. Predlagatelj je Samostojna poslanska skupina in skupina
                  poslancev. Odbor predlaga amandma na amandma, tako da se spremeni, da se <q>"v
                  mogočih procesih dezintegracije Italije"</q> glasi: <q>"V morebitnih procesih
                  dezintegracije sosednjih držav"</q>. Skupina predlagateljev s tem soglaša. Želi kdo
                  besedo? V kolikor ne, najprej glasujemo o amandmaju na amandma, da se na mesto
                  <q>"Italije"</q> spremeni <q>"sosednjih držav"</q>. Ugotovimo sklepčnost! <stage xml:id="Redna-12-1993-10-26.stage4">(64
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage5">(59 poslancev.)</stage> Je kdo proti? <stage xml:id="Redna-12-1993-10-26.stage6">(1
                     poslanec.)</stage></p>
               <p>Ugotavljam, da je amandma na amandma sprejet.</p>
               <p>Glasujemo še o amandmaju. Ugotovimo sklepčnost! <stage xml:id="Redna-12-1993-10-26.stage7">(67 prisotnih.)</stage></p>
               <p>Kdo je za? <stage xml:id="Redna-12-1993-10-26.stage8">(55 poslancev.)</stage> Je kdo proti? <stage xml:id="Redna-12-1993-10-26.stage9">(1
                     poslanec.)</stage></p>
               <p>Ugotavljam, da je amandma pod točko 1 sprejet.</p>
               <p>Imamo še amandma gospoda Pahorja. V prvem odstavku -</p>
               <p>morali bi ga kot prvega obravnavati - v prvem odstavku II. poglavja, v osmi
                  vrstici, se za besedami <q>"ogrožanje notranje varnosti"</q> dodajo besede <q>"z nasilnimi
                  sredstvi"</q>. Prosim, gospod Pahor. To je prvi odstavek II. poglavja.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Oglašam se iz dveh razlogov, gospod predsedujoči, gospe in gospodje! Prvič zato,
                  da opozorim, da to ni samo moj amandma, ampak, da so to amandmaji poslanske
                  skupine Združene liste socialnih demokratov. In drugič zato, da opozorim na to, da
                  smo dali kar nekaj amandmajev in prosim, da podrobneje pogledate obrazložitev k
                  njim. Predvsem bi opozoril na tistega, ki zadeva legalno samoorganiziranje
                  državljanov in na tistega, ki zadeva sestavo vojaških enot. Ta dva bi še posebej
                  poudaril in bi prosil za vašo pozornost, ko jih bomo obravnavali. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Tega amandmaja v pregledu nimate, zato bi prosil, gospod Pahor, da
                  boste amandmaje, ki niso v pregledu, obrazložili. Želi kdo o tem amandmaju
                  razpravljati? <stage xml:id="Redna-12-1993-10-26.stage10">(Ne.)</stage> Ga bom še enkrat prebral, ker ga ni v
                  pregledu.</p>
               <p>V prvem odstavku II. poglavja naj se v osmi vrstici, za besedami <q>"ogrožanje
                  notranje varnosti"</q> dodajo besede <q>"z nasilnimi sredstvi"</q>. Ugotovimo sklepčnost!
                     <stage xml:id="Redna-12-1993-10-26.stage11">(67 prisotnih.)</stage></p>
               <p>Kdo je za? <stage xml:id="Redna-12-1993-10-26.stage12">(46 poslancev.)</stage> Je kdo proti? <stage xml:id="Redna-12-1993-10-26.stage13">(8
                     poslancev.)</stage></p>
               <p>Ugotavljam, da je amandma sprejet.</p>
               <p>Pod številko 2 imamo amandma poslancev Združene liste: za prvim odstavkom pred
                  podnaslovom <q>"Obrambni sistem"</q> naj se doda nov odstavek, ki se glasi: <q>"Izhajajoč iz
                  načel humanitarnega prava in ob upoštevanju protokola k..."</q> Prosim? Prosim, gospod
                  Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovane poslanke in poslanci! Sejo smo ravno prekinili v tem
                  smislu oziroma je Združena lista zahtevala prekinitev zaradi vložitve amandmajev.
                  Časa je bilo eno uro, potem se je izteklo, da se seja prekine. Sedaj spet teh
                  amandmajev ni na mizi. Prosim, da se amandmaji vložijo oziroma da se dostavijo
                  poslancem na klop. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Pahor.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Rad bi zavrnil ta ugovor. Mi smo v glavno pisarno oddali naš pregled amandmajev ob
                  9. uri. Zdelo se nam je,</p>
               <p>da bo ena ura dovolj za to, da se fotokopira in razdeli na klop. Če pa poslanci
                  mislijo, da je potrebno vsak amandma posebej razlagati, smo tudi na to
                  pripravljeni.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pahor. Večino amandmajev imate v pregledu<gap n="..."/> Prosim, gospod
                  Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Dober dan. Mislim, da ne gre za to, da bi imeli večino amandmajev na klopi. Moramo
                  imeti vse amandmaje na klopi. Ne moremo odločati o zadevah, ki so tako pomembne,
                  da bomo na pamet ali, glede na slabo branje predsedujočega, lahko odločali za ali
                  proti. Mislim, da moramo te stvari videti, prebrati, razmisliti in se potem
                  odločiti. Stvar ni tako preprosta, da bi jo kar tako iz rokava stresli. Hvala
                  lepa. Zahtevam, da dobimo vse amandmaje na mizo, do takrat pa, da se seja prekine.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Jelinčič. Mislim, da prav sedaj delijo amandmaje.
                     <stage xml:id="Redna-12-1993-10-26.stage14">(Ne.)</stage> Ne moremo iti na 2. točko, na zakon o obrambi. Zato
                  odrejam še 15 minut odmora. Prosim, proceduralno ima gospod Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Spoštovani! Res protestiram proti takemu načinu dela - pavze, pavze in pavze. Lepo
                  prosim, preidimo na naslednjo točko in delajmo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Na glasovanje dajem, da gremo na točko dnevnega reda zakon o obrambi,
                  in ko bomo imeli amandmaje na klopi, nadaljujemo z resolucijo. Predlog je dal
                  gospod Lap. Ugotovimo sklepčnost! <stage xml:id="Redna-12-1993-10-26.stage15">(57 prisotnih.)</stage></p>
               <p>Kdo je za? <stage xml:id="Redna-12-1993-10-26.stage16">(21 poslancev.)</stage> Je kdo proti? <stage xml:id="Redna-12-1993-10-26.stage17">(30
                     poslancev.)</stage></p>
               <p>Ugotavljam, da predlog ni sprejet.</p>
               <p>Odrejam 15-minutni odmor.</p>
            </sp>
            <stage type="time">(Seja je bila prekinjena ob 10.35 uri in se je nadaljevala ob 10.59
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovani kolegi poslanci, spoštovane kolegice poslanke! Nadaljujemo sejo.</p>
               <p>Pregled amandmajem poslancev Združene liste ste prejeli na klop. Smo pri amandmaju
                  pod točko 2. v novem predlogu pregleda amandmajev. V podpoglavju ogrožanje
                  notranje varnosti Republike Slovenije, se v četrti alinei, v četrti vrstici za
                  vejico vstavijo naslednje besede: <q>"Ilegalno tihotapljenje tujcev v državo oziroma
                  preko nje."</q> Predlagatelj: Skupina poslancev. Odbor za obrambo podpira, Vlada ne
                  podpira. Napisano imate, da Vlada podpira, vendar ne podpira.</p>
               <p>Želi kdo besedo? V kolikor ne, prehajamo na glasovanje.</p>
               <p>Predstavnik Vlade, prosim izvolite. Besedo ima gospod Brvar, državni sekretar.
                  Prosim.</p>
            </sp>
            <sp who="SDZ1:BrvarBogomil">
               <speaker>BOGO BRVAR:</speaker>
               <p>Hvala lepa. Amandmaja ne podpiramo zaradi tega, ker je to zajeto v 8. točki. Ali
                  nezakonito, torej množično prihajanje beguncev preko državne meje kot posledica
                  vojaških spopadov sosednjih državah? Ali nezakonito in množično prehajanje državne
                  meje v okviru ekonomskih, itd., političnih emigracij? Nezakonito prehajanje seveda
                  pomeni ilegalno, medtem tudi ilegalno vodenje ljudi preko državne meje. To je
                  zajeto v tej točki. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage xml:id="Redna-12-1993-10-26.stage19">(Ne.)</stage> Prosim, da ugotovimo
                  prisotnost v dvorani. Glasujemo o amandmaju pod točko 2 v pregledu amandmajev.
                  Ugotovimo sklepčnost! <stage xml:id="Redna-12-1993-10-26.stage20">(53 prisotnih.)</stage></p>
               <p>Kdo je za? <stage xml:id="Redna-12-1993-10-26.stage21">(15 poslancev.)</stage> Je kdo proti? <stage xml:id="Redna-12-1993-10-26.stage22">(46
                     poslancev.)</stage></p>
               <p>Ugotavljam, da amandma pod točko dva ni sprejet.</p>
               <p>Imamo še amandma, ki ga imate na dodatnem pregledu. Na tistem, ki ste ga dobili
                  sedaj na klop. Amandma pod točko 1.b poslancev Združene liste. Pri podnaslovu -
                  Ogrožanje notranje varnosti Republike Slovenije, naj se v drugi alinei točke ena
                  črta besedici <q>"ali subverzivno"</q>, tako, da se alinea začne <q>"Nezakonito
                  organiziranje in delovanje"</q>.</p>
               <p>Želi, prosim, gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Mislim, da so to novi amandmaji, ki smo jih sedaj prvič videli. Predlagam, v
                  skladu s 191. členom poslovnika, da o tem razpravlja najprej matični odbor. Da se
                  o tem opredeli in potem z njegovim mnenjem, ki bo predloženo k tem amandmajem, mi
                  razpravljamo o teh amandmajih. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Jelinčič. Tale procuduralni sklep bom dal na glasovanje. Ker po
                  tem 191. členu odloči Državni zbor.</p>
               <p>Obrazložitev. Gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Vsi pozabljamo, da je danes 26. oktober, in da nadaljujemo
                  septembrsko sejo. In če bomo tako nadaljevali, ne bomo nikamor prišli. Postajamo
                  skrajno kontra produktivni. Jaz bi prosil, da tega, kar je moj predhodnik
                  predlagal, ne izglasujemo. Poizkušajmo delati naprej. Tu imamo predstavnike Vlade,
                  ki nam bodo lahko ob vsakem amandmaju podali ustrezno obrazložitev. Predlagam, da
                  nadaljujemo na takšen način kot smo začeli. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Hvalici. Ni replik.</p>
               <p>Obrazložitev. Tale proceduralen sklep bom dal na glasovanje. Prosim, gospod
                  Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Mislim, da bo lažje Državnemu zboru odločati o teh amandmajih, če bo dal odbor
                  svoje mnenje. Zato sem za Jelinčičev predlog.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost v dvorani. Ugotovimo sklepčnost!
                     <stage xml:id="Redna-12-1993-10-26.stage23">(65 prisotnih.)</stage></p>
               <p>Kdo je za? <stage xml:id="Redna-12-1993-10-26.stage24">(15 poslancev.)</stage> Je kdo proti? <stage xml:id="Redna-12-1993-10-26.stage25">(35
                     poslancev.)</stage></p>
               <p>Ugotavljam, da predlog ni sprejet.</p>
               <p>Nadaljujemo delo. Smo pri glasovanju. Amandma poslancev Združene liste pod točko
                  1.b, ki ga imate v dodatnem poročilu, ki ste ga dobili na klop. Pri podnaslovu -
                  Ogrožanje notranje varnosti Republike Slovenije, naj se v drugi alinei točke ena
                  črta besedici <q>"ali subverzivno"</q>, tako da se alinea začne <q>"nezakonito organiziranje
                  in delovanje"</q>.</p>
               <p>Želi kdo besedo? V kolikor ne, dajem ta amandma na glasovanje. Prosim, ugotovimo
                  prisotnost v dvorani. Ugotovimo sklepčnost! <stage xml:id="Redna-12-1993-10-26.stage26">(67 prisotnih.)</stage></p>
               <p>Kdo je za? <stage xml:id="Redna-12-1993-10-26.stage27">(36 poslancev.)</stage> Je kdo proti? <stage xml:id="Redna-12-1993-10-26.stage28">(24
                     poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na amandma pod točko 3. Ogrožanje notranje varnosti Republike Slovenije;
                  iz četrte alinee te točke brisati tekst <q>"nižja stopnja prometne varnosti"</q>.
                  Predlagatelj: skupina poslancev. Odbor podpira. Vlada podpira.</p>
               <p>Želi kdo besedo? <stage xml:id="Redna-12-1993-10-26.stage29">(Ne.)</stage> Prosim, ugotovimo prisotnost. Ugotovimo
                  sklepčnost! <stage xml:id="Redna-12-1993-10-26.stage30">(68 prisotnih.)</stage></p>
               <p>Kdo je za? <stage xml:id="Redna-12-1993-10-26.stage31">(68 poslancev.)</stage> Je kdo proti?
                  <stage xml:id="Redna-12-1993-10-26.stage32">(Nihče.)</stage></p>
               <p>Ugotavljam, da je amandma pod točko 3 sprejet.</p>
               <p>Amandma pod točko 4. Predlagatelj je Samostojna poslanska skupina in skupina
                  poslancev. Odbor ne podpira, mnenja Vlade nimamo, amandma pa se glasi: v
                  podpoglavju <q>"Ogrožanje notranje nevarnosti Republike Slovenije"</q>, se doda nova
                  alinea: <q>"Uporaba slovenskega prostora za medijsko poseganje v aktivno politično
                  življenje sosednje države."</q></p>
               <p>Želi kdo besedo? <stage xml:id="Redna-12-1993-10-26.stage33">(Ne.)</stage> Dajem ta amandma na glasovanje. Ugotovimo
                  sklepčnost! <stage xml:id="Redna-12-1993-10-26.stage34">(58 prisotnih.)</stage></p>
               <p>Kdo je za? <stage xml:id="Redna-12-1993-10-26.stage35">(31 poslancev.)</stage> Je kdo proti? <stage xml:id="Redna-12-1993-10-26.stage36">(33
                     poslancev.)</stage></p>
               <p>Ugotavljam, da amandma pod točko 4 ni sprejet.</p>
               <p>Amandma pod točko 5. Črtati celotno poglavje: Ogroženost življenjskega okolja
                  Republike Slovenije. Predlagatelj je skupina poslancev. Odbor ne podpira, Vlada ne
                  podpira. Ugotovimo sklepčnost, v kolikor ne želi nihče besede! <stage xml:id="Redna-12-1993-10-26.stage37">(62
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage38">(25 poslancev.)</stage> Je kdo proti? <stage xml:id="Redna-12-1993-10-26.stage39">(40
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod točko 6, ki ga predlaga skupina poslancev. Odbor in Vlada ga ne
                  podpirata, glasi pa se tako: drugi stavek uvodnega odstavka je povsem odveč, ker
                  neprimerno zožuje vsebino, ki je primerno opredeljena <gap n="...."/> Se opravičujem? Črta se
                  drugi stavek prvega odstavka. Bral sem obrazložitev.</p>
               <p>Pod številko 6, skupina poslancev. Ugotovimo sklepčnost! <stage xml:id="Redna-12-1993-10-26.stage40">(69
                     prisotnih.)</stage></p>
               <p>Kdo je za to, da se drugi stavek prvega odstavka črta? <stage xml:id="Redna-12-1993-10-26.stage41">(24
                     poslancev.)</stage> Je kdo proti? <stage xml:id="Redna-12-1993-10-26.stage42">(37 poslancev.)</stage></p>
               <p>Ugotavljam, da amandma pod točko 6 ni sprejet.</p>
               <p>Smo pri amandmaju pod točko 7, da se doda nova 4. točka, ki se glasi: Življenjsko
                  okolje v Republiki Sloveniji lahko ogrozi tudi izgradnjo ekološko spornih
                  gospodarskih objektov v neposredni bližini njenih meja oziroma ob njej.
                  Predlagatelja sta Samostojna poslanska skupina in skupina poslancev. Odbor za
                  obrambo in Vlada amandma podpirata. Ugotovimo sklepčnost! <stage xml:id="Redna-12-1993-10-26.stage43">(70
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage44">(65 poslancev.)</stage> Je kdo proti?
                  <stage xml:id="Redna-12-1993-10-26.stage45">(Nihče.)</stage></p>
               <p>Ugotavljam, da je amandma sprejet.</p>
               <p>V razpravo dajem II. poglavje v celoti, s tako sprejetimi amandmaji. Želi kdo
                  besedo? V kolikor ne, prosim, da ugotovimo prisotnost! <stage xml:id="Redna-12-1993-10-26.stage46">(66
                     prisotnih.)</stage></p>
               <p>Kdo je za II. poglavje? <stage xml:id="Redna-12-1993-10-26.stage47">(61 poslancev.)</stage> Je kdo proti?
                     <stage xml:id="Redna-12-1993-10-26.stage48">(Nihče.)</stage></p>
               <p>Ugotavljam, da je II. poglavje s tako sprejetimi amandmaji sprejeto.</p>
               <p>Prehajamo na odločanje in razpravo o III. poglavju.</p>
               <p>Na 3. strani, pod številko 1, v prvem odstavku se v tekstu besedi <q>"pomemben del"</q>
                  nadomestita z besedami <q>"pomembne samostojne dele"</q>. Skupina poslancev predlaga
                  amandma, Odbor za obrambo in Vlada amandma podpirata. Želi kdo besedo?
                     <stage xml:id="Redna-12-1993-10-26.stage49">(Ne.)</stage> Dajem amandma na glasovanje. Ugotovimo sklepčnost!
                     <stage xml:id="Redna-12-1993-10-26.stage50">(72 prisotnih.)</stage></p>
               <p>Kdo je za? <stage xml:id="Redna-12-1993-10-26.stage51">(67 poslancev.)</stage> Je kdo proti?
                  <stage xml:id="Redna-12-1993-10-26.stage52">(Nihče.)</stage></p>
               <p>Ugotavljam, da je amandma pod številko 1 v III. poglavju sprejet.</p>
               <p>Amandma gospoda Pahorja oziroma Združene liste <stage xml:id="Redna-12-1993-10-26.stage53">(v dodatnem
                     poročilu)</stage>: k III. poglavju resolucije z naslovom <q>"Zagotavljanje
                  obrambne varnosti ter zaščite in reševanja"</q>, naj se za prvim odstavkom pred
                  podnaslovom <q>"Obrambni sistem"</q> doda nov odstavek, ki se glasi:</p>
               <p><q>"Izhajajoč iz načel humanitarnega prava in ob upoštevanju protokola k Ženevskim
                  konvencijam, ki omogoča legalno samoorganiziranje državljanov v primeru agresije
                  ali okupacije države, je državljanom Slovenije, in kot posamezniku, zagotovljena
                  pravica do samoobrambe, če izpolnjuje zakonske pogoje."</q></p>
               <p>Želi kdo besedo? <stage xml:id="Redna-12-1993-10-26.stage54">(Ne želi.)</stage> To je amandma, ki ga imate na dodatnem
                  poročilu, ki ste ga prej prejeli na klop. Ugotovimo sklepčnost! <stage xml:id="Redna-12-1993-10-26.stage55">(69
                     prisotnih.)</stage></p>
               <p>Kdo je za amandma? <stage xml:id="Redna-12-1993-10-26.stage56">(52 poslancev.)</stage> Je kdo proti? <stage xml:id="Redna-12-1993-10-26.stage57">(10
                     poslancev.)</stage></p>
               <p>Ugotavljam, da je amandma sprejet.</p>
               <p>Amandma pod točko 2 v pregledu amandmajev, prvi odstavek - Obrambne sile, se
                  glasi:</p>
               <p><q>"Republika Slovenija ima obrambne sile, slovensko vojsko, ki je namenjena
                  odvračanju."</q></p>
               <p>Predlagatelj je skupina poslancev. Odbor in Vlada ne podpirata.</p>
               <p>Želi kdo besedo? Prosim, gospa Vika Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Naša stranka je vložila nekaj amandmajev, nekaj
                  jih je sprejel odbor in tudi danes je bilo nekaj izglasovanih, seveda s ciljem, da
                  se izboljša tekst, da se naredi to resolucijo kvalitetnejšo in tudi bolj
                  operativno za izvajanje.</p>
               <p>Tukaj gre za poglavje in za amandma, ki se mi zdi, da sam predlagatelj ni bil
                  dovolj jasen, in zato tudi tako številni amandmaji. Mislim, da so kar štirje na
                  enako temo. Seveda, bom zagovarjala tega, ta amandma in predlagam tudi, da ga
                  podprete, ker je jasen in ki govori: <q>"Republika Slovenija ima obrambne sile, to je
                  slovensko vojsko."</q> Zakaj? Naloga narodne zaščite je v resoluciji opredeljena kot
                  bojni nadzor območij in lokalnih skupnosti. Ta naloga je, ne samo neopravičena,
                  ampak mislim, da se lahko tudi od te naloge počasi poslovimo, ker je v 3. točki
                  opredeljena, da se drugi del slovenske vojske organizira po teritorialnem načelu v
                  taktične enote, namenjene predvsem za izvajanje bojnega nadzora celotnega ozemlja
                  Republike Slovenije v primeru napada. To pomeni, da gre za podvajanje funkcij, ki
                  pa ni</p>
               <p>sprejemljivo tudi z vidika, da bo narodna zaščita obstajala kot paravojaška
                  organizacija.</p>
               <p>Zato predlagam, da podprete ta amandma. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Vika Potočnik. Želi še kdo besedo? Prosim, gospod Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Omenjenega amandmaja ne podpiram, ker je naslednji amandma na to vsebino. Je tudi
                  amandma skupine desetih poslancev, ki je bil usklajen na Odboru za obrambo in je
                  boljša rešitev.</p>
               <p>Zato predlagam, da tega amandmaja ne podpremo, podpremo pa naslednji amandma pod
                  številko 3.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Metelko. Želi še kdo besedo? <stage xml:id="Redna-12-1993-10-26.stage58">(Ne.)</stage> Dajem amandma
                  pod številko 2 na glasovanje. Ugotovimo sklepčnost! <stage xml:id="Redna-12-1993-10-26.stage59">(67
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage60">(34 poslancev.)</stage> Je kdo proti? <stage xml:id="Redna-12-1993-10-26.stage61">(33
                     poslancev.)</stage></p>
               <p>Ugotavljam, da je amandma sprejet.</p>
               <p>Amandma pod točko 3 je s tem brezpredmeten.</p>
               <p>Amandma pod točko 4, drugi odstavek: <q>"Naloge slovenske vojske."</q> Črta se zadnji
                  stavek.</p>
               <p>Želi kdo o tem razpravljati? Prosim, gospa Vika Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Ta amandma je smiseln glede na sprejeti amandma
                  pod točko 2. Zato predlagam, da ga podprete.</p>
               <p>Prav tako je smiseln pod točko 5.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod minister Janez Janša.</p>
            </sp>
            <sp who="SDZ1:JanšaJanez">
               <speaker>JANEZ JANŠA:</speaker>
               <p>Spoštovani zbor! Predlagam, da ne podprete tega amandmaja in da upoštevate mnenje
                  Vlade in Odbora za obrambo, ne glede na to, da ste prej izglasovali amandma, ki je
                  tudi v nasprotju z nekaterimi deli teksta, ki so že sprejeti in tudi v nasprotju s
                  tistimi amandmaji, ki so vloženi s strani Združene liste in ki govorijo o možnosti
                  samoorganiziranja v obrambo. Narodna zaščita je prav tisti del obrambnih sil, ki
                  bi lahko omogočal nekaj takšnega. Zato tudi takšna rešitev. Če se to popolnoma
                  črta, v bistvenem delu okrni obrambno sposobnost in obrambi sistem, tako kot je že
                  zastavljen in tako kot je tudi načrtovan z novelami zakona o obrambi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod minister. Želi še kdo besedo? V kolikor ne, dajem amandma pod
                  točko 4 na glasovanje. Ugotovimo sklepčnost! <stage xml:id="Redna-12-1993-10-26.stage62">(74 prisotnih.)</stage></p>
               <p>Kdo je za? <stage xml:id="Redna-12-1993-10-26.stage63">(34 poslancev.)</stage> Je kdo proti? <stage xml:id="Redna-12-1993-10-26.stage64">(33
                     poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na amandma pod točko 5, tretji odstavek: črta se zadnji stavek.
                  Predlagatelj je skupina poslancev. Odbor in Vlada amandmaja ne podpirata.
                  Ugotovimo sklepčnost, če ne želi nihče besede! <stage xml:id="Redna-12-1993-10-26.stage65">(70 prisotnih.)</stage></p>
               <p>Kdo je za? <stage xml:id="Redna-12-1993-10-26.stage66">(38 poslancev.)</stage> Je kdo proti? <stage xml:id="Redna-12-1993-10-26.stage67">(30
                     poslancev.)</stage></p>
               <p>Ugotavljam, da je amandma pod točko 5 sprejet.</p>
               <p>Amandma pod točko 6 je brezpredmeten.</p>
               <p>V dodatnem poročilu pregleda amandmajev, ki ste ga prejeli od Združene liste,
                  imamo amandma pod točka 2.b na 2. strani: pri podnaslovu <q>"Obrambni sistem"</q> naj se
                  črta prvi stavek sedanje 4. točke ter se nadomesti z naslednjim tekstom:
                  <q>"Slovenska vojska sestoji iz vojaških enot, ki se delijo na mirnodobne in vojne.
                  Temelj vojaške moči Republike Slovenije so vojne enote, ki se oblikujejo na
                  podlagi načrta ter splošne vojaške obveznosti, s pripadniki stalne in rezervne
                  sestave oboroženih sil. V primeru mobilizacije se mirnodobne enote vključujejo v
                  vojne enote kot celote ali sestavni deli. Bojna pripravljenost temelji na čim
                  višji usposobljenosti ter kolektivnem delovanju vojnih enot, s poudarkom na
                  profesionalni usposobljenosti nekaterih delov mirnodobnih enot."</q></p>
               <p>Želi kdo besedo? Prosim, gospod minister Janez Janša.</p>
            </sp>
            <sp who="SDZ1:JanšaJanez">
               <speaker>JANEZ JANŠA:</speaker>
               <p>Spoštovani zbor! Mi predlagamo, da ostane besedilo tako kot je v predlogu
                  resolucije, kajti ta amandma, poleg drugega, vnaša pojmovno zmedo glede na
                  uveljavljene ustavne termine in glede na drugo besedilo resolucije.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod minister. Ugotovimo sklepčnost! <stage xml:id="Redna-12-1993-10-26.stage68">(74
                  prisotnih.)</stage></p>
               <p>Kdo je za amandma skupine poslancev Združene liste pod točko 2.b? <stage xml:id="Redna-12-1993-10-26.stage69">(19
                     poslancev.)</stage> Je kdo proti? <stage xml:id="Redna-12-1993-10-26.stage70">(43 poslancev.)</stage></p>
               <p>Ugotavljam, da amandma pod točko 2.b ni sprejet.</p>
               <p>Amandma pod točko 7 predlagata Samostojna poslanska skupina in skupina poslancev.
                  Odbor za obrambo ne podpira, Vlada tudi ne podpira. Amandma se glasi, da se v III.
                  poglavju Zagotavljanja obrambe, varnosti ter zaščite in reševanja<q>" v podpoglavju
                  Obrambni sistemi - a) obrambne sile v 5. točki doda naslednje besedilo: "</q>V
                  primeru, če imajo dvojno državljanstvo in želijo biti njeni profesionalni
                  pripadniki, se morajo odreči dvojnemu državljanstvu v korist slovenskega."</p>
               <p>Prosim, gospod Stanič. Ali je umik? Je umik amandmaja, dobro. Ali je soglasje
                  vseh?</p>
               <p>Amandma pod točko 8 predlaga skupina poslancev. Odbor za obrambo ga podpira in
                  tudi Vlada ga podpira. Amandma se glasi: v III. poglavju <q>"Zagotavljanje obrambe,
                  varnosti ter zaščite in reševanja"</q> v podpoglavju <q>"Obrambni sistemi - a) obrambne
                  sile"</q> se v 5. točki doda naslednje besedilo: <q>"V primeru dvojnega državljanstva ne
                  morejo biti njeni profesionalni pripadniki."</q> Ugotovimo sklepčnost! <stage xml:id="Redna-12-1993-10-26.stage71">(75
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage72">(74 poslancev.)</stage> Je kdo proti?
                  <stage xml:id="Redna-12-1993-10-26.stage73">(Nihče.)</stage></p>
               <p>Ugotavljam, da je amandma sprejet.</p>
               <p>Amandma pod točko 2.c predlaga skupina poslancev Združene liste. Pri podnaslovu
                  <q>"Obrambni sistemi - b) civilna obramba"</q>, naj se v prvi vrstici 1. točke črta
                  besedici <q>"in zaščite"</q>. Tako, da se začetek 1. točke glasi: <q>"Civilna obramba obsega
                  najnujnejše obrambne ukrepe ter dejavnosti."</q></p>
               <p>Želi kdo besedo? Prosim, gospod minister, izvolite.</p>
            </sp>
            <sp who="SDZ1:JanšaJanez">
               <speaker>JANEZ JANŠA:</speaker>
               <p>Ta amandma verjetno ni potreben, ker se sistem zaščite in reševanja že sedaj na
                  podlagi opredelitev, ki so bile sprejete že leta 1991, gradi kot poseben sistem,
                  brez nadstavbe v obrambi. Vendar pa se to gradi kot sistem, ki bi služil za
                  zaščito in reševanje tudi v primeru vojne. Slovenija ne bo gradila dveh sistemov,
                  ker bi bilo to neracionalno. Sedanji sistem zaščite in reševanja bo v primeru
                  vojne enak; isti bo funkcioniral. Zaradi tega je ta povezava potrebna.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? V kolikor ne, prosim, da ugotovimo prisotnost.
                  Ugotovimo sklepčnost! <stage xml:id="Redna-12-1993-10-26.stage74">(76 prisotnih.)</stage></p>
               <p>Kdo je za amandma pod številko 2.c? <stage xml:id="Redna-12-1993-10-26.stage75">(17 poslancev.)</stage> Je kdo proti?
                     <stage xml:id="Redna-12-1993-10-26.stage76">(45 poslancev.)</stage></p>
               <p>Ugotavljam, da amandma ni sprejet.</p>
               <p>Smo pri amandmaju pod točko 9. V poglavju <q>"Varnostni sistem"</q> se črta celotno
                  poglavje pod točko a) Dejavnost Ministrstva za notranje zadeve kot subjekta v
                  varnostnem sistemu. Predlagatelj je skupina poslancev. Odbor za obrambo in Vlada
                  amandmaja ne podpirata.</p>
               <p>Besedo ima gospod Brvar. Izvolite.</p>
            </sp>
            <sp who="SDZ1:BrvarBogomil">
               <speaker>BOGO BRVAR:</speaker>
               <p>Spoštovani zbor! Temu amandmaju nasprotujemo. S črtanjem teh alinej oziroma točke
                  2 iz tega dela bi pomenilo črtanje tistih bistvenih področij varnosti, ki zadevajo
                  vsakodnevno življenje ljudi. Tu ne gre za zakonsko opredelitev, ampak gre za
                  dejansko preprečevanje kriminalitete, za jasno opredelitev, kdo se v tej državi
                  ukvarja z odkrivanjem terorističnih skupin, kdo varuje državno mejo. Naj samo
                  spomnim, da smo leta 1991 pogosto povedali, da v Sloveniji slovenske meje prevzema
                  slovenska policija in da je to v Evropi zelo odmevalo. Zato je za nas zelo
                  pomembno, da te alinee v tej resoluciji, kot krovnem dokumentu, ostanejo, zlasti
                  zaradi tega, ker se sprejema nova zakonodaja s področja notranjih zadev. Glede na
                  to, da je to krovni dokument, je to zelo pomembno. Tudi v točki 3 so sicer alinee,
                  ki se zdijo enostavne, vendar pa gre za tisto področje, kjer pa se ljudem,
                  državljanom, zagotavljajo pravice, izvajajo se osebna stanja. In pomembno je tudi
                  to, da je jasno navedeno, v pristojnosti katerega resorja je to v mirnodobnih
                  razmerah v naši državi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Dimitrij Rupel. Prosim, izvolite.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani predsedujoči in spoštovane kolegije in kolegi! Sem za to, da ta del, ki
                  govori o vlogi policije pri varnostnih nalogah, ostane v tekstu. Moram pa seveda
                  reči, da sistem, ko uvrščamo oziroma, ko obdržimo ta tekst v resoluciji oziroma v
                  tem dokumentu, kaj dosti ne pomagamo, kajti res je, da ima policija naloge
                  varovanja meje. Samo te meje - govorim o jugovzhodni meji, meji s Hrvaško - so
                  ravno s strani policije v tem trenutku zelo slabo zavarovane. Če bi imeli debato o
                  tem, bi to poskušal dokazati. Skratka, menim, da je treba ta del pustiti v
                  resoluciji. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Usklajeno z desetimi poslanci se ta amandma pod točko 9 umika.</p>
               <p>Prehajamo na amandma pod točko 2.d, skupine poslancev Združene liste, pri
                  podnaslovu <q>"Varnostni sistemi"</q> naj se črta naštevanje dejavnosti Ministrstva za
                  notranje zadeve kot subjekta v varnostnem sistemu, točka 1 - 6. Želi kdo besedo?
                  Prosim, gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani predsedujoči, spoštovani zbor! Saj tu ni kakega velikega vsebinskega
                  razhajanja. Glede na tisto, kar je malo preje povedal kolega Rupel in zadeva tole,
                  gre za naslednje! Policija naj varuje meje, ampak naj se vendar že umaknejo
                  policaji iz mejnih prehodov tako kot je to urejeno v Avstriji in bomo imeli več
                  ljudi na razpolago, da bodo pazili na mejo tam, kjer je treba paziti in da ne bo
                  procedura na meji še vedno tekla tako, da delata dve službi, carinska in
                  policijska. Naj to na meji z Italijo in Avstrijo, gotovo na teh dveh, dela samo
                  carina, na tak način bomo dobili več ljudi, da bodo pazili na tistih točkah meje,
                  kjer so v resnici potrebni. To je tudi nedavna neprijetna izkušnja na mejah na nek
                  način potrdila to upravičenost. Teh šest točk, o katerih ta trenutek glasujemo,
                  zadeva ravno to vsebinsko plat, torej naj policija dela tisto, kar je res
                  potrebno. Hkrati pa naj ministrstvo čim prej pride s predlogom in umakne ljudi, ki
                  opravljajo dvakrat isti posel na meji. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Šešerko. Želi še kdo besedo? V kolikor ne, prosim, da ugotovimo
                  prisotnost. Prosim, gospod Brvar izvolite, se opravičujem nisem videl.</p>
            </sp>
            <sp who="SDZ1:BrvarBogomil">
               <speaker>BOGO BRVAR:</speaker>
               <p>Spoštovani! Obrazložitev, zakaj ne črtati drugo in tretjo točko, sem že dal. Če se
                  črta po tem predlogu četrta, peta in šesta točka, potem varnostnega sistema v
                  resoluciji ni več. To so glavne, bistvene zadeve, ki so in potem je seveda med
                  drugim treba spremeniti naslov. Želim pa odgovoriti kratko na to vprašanje.
                  Ministrstvo za notranje zadeve skupaj z Ministrstvom za finance pripravlja predlog
                  racionalizacije dela na mejnih prehodih. Žal pa je model, kot ga je poslanec
                  gospod dr. Šešerko omenil, da je samo carina na mejnih prehodih, seveda tudi samo
                  avstrijski model. Kjer se umaknejo policisti z obmejnih prehodov, maloobmejnih
                  prehodov, nastajajo seveda tudi nekatere težave. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Brvar. Besedo ima gospa Vika Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Amandma je sicer podoben tistemu, ki ga je prej
                  skupina desetih poslancev umaknila, seveda s ciljem, da resolucija ne bi tako
                  podrobno naštevala nalog, med njimi tudi piše izdaja osebnih izkaznic. Dejstvo pa
                  je, da so nekatere naloge, kjer je nujno, da so opredeljene in v kolikor bi
                  predlagatelj lahko do končne faze vseeno naredil nek napor, kjer bi črtal, bom
                  rekla, tako nepotrebne pomanjkljivosti. Tega amandmaja pa ne bom podprla iz istih
                  razlogov, kot je že rekel gospod predstavnik Vlade, to pomeni, da pri nas
                  varnostnega sistema ne bi imeli. Zato predlagam, da tega amandmaja ne
                  podprete.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Vika Potočnik. Besedo ima gospod Borut Pahor. Prosim.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Sprejemamo nekatere argumente Ministrstva za notranje zadeve in predlagamo, da se
                  črta prva, četrta in peta. Je to usklajeno z vsemi podpisi? Ni amandma k prvi,
                  četrti in peti, to je usklajeno?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kako je gospod Pahor? Da se črta, ostanejo druga, tretja, šesta. Prosim, če bi
                  amandma tudi pismeno vložili. Prosim, gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glasoval bom proti temu novemu predlogu, mislim, da je s tem tudi razbit ta
                  varnostni sistem, ki je začrtan v tej 6. točki. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo besedo? V kolikor ne, bi jaz prebral amandma, tako kot ga je skupina
                  poslancev predlagala: pri podnaslovu <q>"Varnostni sistem"</q> naj se črta naštevanje
                  dejavnosti Ministrstva za notranje zadeve kot subjekte v varnostnem sistemu točke
                  1, 4, 5. Je tako? Ugotovimo sklepčnost! <stage xml:id="Redna-12-1993-10-26.stage77">(68 prisotnih.)</stage></p>
               <p>Kdo je za to, da se črtajo točke 1, 4, 5? <stage xml:id="Redna-12-1993-10-26.stage78">(9 poslancev.)</stage> Je kdo
                  proti? <stage xml:id="Redna-12-1993-10-26.stage79">(59 poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma gospe Vike Potočnik. Je umik?</p>
               <p>Imamo pa še amandma pod točko 10 skupine poslancev, ki ga odbor ne podpira, Vlada
                  prav tako ne podpira. V besedilu pod točko b) <q>"obveščevalna varnostna dejavnost"</q>;
                  Črta se prvi odstavek 2. točke in se celotno besedilo prve, druge, tretje in
                  četrte alinee priključi k točki 1, kot naloge obveščevalne službe. Prosim, gospa
                  Vika Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! V točki b) govorimo o obveščevalno-varnostni
                  dejavnosti. Resolucija, mislim, da opredeljuje dovolj, če govori o tem, da jo
                  imamo. In njene naloge, ne pa tudi, katere so. V 2. točki govorimo, da
                  obveščevalno varnostno dejavnost opravljajo varnostne obveščevalne službe Vlade,
                  varnostna služba Ministrstva za obrambo ter pristojne službe Ministrstva za
                  zunanje zadeve in Ministrstva za notranje zadeve s tem, da zbirajo, dokumentirajo
                  in analizirajo. Mislim, da je v resoluciji prepodrobno to naštevanje. Jutri se
                  lahko zgodi, da bo mogoče interes Ministrstva za kmetijstvo, da ustanovi tudi
                  takšno službo in kaj bo to pomenilo. Resolucija jo bo omejevala. Ali pa narobe,
                  mogoče bomo le šli v redukcijo obveščevalnih služb z drugačnimi motivi in zopet
                  jih bo resolucija omejevala. Zato predlagam, da črtamo to, kar pomeni, da ostane
                  napoved, da te službe imamo in z nalogami, konkretno, kje so locirane in kakšne so
                  njihove pristojnosti, bo pa stvar zakonodaje. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Vika Potočnik. Prosim, gospod minister, izvolite.</p>
            </sp>
            <sp who="SDZ1:JanšaJanez">
               <speaker>JANEZ JANŠA:</speaker>
               <p>Spoštovani zbor! Te opredelitve glede varnostnih in obveščevalnih služb so mnogo
                  manj podrobne, kot pa kakšna druga poglavja, ki ste jih tudi prej izglasovali in
                  gre samo za načelne opredelitve. Na Odboru za obrambo je bilo o tem precej
                  diskusije in odbor je sklenil, da tega amandmaja ne podpre, podobno Vlada, ker gre
                  za neko logično in načelno razveljavitev teh pristojnosti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod minister. Želi še kdo besedo? V kolikor ne prosim, da ugotovimo
                  prisotnost. Ugotovimo sklepčnost! <stage xml:id="Redna-12-1993-10-26.stage80">(71 prisotnih.)</stage></p>
               <p>Kdo je za? <stage xml:id="Redna-12-1993-10-26.stage81">(37 poslancev.)</stage> Je kdo proti? <stage xml:id="Redna-12-1993-10-26.stage82">(35
                     poslancev.)</stage></p>
               <p>Ugotavljam, da je amandma sprejet.</p>
               <p>Pod točko 11, predlagatelj skupina poslancev. Odbor in Vlada amandmaja ne
                  podpirata. V 1. točki se beseda <q>"sta"</q> nadomesti z besedo <q>"je"</q>.</p>
               <p>Ker ne želi nihče besede, prosim, da ugotovimo prisotnost. Ugotovimo sklepčnost!
                     <stage xml:id="Redna-12-1993-10-26.stage83">(68 prisotnih.)</stage></p>
               <p>Kdo je za amandma pod točko 11? <stage xml:id="Redna-12-1993-10-26.stage84">(30 poslancev.)</stage> Je kdo proti?
                     <stage xml:id="Redna-12-1993-10-26.stage85">(28 poslancev.)</stage></p>
               <p>Ugotavljam, da je amandma pod točko 11. sprejet. Imamo še en amandma k III.
                  poglavju pod točko 12.</p>
               <p>Podnaslov, varnostni sistem se v 5. točki za besedami <q>"informacijska odprtost"</q>
                  veznik <q>"in"</q> zamenja z besedo <q>"do"</q>. Predlagatelj je Vlada Republike Slovenije,
                  odbor podpira. Želi kdo besedo? <stage xml:id="Redna-12-1993-10-26.stage86">(Ne.)</stage> Ugotovimo sklepčnost!
                     <stage xml:id="Redna-12-1993-10-26.stage87">(72 prisotnih.)</stage></p>
               <p>Kdo je za? <stage xml:id="Redna-12-1993-10-26.stage88">(70 poslancev.)</stage> Je kdo proti?
                  <stage xml:id="Redna-12-1993-10-26.stage89">(Nihče.)</stage></p>
               <p>Ugotavljam, da je pod točko 12 amandma sprejet.</p>
               <p>Na glasovanje dajem III. poglavje s tako dopolnjenimi amandmaji. Ugotovimo
                  sklepčnost! <stage xml:id="Redna-12-1993-10-26.stage90">(71 prisotnih.)</stage></p>
               <p>Kdo je za III. poglavje? <stage xml:id="Redna-12-1993-10-26.stage91">(51 poslancev.)</stage> Je kdo proti?
                     <stage xml:id="Redna-12-1993-10-26.stage92">(Nihče.)</stage></p>
               <p>Ugotavljam, da je III. poglavje sprejeto.</p>
               <p>Prehajamo na odločanje in glasovanje o IV. poglavju. Skupina poslancev Združene
                  liste predlaga amandma k IV. poglavju <q>"Resolucija, izobraževanje in
                  usposabljanje"</q>, da se pri 1. točki IV. poglavja doda nov odstavek, ki se glasi:
                  <q>"Glede na interes pri zagotavljanju lastne in skupne varnosti se mladi lahko
                  usposabljajo tudi prostovoljno."</q> Želi kdo besedo? <stage xml:id="Redna-12-1993-10-26.stage93">(Ne.)</stage> Ugotovimo
                  sklepčnost! <stage xml:id="Redna-12-1993-10-26.stage94">(67 prisotnih.)</stage></p>
               <p>Kdo je za? <stage xml:id="Redna-12-1993-10-26.stage95">(33 poslancev.)</stage> Je kdo proti? <stage xml:id="Redna-12-1993-10-26.stage96">(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo amandma pod točko 1. V 3. točki se drugi stavek glasi: <q>"Državljani, ki
                  uveljavljajo ugovor vesti, sodelujejo pri obrambi države na drug način"</q>. Skupina
                  poslancev je predlagatelj. Odbor in Vlada amandmaja ne podpirata. Želi kdo besedo?
                  Prosim, gospa Vika Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! To je amandma k točki 3, kjer govori o pravici
                  uveljavljanja ugovora vesti. Naša ocena je, da tekst, ki je predložen v
                  resoluciji, omejuje to pravico in da v rešitev, če je možno sprejmemo dikcijo, o
                  kateri govori naša ustava. Ta pravi: <q>"Državljan, ki uveljavlja ugovor vesti,
                  sodeluje pri obrambi države na drug način"</q>. S tem dopuščamo vse druge oblike. Naše
                  ocena je, da je ta dikcija, ki je v 3. točki, zožuje to z ustavo določeno pravico.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glasoval bom proti temu amandmaju predvsem zaradi tega, ker ga drugače razumem.
                  Menim, da je za kontra funkcijo tega, kar je gospa Potočnikova povedala. Tukaj so
                  opredeljene naloge, pri katerih sodeluje tak član, če te naloge niso opredeljene,
                  pa je lahko uporabljen marsikje drugje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage xml:id="Redna-12-1993-10-26.stage97">(72 prisotnih.)</stage></p>
               <p>Kdo je za amandma k IV. poglavju pod točko 1? <stage xml:id="Redna-12-1993-10-26.stage98">(39 poslancev.)</stage> Je
                  kdo proti? <stage xml:id="Redna-12-1993-10-26.stage99">(33 poslancev.)</stage></p>
               <p>Ugotavljam, da je amandma sprejet.</p>
               <p>Imamo amandma gospoda Pahorja in skupine poslancev Združene liste pod točko b),
                  IV. poglavje, štiri, se doda nov odstavek, ki se glasi: <q>"Usposabljanje
                  nerazporejenih vojaških obveznikov za opravljanje nalog na obrambnem področju
                  poteka lahko tudi v strokovnih združenjih ustreznih dejavnostih."</q> Želi kdo besedo?
                  Prosim, gospod minister, izvolite.</p>
            </sp>
            <sp who="SDZ1:JanšaJanez">
               <speaker>JANEZ JANŠA:</speaker>
               <p>Spoštovani zbor! Prej je bilo v obrazložitvi v zvezi z narodno zaščito rečeno, naj
                  bi bila to paravojaška organizacija, čeprav je v resoluciji natančno pisalo, da je
                  to del obrambnih sil v skladu z ustavno opredelitvijo in seveda, tam ni šlo za
                  kakšno paravojaško strukturo. S tem amandmajem pa se uvaja nastavek za oblikovanje
                  paravojaške strukture, kajti bistven del vojaške dejavnosti, to je usposabljanje
                  vojaških obveznikov za opravljanje nalog na obrambnem področju, naj bi potekalo
                  tudi izven državnih organov, tudi v strokovnih združenjih ustreznih dejavnostih.
                  Predlagam, da se to ne podpre.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, izvolite.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Tukaj se ne bi strinjal z gospodom ministrom. Konec-koncev bi v ta
                  odstavek sodili tudi aero-klubi. Namreč, v aero-klubih, v katerih je ogromno
                  obveznikov, se šolajo tudi za potrebe mogoče, morebitne ali bodoče vojne, kakor
                  kdo pač hoče. In v aero-klubih se učimo tudi <q>"brisanih"</q> letov in podobnih zadev,
                  ki sodijo v vojaško usposabljanje. In če tega ne bi sprejeli, potem ne vem, pod
                  kakšnim - lahko bi se zgodilo, da s kakšnim zakonskim odlokom prepovedo tudi delo
                  aero-klubov, razen letati z jadralnimi letali. Zato mislim, da sta ta odstavek in
                  ta točka zelo smiselna in ju bom podprl. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod minister. Izvolite.</p>
            </sp>
            <sp who="SDZ1:JanšaJanez">
               <speaker>JANEZ JANŠA:</speaker>
               <p>Mislim, da gre tukaj za nesporazum, kajti vsi tisti, ki se usposabljajo na letalih
                  v aero-klubih, so praviloma razporejeni v obrambne strukture.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospod minister, lahko vam naštejem vsaj sto ljudi, ki se usposabljajo v
                  aero-klubih, pa niso razporejeni nikamor.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Oman. Izvolite. Prosim za tišino v zboru!</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje! Predlagam, da tega amandmaja
                  ne sprejmemo. Mislim, da smo že sprejeli nekaj takega, kar omogoča nastanek res
                  paravojaških oblik. Stojim na stališču, da, kar je obrambnih zadev, mora biti v
                  sklopu državne uprave, torej vojaških formacij. Vse drugo lahko pomeni tudi
                  zametek kakšnih strankarskih formacij ali kaj podobnega.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Omanu. Želi še kdo besedo? V kolikor ne, prehajamo na
                  glasovanje. Ugotovimo sklepčnost! <stage xml:id="Redna-12-1993-10-26.stage100">(72 prisotnih.)</stage></p>
               <p>Kdo je za amandma k IV. poglavju pod točko b) skupine poslancev? <stage xml:id="Redna-12-1993-10-26.stage101">(12
                     poslancev.)</stage> Je kdo proti? <stage xml:id="Redna-12-1993-10-26.stage102">(49 poslancev.)</stage></p>
               <p>Ugotavljam, da amandma pod točko b) ni sprejet.</p>
               <p>Imamo še amandma pod točko 2 k IV. poglavju, ki ga predlaga Odbor za znanost,
                  tehnologijo in razvoj. Odbor za obrambo ga podpira, mnenja Vlade pa nimamo.
                  Amandma se glasi: V IV. poglavju naj se doda nova 6. točka, ki se glasi: <q>"Za
                  usposabljanje in izobraževanje strokovnih kadrov obrambne varnosti in zaščite bomo
                  ministrstva vključila tudi domače raziskovalne in strokovne potenciale."</q> Ugotovimo
                  sklepčnost! <stage xml:id="Redna-12-1993-10-26.stage103">(74 prisotnih.)</stage></p>
               <p>Kdo je za amandma Odbora za znanost, tehnologijo in razvoj? <stage xml:id="Redna-12-1993-10-26.stage104">(66
                     poslancev.)</stage> Je kdo proti? <stage xml:id="Redna-12-1993-10-26.stage105">(2 poslanca.)</stage></p>
               <p>Ugotavljam, da je amandma Odbora za znanost, tehnologijo in razvoj sprejet.</p>
               <p>In sedaj dajem na glasovanje IV. poglavje, s tako dopolnjenimi amandmaji.
                  Ugotovimo sklepčnost! <stage xml:id="Redna-12-1993-10-26.stage106">(74 prisotnih.)</stage></p>
               <p>Kdo je za IV. poglavje? <stage xml:id="Redna-12-1993-10-26.stage107">(69 poslancev.)</stage> Je kdo proti?
                     <stage xml:id="Redna-12-1993-10-26.stage108">(Nihče.)</stage></p>
               <p>Ugotavljam, da je IV. poglavje sprejeto.</p>
               <p>V razpravo dajem V. poglavje. Imamo amandma skupine poslancev Združene liste.
                  Amandma k V. poglavju se glasi: <q>"Vodenje in nadzor"</q> pri 4. točki V. poglavja se
                  doda nov odstavek, ki se glasi: <q>"Predsedniku Republike zakon zagotavlja
                  uresničevanje pristojnosti in obveznosti kot vrhovnemu poveljniku obrambnih sil,
                  zlasti v zvezi z organizacijsko strukturo bojne pripravljenosti in načinom uporabe
                  obrambnih sil ter imenovanjem in postavljanjem častnikov."</q></p>
               <p>Želi kdo besedo? Prosim, gospod minister.</p>
            </sp>
            <sp who="SDZ1:JanšaJanez">
               <speaker>JANEZ JANŠA:</speaker>
               <p>Spoštovani zbor! V obrazložitvi tega amandmaja piše, da je ena glavnih
                  pomanjkljivosti te resolucije, da ne nadgradi ustavnih določb v zvezi s tem
                  predlogom. Resolucija ne more nadgraditi ustavnih določb; lahko jih razgradi,
                  lahko jih razdela, itd., ne more pa uveljaviti nečesa, za kar v ustavi ni podlage,
                  ali pa ne more dati nekomu pristojnosti, ki jih ima po ustavi nekdo drug. Po
                  slovenski ustavi so funkcije pri vodenju, poveljevanju in nadzoru obrambe
                  razdeljene na tri segmente: vrhovno poveljstvo je dano v roke Predsedniku
                  Republike, vodenje v roke Vlade in pristojnega ministrstva, nadzor pa v roke
                  parlamenta. Taka je tudi osnovna delitev v vseh demokratičnih parlamentarnih
                  sistemih; v predsedniških je to drugače. Poleg tega pa so v ustavi nekatere
                  striktne določbe, ki jih ta amandma spreminja, kajti po ustavi organizacijo
                  obrambnih sil določi Državni zbor, in to ni možno prepustiti vrhovnemu poveljniku.
                  Prav tako pa o uporabi obrambnih sil eksplicitno odloči Državni zbor in tega z
                  resolucijo ne morete prepustiti vrhovnemu poveljniku.</p>
               <p>Skratka, predlagam, da ostane besedilo tako kot je predlagano in da se ta amandma
                  ne podpre.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Želi še kdo besedo? V kolikor ne, prosim, da
                  ugotovimo prisotnost. Ugotovimo sklepčnost! <stage xml:id="Redna-12-1993-10-26.stage109">(75 prisotnih.)</stage></p>
               <p>Kdo je za? <stage xml:id="Redna-12-1993-10-26.stage110">(17 poslancev.)</stage> Je kdo proti? <stage xml:id="Redna-12-1993-10-26.stage111">(49
                     poslancev.)</stage></p>
               <p>Ugotavljam, da amandma ni sprejet.</p>
               <p>Dajem na glasovanje V. poglavje. Prosim, da ugotovimo prisotnost. Ugotovimo
                  sklepčnost! <stage xml:id="Redna-12-1993-10-26.stage112">(71 prisotnih.)</stage></p>
               <p>Kdo je za? <stage xml:id="Redna-12-1993-10-26.stage113">(62 poslancev.)</stage> Je kdo proti? <stage xml:id="Redna-12-1993-10-26.stage114">(5
                     poslancev.)</stage></p>
               <p>Ugotavljam, da je V. poglavje sprejeto.</p>
               <p>V razpravo dajem VI. poglavje. Imamo amandma skupine poslancev, ki ga odbor ne
                  podpira. Prav tako ga ne podpira Vlada.</p>
               <p>Imate procuderalno, gospod Jelinčič. Izvolite.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Ta novi displey tam gori kaže 9 minut prepozno uro. Mislim, da bi bilo
                  smiselno, da se popravi.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Se bomo potrudili, gospod Jelinčič, da bo ura kazala prav. Prosim, če si zapišete
                  uro, ki jo kaže displey, da boste lahko dobili izpise.</p>
               <p>Prosim, da nadaljujemo sejo. V VI. poglavju, v prvi vrsti se za besedama <q>"Državni
                  zbor"</q> vstavi naslednje besedilo: <q>"Bo v 30 dneh po sprejetju te resolucije na
                  podlagi 130. člena poslovnika Državnega zbora ustanovil posebno delovno telo,
                  ki..."</q></p>
               <p>Želi kdo besedo? Prosim, gospa Vika Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovani! Dovolite mi, da vam preberem kakšne obveznosti bo v VI. poglavju
                  sprejel ta Državni zbor.</p>
               <p><q>"Državni zbor bo spremljal uresničevanje te resolucije. Sproti ocenjeval doseganje
                  nacionalne varnosti in določil tudi izhodišča ter temeljne opredelitve na tistih
                  področjih in sestavinah sistema nacionalne varnosti, ter nacionalne varnostne
                  politike, ki v to resolucijo niso zajete. Po potrebi bo dopolnil tudi to
                  resolucijo."</q> S tem poglavjem Državni zbor sprejema zelo velike obveznosti in tudi
                  naloge.</p>
               <p>Glede na pomen te resolucije in še na številne dileme, ki so v našem sistemu
                  nastajajoče in porajajoče se države, mislim, da je smotrno, da Državni zbor
                  ustanovi strokovno koordinativno telo, ki bo vse te naloge pomagalo, Državnemu
                  zboru pomagalo, da jih uresničuje in tako kot piše, tudi po potrebi dopolnjuje.
                  Verjamem, da ima ta Državni zbor veliko delovnih teles, ampak moja ocena je, da bi
                  se raje odpovedala kakšnemu drugemu, manj učinkovitemu, kot pa temu, ki se mi zdi,
                  da je zelo pomembno, tako z veliko širšega vidika, ki je zajet posebej še v 14-tih
                  uvodnih točkah te resolucije. Zato predlagam, da ta amandma podprete.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Vika Potočnik. Prosim, gospod Metelko in potem gospod Kopše.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovano predsedstvo, spoštovani zbor! Imamo že tri delovna telesa, ki pokrivajo
                  to resolucijo in tri ministrstva. Večkrat prihaja do tega, da nekatera delovna
                  telesa niso sklepčna, ker smo v dveh hkrati. Mislim, da je popolnoma nesmiselno
                  še ustanavljati novo telo, ker se s tem še bolj zavije v delo. Z obstoječimi
                  delovnimi telesi v celoti vse lahko pokrivamo. Zato bom glasoval proti
                  amandmaju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše in potem gospod Peršak.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glasoval bom proti. Menim, da so obstoječa delovna telesa zelo dobro formirana, ki
                  naj bi obdelovala to materijo. Predvsem Odbor za obrambo, Odbor za nadzor na
                  obveščevalnimi službami, Odbor za notranjo politiko in pravosodje. Mislim, da je
                  tega zares dovolj. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kopše. Besedo dajem gospodu Peršaku. Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz se ne bom vmešaval v debato. To lahko naredijo že obstoječa telesa. Moram pa
                  povedati, da bi bil amandma proceduralno kontradiktoren, ker tekst pravi, da bo
                  po potrebi dopolnil tudi to resolucijo. Tega pa delovno telo ne more narediti, ker
                  resolucijo sprejema, dopolnjuje lahko samo Državni zbor. Najmanj kar bi bilo
                  treba, bi bilo povedano, da se potem ta del amandmaja nanaša samo na del teksta v
                  VI. poglavju, ne pa na celoto. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Peršak. Ker ne želi nihče več razpravljati <gap n="..."/> Prosim, gospod
                  Školč, izvolite.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Jaz bi seveda to idejo novem delovnem telesu podprl iz preprostega
                  razloga, ker si ne predstavljam, da je mogoče tako materijo spremljati v treh
                  različnih odborih. Verjetno ima potem Državni zbor na razpolago zelo učinkovito
                  možnost, da iz teh treh odborov sestavi medresorsko telo in spremlja to
                  problematiko. Ne mislim, da bi bilo potrebno popolnoma na novo to narediti, ampak
                  recimo trikrat po pet članov teh treh odborov, ki morajo to spremljati, bi bilo
                  smiselno. Tako bo po eni strani spremljali stvari v Odboru za zunanjo politiko, v
                  Odboru za notranjo politiko in v tem za obrambo. Drugje po svetu so telesa, ki se
                  ukvarjajo ravno s temi vprašanji, bodisi pri vladi in mislim, da bi bilo to
                  pametno pokriti. To ne bi bila, kar govori gospod Kopše, manjša racionalizacija,
                  ampak predvsem možnost, da ti trije odbori ne zasedajo skupaj, ampak naredijo neko
                  medresorsko telo.</p>
               <p>Predlagam, da se to podpre in da se pri ustanovitvi potem vse te pomisleke, ki so
                  umestni, od gospoda Kopšeta in drugih, upošteva. Smiselno pa je imeti telo, ki bdi
                  nad izvajanjem te resolucije ob tem, da je pri naslednjem pisanju potrebno
                  upoštevati tudi opombo, ki jo je dal gospod Peršak. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Ob lepem nagovoru bi rekel samo nekaj, da naj vsak odpre Poročevalec na 31. strani
                  in prečita zgoraj. Kdo je sestavil to resolucijo? Janez Janša, minister za
                  obrambo, Ivan Bizjak, minister za notranje zadeve, Lojze Peterle, minister za
                  zunanje zadeve. To se pravi, ti so pisci resolucije, ekvalentna tema so ti odbori
                  in ne vidim nobene potrebe še enkrat<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim gospod Školč. Replika.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Prav to je razlog, da ne silimo vseh treh odborov, da skupaj sedijo, ampak, da
                  naredimo neko medresorsko telo. Opomnil bi pa tiste, ki ste mogoče iz časopisov
                  spremljali neko drugo diskusijo o nekem drugem telesu, za nadzor VOMO, da smo se
                  mi zelo mučili s tem, da bi nekam locirali to nalogo spremljanja določene službe
                  in da nam ves prejšnji mandat to ni uspelo. Zdi se mi, da se ravno tako lahko
                  zgodi pri tem, ko so trije odbori pristojni in ni nihče pristojen in mislim, da je
                  treba v bistvu podpreti to novo telo, za katerega mislim, da ga je racionalno
                  pokrivati prav z medodborovsko komisijo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše prosim. Replika.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Sistem parametrov imamo urejeno tako, gospod Školč, da obstaja matični odbor in
                  zainteresirani odbori, tako, da je nekdo pristojen za to. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še je replika. Prosim gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Gospod Kopše, poskušajte razumeti, da so trije matični odbori in da je zato to
                  potrebno. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko dajem najprej gospe Potočnikovi in potem gospodu. Ali ni?
                  Potem pa ima gospod Kopše repliko. Izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Tudi ni res, gospod Školč, da bodo trije odbori sedeli skupaj in da ne bo
                  pristojnosti, ker si ne morem zamišljati, da so tri ministrstva sedela kompletna
                  skupaj.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Potočnikova. Izvolite.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovani! Mislim, da je intenca te dopolnitve veliko širša, kot pa sedaj teče ta
                  pogovor, pa tudi obveznosti, ki jih sprejemamo s to resolucijo, so veliko širše,
                  kot jih pokrivajo samo ta tri delovna telesa. V kolikor pa je mogoče, bi zaradi
                  jasnosti v celoti podprla to dopolnilo, ki ga je dal gospod Peršak. Če sem prav
                  razumela: <q>"Zbor bo po potrebi to resolucijo tudi dopolnil."</q> Mislim pa, da je to
                  možno predlagati tudi za tretjo fazo, da ne bi bil eventualno ta amandma sedaj
                  zavrnjen. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Na glasovanjem dajem amandma k VI. poglavju. Ugotovimo sklepčnost!
                     <stage xml:id="Redna-12-1993-10-26.stage115">(66 prisotnih.)</stage></p>
               <p>Kdo je za? <stage xml:id="Redna-12-1993-10-26.stage116">(38 poslancev.)</stage> Je kdo proti? <stage xml:id="Redna-12-1993-10-26.stage117">(30
                     poslancev.)</stage></p>
               <p>Ugotavljam, da je amandma k VI. poglavju sprejet.</p>
               <p>In sedaj dajem na glasovanje VI. poglavje. Ugotovimo sklepčnost! <stage xml:id="Redna-12-1993-10-26.stage118">(59
                     prisotnih.)</stage></p>
               <p>Kdo je za VI. poglavje? <stage xml:id="Redna-12-1993-10-26.stage119">(60 poslancev.)</stage> Je kdo proti? <stage xml:id="Redna-12-1993-10-26.stage120">(2
                     poslanca.)</stage></p>
               <p>Ugotavljam, da je VI. poglavje sprejeto.</p>
               <p>Opravili smo razpravo in glasovanje po posameznih poglavjih.</p>
               <p>Razpravljati in glasovati pa moramo še o naslovu resolucije, h kateremu imamo tudi
                  amandma gospoda mag. Dragana Černetiča. Naslov predloga resolucije se spremeni,
                  tako da se glasi: <q>"Resolucija o izhodiščih zasnove nacionalne varnosti Republike
                  Slovenije"</q>.</p>
               <p>Želi kdo besedo? Prosim, gospod Černetič.</p>
            </sp>
            <sp who="SDZ1:ČernetičDragan">
               <speaker>MAG. DRAGAN ČERNETIČ:</speaker>
               <p>Spoštovani zbor! Glede na to, da smo ravnokar sprejeli dopolnjevanje resolucije
                  pod šest menim, da moramo držati dovolj odprt naslov, kajti pod nacionalno varnost
                  se razume tudi kaj drugega in ne samo obramba in notranje zadeve. Ker bomo, o tem
                  sem prepričan, to resolucijo dopolnjevali, menim, da je boljše držati naš naslov
                  te resolucije enostavno in odprto, kot sem predlagal: <q>"Resolucija o izhodiščih
                  zasnove nacionalne varnosti Republike Slovenije"</q>, kot je bilo že originalno
                  predlagano. Ker pa je bil prvi predlog te resolucije pravzaprav usmerjen samo na
                  obrambo, imamo pa to sedaj malo bolj razširjeno. Menim, da lahko sprejmemo predlog
                  amandmaja, ki sem ga podal. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Černetič. Želi še kdo besedo? <stage xml:id="Redna-12-1993-10-26.stage121">(Ne.)</stage></p>
               <p>Na glasovanje dajem amandma gospoda Černetiča k naslovu te resolucije. Ugotovimo
                  sklepčnost! <stage xml:id="Redna-12-1993-10-26.stage122">(62 prisotnih.)</stage></p>
               <p>Kdo je za? <stage xml:id="Redna-12-1993-10-26.stage123">(37 poslancev.)</stage> Je kdo proti? <stage xml:id="Redna-12-1993-10-26.stage124">(22
                     poslancev.)</stage></p>
               <p>Ugotavljam, da je amandma sprejet in s tem je naslov resolucije spremenjen, tako
                  da o naslovu resolucije ne bomo več glasovali.</p>
               <p>Imamo še dodatne sklepe in moramo sprejeti še 12. točko, kot smo se dogovorili na
                  začetku.</p>
               <p>Na klop ste dobili čistopis 12. točke I. poglavja Resolucije o izhodiščih zasnove
                  nacionalne varnosti Republike Slovenije z vidika obrambe, varnosti ter zaščite in
                  reševanja, čeprav imamo sedaj spremenjen tudi naslov. Ali je potrebno, da to
                  berem?</p>
               <p>Torej: <q>"V procesu vključevanja v evropske in druge mednarodne gospodarske in
                  politične povezave Republika Slovenija prevzema hkrati pravice in odgovornosti, ki
                  jih te povezave terjajo na obrambnem področju, razen zagotavljanja mirovnih sil v
                  prostoru bivše Jugoslavije do končanja sedanje krize. To še toliko bolj, ker je
                  življenjsko zainteresirana za vzpostavitev učinkovitega sistema kolektivne
                  varnosti v svoji soseščini, v Evropi in svetu. Kot pomemben cilj si pri tem
                  postavlja vključitev v NATO oziroma Zahodnoevropsko unijo kot evropski steber
                  NATO. Odločanje za te pomembne povezave na obrambnem področju mora potekati na
                  osnovi široke strokovne in javne izmenjave mnenj. O teh vprašanjih lahko Državni
                  zbor razpiše referendum."</q></p>
               <p>Želi kdo besedo? Ker ne želi nihče besede, dajem na glasovanje oziroma na
                  odločanje, da sprejmemo 12. točko kot sklep, ki sem ga sedaj prebral. Ugotovimo
                  sklepčnost! <stage xml:id="Redna-12-1993-10-26.stage125">(67 prisotnih.)</stage></p>
               <p>Kdo je za? <stage xml:id="Redna-12-1993-10-26.stage126">(48 poslancev.)</stage> Je kdo proti? <stage xml:id="Redna-12-1993-10-26.stage127">(2
                     poslanca.)</stage></p>
               <p>Ugotavljam, da je 12. točka sprejeta kot sklep.</p>
               <p>Imamo pa še druge dodatne sklepe, ki jih imate v pregledu amandmajev, ki so vam
                  bili danes razdeljeni na klop. Amandma gospoda Boruta Pahorja: <q>"Državni zbor
                  Republike Slovenije bo vložil kandidaturo za status opazovalca v Skupščini
                  Zahodnoevropske unije."</q> Predlagatelj Borut Pahor. Odbor podpira, Vlada podpira.
                  Želi kdo besedo? V kolikor ne, ugotovimo prisotnost. Ugotovimo sklepčnost!
                     <stage xml:id="Redna-12-1993-10-26.stage128">(64 prisotnih.)</stage></p>
               <p>Kdo je za? <stage xml:id="Redna-12-1993-10-26.stage129">(55 poslancev.)</stage> Je kdo proti? <stage xml:id="Redna-12-1993-10-26.stage130">(1
                     poslanec.)</stage></p>
               <p>Ugotavljam, da je amandma gospoda Boruta Pahorja sprejet. Se opravičujem, ni
                  amandma, to je dodaten sklep.</p>
               <p>Imamo še drugi dodatni sklep: <q>"Državni zbor Republike Slovenije bo vložil
                  kandidaturo za status pri Združeni nacionalni delegaciji pri skupščini NATO."</q> Prav
                  tako je predlagatelj gospod Borut Pahor. Odbor in Vlada sklep podpirata.</p>
               <p>Želi kdo besedo? <stage xml:id="Redna-12-1993-10-26.stage131">(Nihče.)</stage> Ugotovimo sklepčnost! <stage xml:id="Redna-12-1993-10-26.stage132">(64
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage133">(43 poslancev.)</stage> Je kdo proti? <stage xml:id="Redna-12-1993-10-26.stage134">(3
                     poslanci.)</stage></p>
               <p>Ugotavljam, da je dodatni sklep sprejet.</p>
               <p>Tretji dodatni sklep. Predlagatelj je skupina poslancev. Odbor ne podpira. Mnenja
                  Vlade nimamo. Glasi pa se tako: <q>"V tretji obravnavi resolucije naj Vlada Republike
                  Slovenije predloži predlog zunanje politične strategije Republike Slovenije, oceno
                  mednarodnega položaja Republike Slovenije in koncept zunanjepolitičnega
                  napredovanja Republike Slovenije, pri čemer naj bosta dokumenta med seboj
                  usklajena."</q></p>
               <p>Želi kdo besedo? Prosim, gospod Thaler.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. Spoštovani! Rad bi podprl ta predlog dodatnega sklepa skupine
                  poslancev. Zdi se mi zelo racionalen in potreben. Gre pa tudi za to, da je Vlada
                  že ob svojem nastopu dela, se pravi pozimi, obljubila za spomladanski rok
                  zunanjepolitično strategijo, ki jo še vedno nismo dočakali. Obveščen sem bil, da
                  naj bi sedaj, v jeseni, zadevo zopet vzeli iz predalov in morda bi tudi ta sklep
                  pomagal, da vendarle pride strategija zunanje politike v parlament, tako da
                  predlagam, da ta sklep podprete. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Thaler. Besedo dajem gospodu Ruplu. Prosim.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Sem eden tistih, ki
                  je takšen dodaten sklep predlagal. Mislim, da mi ni treba ponavljati tega, kar sem
                  že ob osnovni razpravi govoril. Rad bi rekel to, da na nek način ta sklep pomeni
                  nadaljevanje tistih dveh sklepov, ki smo ju ravnokar sprejeli.</p>
               <p>Če se bomo udeleževali raznih srečanj skupščin teh zahodnih zvez, če se
                  pogovarjamo o NATO paktu, če se pogovarjamo o Zahodnoevropski uniji, seveda
                  potrebujemo navodila oziroma ogrodje za naše razpravljanje in za našo orientacijo
                  na tem področju. Mislim pa, da seveda ni države, ki ne bi v zasnovo nacionalne
                  varnosti vgradila tega zunanjepolitičnega elementa. Eden od sopredlagateljev te
                  resolucije, oziroma tega dokumenta, je tudi zunanje ministrstvo in zdi se mi
                  potrebno, da se to izkaže tudi na tekstovni način. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Ruplu. Želi še kdo besedo? <stage xml:id="Redna-12-1993-10-26.stage135">(Nihče.)</stage> Ugotovimo
                  sklepčnost! <stage xml:id="Redna-12-1993-10-26.stage136">(65 prisotnih.)</stage></p>
               <p>Kdo je za? <stage xml:id="Redna-12-1993-10-26.stage137">(41 poslancev.)</stage> Je kdo proti? <stage xml:id="Redna-12-1993-10-26.stage138">(9
                     poslancev.)</stage></p>
               <p>Ugotavljam, da je sklep sprejet.</p>
               <p>Imamo še dodaten sklep skupine poslancev: gospoda Zmaga Jelinčiča, gospe Polonce
                  Dobrajc, Ivana Verzolaka in drugih. Sklep se glasi tako: <q>"O vključitvi Republike
                  Slovenije v katerokoli vojaško zvezo, državljanke in državljani Republike
                  Slovenije odločijo z referendumom"</q>. Poslanci vztrajajo pri sklepu, čeprav smo že
                  sprejeli odločitev, da Državni zbor lahko razpiše referendum, skupaj z 12.
                  točko.</p>
               <p>Želi o tem kdo razpravljati? Prosim, gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Glasoval bom proti temu sklepu. Pa ne zato, ker se z njim ne bi strinjal. Ampak
                  zaradi tega, ker moramo v tem zboru imeti pregled nad besedili, ki jih sprejemamo.
                  Glede na to, da smo že sprejeli tak sklep, ki zagotavlja referendum, nima smisla,
                  da sprejemamo še ta sklep. Poleg tega pa je previdnost NATO pri sprejemanju novih
                  članic neke vrste namig, ki zahteva tudi od našega zbora neko digniteto. Prav je,
                  da gremo tudi mi na neko distanco v svojem odločanju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Šešerko, kot sem razumel, vi ste podpisani pod tem sklepom. Vi ne podpirate
                  in odstopate.</p>
               <p>Prosim, gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Zahvaljujem se gospodu Šešerku, čeprav, kaže, malo nekonsistentno razmišlja. On je
                  tudi podpisnik tega sklepa. Takrat je bil za to, ne vem, ali so ga med tem časom
                  obdelali<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, takrat nismo imeli tega sklepa. Sprejeli smo ga pri 12. točki,
                  smo ga sprejeli danes.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Ta sklep je bil vložen že takrat in je bil s tega mesta tudi posredovan in
                  povedano, kaj je bilo. Zanimivo je pri gospodu Šešerku. Res ne razumem. Kaže, da
                  ne podpira tega zaradi tega, ker sem jaz predlagatelj. Hvala lepa. Bom pa glasoval
                  za ta sklep.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, prosim. Gospod Šešerko ima repliko in potem gospod Kopše.</p>
               <p>Še enkrat poudarjam, da smo sklep o 12. točki sprejeli danes in da je bil ta sklep
                  skupine poslancev podan že prej.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Gospod Jelinčič, nobenih strahov vam ni potrebno imeti. Pametne predloge, ki jih
                  dajete, bom vedno podprl.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše. In potem gospa Danica Simšič.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Mogoče bi razložil razliko med 12. točko, v kateri je sprejeto mnenje, da lahko
                  Državni zbor razpiše referendum o vstopu v NATO. Ta sklep pa govori o tem, da mora
                  Državni zbor razpisati referendum o vstopu v katero koli vojaško zvezo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Danica Simšič, prosim.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Ta predlog, oziroma predlog dodatnega sklepa bom podprla iz
                  vsebinskega razloga, ki ga je navedel že gospod Kopše, kajti, v prvem dodatnem
                  sklepu smo sprejeli formulacijo o teh vprašanjih: <q>"lahko Državni zbor razpiše
                  referendum"</q>.</p>
               <p>Državni zbor lahko razpiše referendum o vsem, o čemer pravzaprav že govori Ustava.
                  Zato ni nikakor obvezujoč sklep. Ta, ki je sedaj v razpravi, in pred katerim
                  odločanja smo, pa zahteva, da Državni zbor o vstopu v kateri koli vojaški blok
                  razpiše referendum. Zato bom ta predlog podprla. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Irena Oman, izvolite.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Spoštovani! Prav iz tega razloga tega sklepa ne bom podprla. Po mojem mnenju je
                  preveč obvezujoč in menim, da lahko Državni zbor vsakič posebej odloča ali gre z
                  zadevo na referendum ali ne. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? V kolikor ne, prosim, da ugotovimo prisotnost.
                  Ugotovimo sklepčnost! <stage xml:id="Redna-12-1993-10-26.stage139">(69 prisotnih.)</stage></p>
               <p>Kdo je za? <stage xml:id="Redna-12-1993-10-26.stage140">(20 poslancev.)</stage> Je kdo proti? <stage xml:id="Redna-12-1993-10-26.stage141">(39
                     poslancev.)</stage></p>
               <p>Ugotavljam, da sklep ni sprejet.</p>
               <p>Še sklep imamo, da: <q>"Predlog resolucije za tretjo obravnavo pripravi Vlada
                  Republike Slovenije."</q> Ugotovimo sklepčnost! <stage xml:id="Redna-12-1993-10-26.stage142">(62 prisotnih.)</stage></p>
               <p>Kdo je za? <stage xml:id="Redna-12-1993-10-26.stage143">(54 poslancev.)</stage> Je kdo proti?
                  <stage xml:id="Redna-12-1993-10-26.stage144">(Nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Kot je bilo dogovorjeno, prehajamo na <title>34. TOČKO DNEVNEGA REDA: PREDLOGA
                     ZAKONA O OBRAMBI</title>, prva obravnava.</p>
               <p>Predlog zakona je zboru v obravnavo predložila Vlada Republike Slovenije.</p>
               <p>Želi predstavnik Vlade besedo? Prosim, minister Janez Janša. Izvolite.</p>
            </sp>
            <sp who="SDZ1:JanšaJanez">
               <speaker>JANEZ JANŠA:</speaker>
               <p>Spoštovani predsedujoči, spoštovani zbor! Predlog zakona o obrambi smo pripravili
                  v skladu s programom dela Vlade, in tega zbora za letošnje leto, in to v ustavnem
                  roku kot je še določen. Z njim želimo predvsem, da se obrambno področje uskladi z
                  ustavnimi rešitvami; da se sprejme zakonsko ureditev, ki bo omogočila razvoj
                  obrambnega sistema za določeno daljše prihodnje obdobje; da so te rešitve
                  primerljive z državami parlamentarne demokracije.</p>
               <p>V skladu z načelno opredelitvijo o samostojnem razvoju sistema zaščite in
                  reševanja zakon o obrambi ureja le obrambno področje. Poseben zakon o varstvu pred
                  naravnimi in drugimi nesrečami pa bo uredil zaščito in reševanje. Tudi ta zakon je
                  Vlada že poslala parlamentu.</p>
               <p>Predlog zakona o obrambi ureja obrambni sistem v celoti, tako vojaško kot civilno
                  obrambo. Poseben del zakona ureja tudi osnove vojaške službe, temeljne rešitve za
                  kadrovsko popolnjevanje stalne sestave obrambnih sil, ter temeljne rešitve z
                  vodenjem nadzora obrambe.</p>
               <p>Pri pripravi zakona smo upoštevali rešitve, ki jih poznajo evropske države
                  parlamentarne demokracije, s tem, da ni mogoče v celoti prevzeti neke posamične
                  ureditve, ki velja v nekaterih drugih državah, saj so ureditve obrambnih sistemov
                  pogojene tako z zgodovinskimi, političnimi in drugimi razvojnimi procesi v
                  posamezni državi. Nedvomno pa je predlagana ureditev v zakonu primerljiva z
                  drugimi državami parlamentarne demokracije. V obrazložitvi zakona so pa tudi
                  navedene države oziroma obrambni sistemi v državah, ki smo jih posebej
                  preučili.</p>
               <p>Pri tem je potrebno opozoriti tudi na ustavne rešitve, pa tudi na dosedanje
                  izkušnje pri razvoju obrambe, ki prav tako predstavljajo izhodišče in okvir za
                  zakonsko ureditev. Dosedanje razprave o predlogu zakona na delovnih telesih, in
                  drugod so, izpostavile nekatera vprašanja, za katera pa niso bili vedno dani tudi
                  vsi potrebni argumenti. Nekateri predlagajo, da se z zakonom določi pravico do
                  samoorganiziranja za oborožen odpor, kar je v zakonu tako in tako v skladu z
                  Ustavo že narejeno, s tem, da se spoštujejo načela mednarodnega vojnega prava, ki
                  priznava tudi pravico državljanov do oboroženega odpora.</p>
               <p>Več predlogov je bilo slišati, da bi morali obrambo graditi v skladu s koncepcijo
                  popolne, totalne obrambe ali splošne ljudske obrambe. Mislimo, da proces, ki pri
                  nas poteka vse od 90 let dalje, ne podpira takšnega koncepta niti ga ne omogoča
                  več ustava. Prejšnja ustava je namreč ta koncept splošne ljudske obrambe gradila
                  kot povezavo oziroma kot veliko temeljno povezanost sistemov obrambe, varnosti in
                  civilne zaščite oziroma zaščite in reševanja. Od leta 1990 mi te sisteme ločujemo
                  in nemogoče je sedaj sprejeti nekaj, kar je tudi v nasprotju z ustavo, da se vse
                  to zopet združi v nek koncept totalne oziroma splošne ljudske obrambe.</p>
               <p>Predlog zakona obrambni sistem opredeljuje racionalno, enostavno in z doslednim
                  spoštovanjem principa ločitve obrambne in varnostne funkcije države ter, da je
                  obramba namenjena izključno odvračanju zunanje ogroženosti. To je tudi ena od
                  bistvenih razlik glede na prejšnji sistem, ko je bila obramba namenjena tudi
                  zaščiti aktualne politične ureditve v državi.</p>
               <p>Za obrambne sile predlagamo ureditev, ki je značilna tudi za druge države,
                  sestavljata jih slovenska vojska in narodna zaščita. Narodno zaščito ohranjamo kot
                  obliko vojaškega, ne pa paravojaškega organiziranja, ki ima le obrambne naloge,
                  določene pristojnosti pa so po zakonu vezane tudi na lokalne skupnosti.</p>
               <p>Največ mnenj v dosedanji razpravi je bilo v zvezi s predlagani odnosi med Državnim
                  zborom, predsednikom države, Vlado, Ministrstvom za obrambo in generalštabom.
                  Predlagatelj je pri pripravi zakona sledil večinskim rešitvam v primerljivih
                  državah, po katerih je zakonodajna in nadzorna funkcija v parlamentu, funkcija
                  vrhovnega poveljnika pri predsedniku države in izvršilna funkcija v Vladi in
                  Ministrstvu za obrambo. Bistveno širjenje pristojnosti vrhovnega poveljnika bi
                  pomenilo prevzemanje rešitev, ki jih poznajo države s predsedniškim sistemom, kar
                  pa naša ureditev nesporno ni. Hkrati pa bi to seveda predstavljalo širjenje
                  ustavnih pristojnosti zakonov, kar v pravni državi ni mogoče.</p>
               <p>Posebej bi rad opozoril na nujnost organizacijske in funkcionalne povezanosti
                  vojaške in civilne obrambe. Vojaška organizacija, ki jo v predlagamo v zakonu,
                  brez ustrezne razvite civilne obrambe ne more biti učinkovita. Upoštevaje
                  dosedanje izkušnje pri razvoju vojaške organizacije smo pretežni del neborbenih
                  nalog - oskrba, zaledje, zdravstveno varstvo ipd. -</p>
               <p>prenesli v pristojnost civilne obrambe in vojaška organizacija ni avtonomna, ni
                  samozadostna, temveč je njeno delovanje pogojeno tudi z uspešnostjo civilne
                  obrambe. Predlagane oblike so nedvomno racionalne, vendar zahtevajo več dela pri
                  koordinaciji in usklajen ter uravnotežen razvoj obeh delov obrambe, tako vojaške
                  kot civilne.</p>
               <p>Upoštevaje izkušnje in rešitve drugih armad, predlagamo določene posebnosti pri
                  razreševanju statusnih, socialnih in drugih pravic vojaških oseb. Kljub načelnemu
                  stališču, da je treba urejati to področje s predpisi, ki veljajo za delavce v
                  državni upravi, ki ga večinsko upoštevamo, je vojaški poklic v nekaterih delih
                  specifičen, zato je to potrebno upoštevati tudi v tej normativni ureditvi.
                  Predlagamo, da tak pristop podprete, saj je taka kombinacija značilna za večino
                  vojaških organizacij v državah parlamentarne demokracije v svetu.</p>
               <p>Vojaški šolski sistem, kot je urejen z zakonom, ni klasičen. Želimo, da se
                  izognemo postopnemu kopičenju pripadnikov stalne sestave na dolžnostih, ki jih ne
                  morejo več uspešno opravljati ter, da je čim lažji prehod med zaposlovanjem v
                  vojski, civilnih poklicih in narobe. Takšna rešitev pa bo zahtevala veliko
                  intenzivnost funkcionalnega usposabljanja. Je pa bistveno cenejša kot pa klasični
                  vojaški šolski sistem.</p>
               <p>Sprejem zakona ne bo povzročil dodatnih proračunskih izdatkov, saj vojaško
                  organizacijo še vedno vzpostavljamo pa tudi projekta rednega vojaškega
                  usposabljanja zaradi materialnih omejitev še nismo zaključili. Prišlo bo do
                  določene prerazporeditve izdatkov med državo in občinami, saj bo potrebno
                  dosedanje upravne organe, tudi v skladu z ustavo, prevzeti v sestav Ministrstva za
                  obrambo, če želimo ohraniti ustrezno dostopnost državljanom s tem, da bodo seveda
                  ostali v glavnem na dosedanjih lokacijah in v zelo podobni sestavi kot do sedaj.
                  Tudi če upoštevamo določena večja sredstva, ki bi bila namenjena za razreševanje
                  nekaterih statusnih vprašanj vojaških oseb, kar pa ni primerljivo s tem, kar je
                  skupščina Republike Slovenije oziroma Državni zbor že sprejel v zvezi z nekaterimi
                  drugimi kategorijami. Mislim na zavarovalno dobo s povečano možnostjo predčasne
                  upokojitve itd., je dejstvo, da je obrambni resor edini, ki je za davkoplačevalce
                  bistveno vsaj trikrat cenejši po osamosvojitvi te države in tudi predlagani zakon
                  teh stroškov sam po sebi ne povečuje, kljub temu, da se obrambni sistem
                  vzpostavlja praktično povsem na novo.</p>
               <p>Spoštovani zbor, predlagamo, da predlog zakona o obrambi podprete v celoti, tako
                  da bi lahko pripravili naslednjo fazo zakonodajnega postopka, saj gre za enega
                  prednostnih zakonov, ki ga mora sprejeti parlament v fazi usklajevanja zakonov z
                  ustavo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Predlog zakona je obravnaval Odbor za obrambo kot
                  matično delovno telo. Prosim poročevalca, da predstavi mnenje. Prosim, gospod
                  Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovano predsedstvo, spoštovani zbor! O predlogu zakona o obrambi je prvo
                  obravnavo Odbor za obrambo opravil že 20.9.1993. Člani odbora so se seznanili z
                  mnenjem Sekretariata za zakonodajo in pravne zadeve, mnenjem Komisije za politični
                  sistem Državnega sveta ter z mnenji in pripombami Izvršnega odbora Zveze združenj
                  borcev, udeležencev NOV Slovenije. Na seji odbora pa so bili prisotni tudi
                  predstavniki predlagatelja Vlade, ki so člane odbora uvodoma seznanili z razlogi
                  za izdajo novega zakona in njegovimi temeljnimi cilji. Posamezni člani odbora so
                  razpravljali tudi o vsebini posameznih členov, ki se nanašajo predvsem na vodenje
                  in poveljevanje, prenos sredstev iz občinskih upravnih organov za obrambo na
                  Ministrstvo za obrambo, o predčasnih upokojitvah delavcev, o uporabi imena
                  generalštab, o delu in nalogah posebnega pomena za obrambo, prevzemu delavcev
                  občinskih in mestnih upravnih organov, pristojnih za obrambo, o pristojnosti
                  vojaških varnostnih organov in njihovim nadzorovanjem, o prepovedi članstva
                  poklicnih vojakov v političnih strankah in delovanju političnih strank v vojski, o
                  zbiranju osebnih podatkov za potrebe obrambe in o potrebi vključenosti
                  Organizacije zveze častnikov Slovenije v zakon o obrambi.</p>
               <p>Glede na to, da se je razprava o naštetih zadevah nanašala na predlog sprememb
                  posameznih členov, Odbor za obrambo glede na prvo obravnavo v zvezi s tem ni
                  sprejel nobenih stališč. Odbor je v zvezi s tem pozval predstavnike predlagatelja
                  zakona, ki so bili na seji, da skušajo pri pripravi predloga zakona za drugo
                  obravnavo smiselno upoštevati predloge članov odbora, ki so se nanašali na vsebino
                  posameznih členov.</p>
               <p>Na koncu razprave je Odbor za obrambo sprejel naslednja stališča:</p>
               <p>1. Odbor za obrambo predlaga Državnemu zboru, da ob koncu prve obravnave odloči,
                  da se opravi druga obravnava predloga zakona o obrambi v predloženem besedilu.</p>
               <p>2. Odbor za obrambo predlaga Državnemu zboru, da na podlagi 107. člena ustave
                  Republike Slovenije zahteva od predsednika Republike, da poda svoje mnenje o
                  predloženem zakonu.</p>
               <p>3. Odbor za obrambo predlaga Državnemu zboru, da od predlagatelja zakona zahteva,
                  da v pregled pristojnosti državnih organov na področju obrambe v nekaterih
                  evropskih državah, ki so sestavni del obrazložitve predloga zakona, vnese tudi
                  pristojnosti parlamenta Državnega zbora.</p>
               <p>To so sklepi, o katerih naj se zbor odloči.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Metelku, poročevalcu matičnega delovnega telesa. Želi
                  predstavnik Sekretariata za zakonodajo in pravne zadeve besedo? Ne želi besede.
                  Dajem besedo predstavnikom poslanskih skupin. Gospod Jerič, izvolite. Ali želite,
                  gospod Kopač, kot zainteresirano delovno telo? Izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Odbor za finance in kreditno- monetarno politiko je matično delovno
                  telo za določbe zakonov, ki imajo posledice oziroma učinke na državni proračun in
                  samo s tega vidika je odbor predlog zakona o obrambi tudi obravnaval.</p>
               <p>Odbor je torej razpravljal predvsem o vsebini 102., 103., 104., 114. in 117.
                  člena. 102., 103. in 104. člen urejajo vrednotenje posebnih pogojev dela
                  zavarovalne dobe s povečanjem ter predčasno upokojitev delavcev na obrambnem
                  področju in odbor je menil, da določbe, kot jih predvideva zakon v teh treh
                  členih, niso primerne. Menili smo tako kot pri predlogu zakona o carinski službi v
                  zvezi z beneficirano delovno dobo. Torej, predlagamo in vztrajamo, da se to uredi
                  v posebnem zakonu za vse državne uslužbence.</p>
               <p>Pri 114. in 117. členu pa je treba povedati, da se nam zdita posebej sporna, kajti
                  117. člen ureja oziroma predvideva oprostitev davkov, carin, prispevkov in drugih
                  dajatev, in to na nek način povsem svobodno, še mnogo bolj kot je to urejeno v
                  sedanji zakonodaji, kjer je za oprostitev carin predvideno vsaj soglasje
                  Ministrstva za finance. Predlog zakona o obrambi, ki je pripravljen za prvo
                  obravnavo, predvideva sedaj, da niti tega soglasja več ne bi bilo.</p>
               <p>Na podlagi te razprave je odbor predlagal Državnemu zboru stališča oziroma sklepe,
                  da Državni zbor predlagatelju naloži, da pri pripravi predloga zakona za drugo
                  obravnavo ne upošteva določb 102., 103., 104. in 114. člena, kot je zapisano v
                  predlogu zakona za prvo obravnavo, da prav tako ne upošteva določb 117. člena in
                  da naj, če že Vlada meni, da je potrebno oprostiti carino za posamezne izdelke,
                  vsebino tega vprašanja uredi v sistemskem zakonu o carinah, ki je prav tako v
                  pripravi.</p>
               <p>Odbor predlaga tudi, da Vlada prouči ustreznost določbe 119. člena, ki govori o
                  splošni izobrazbi za poklicno delo v vojski, vendar pri tem nimamo točno
                  določenega stališča in torej predlagamo predlagatelju, da le prouči rešitve, tako
                  kot so zapisane v predlogu zakona za prvo obravnavo. Skratka, v poročilu so ta
                  naša stališča in sklepi predstavljena in predlagam Državnemu zboru, v imenu Odbora
                  za finance in kreditno-monetarno politiko, da jih tudi sprejme. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kopač. Besedo dajem predstavniku LDS, gospodu Jeriču. Prosim,
                  izvolite!</p>
            </sp>
            <sp who="SDZ1:JeričMiran">
               <speaker>MIRAN JERIČ:</speaker>
               <p>Spoštovani gospod podpredsednik, spoštovane poslanke, spoštovani poslanci!
                  Poslanska skupina LDS se v načelu strinja, da je izdaja novega zakona o obrambi
                  zaradi uveljavitve nove ustave sprememb na obrambnem področju, ki jih navaja
                  predlagatelj utemeljeno, vendar meni, da ga je potrebno in vredno dvigniti skozi
                  parlamentarno razpravo na takšen nivo, da bo uporaben za daljše časovno obdobje.
                  Kljub temu, da je stališče naše poslanske skupine, da bi bilo potrebno zakon o
                  obrambi sprejemati sočasno z zakonom, ki ureja področje zaščite in reševanja, to
                  je z zakonom o varstvu pred naravnimi in drugimi nesrečami, ker bi samo na takšen
                  način kompleksno uredili področje, ki ga sedaj ureja obstoječi zakon o obrambi in
                  zaščiti, bo poslanska skupina LDS pri prvi obravnavi predlagani zakon podprla.</p>
               <p>Imamo še načelno stališče o sami proceduri sprejemanja zakona o obrambi. Naše
                  stališče je, da bi ta zakon morali sočasno sprejemati z nekaterimi sistemskimi
                  zakoni, to je predvsem z zakonom o državni upravi, z zakonom o upravnih okrajih in
                  ne nazadnje tudi z zakonom o lokalni samoupravi, ker so rešitve, ki bodo izhajale
                  iz teh zakonov, lahko podlaga za sistemske rešitve v predlogu zakona o obrambi in
                  ne narobe.</p>
               <p>Predlog zakona o obrambi je po našem mnenju nedorečen pri določanju medsebojnih
                  razmerij oziroma pristojnosti med predsednikom Republike Slovenije, med Vlado, med
                  Državnim zborom in med samim Ministrstvom za obrambo, saj skoraj 50 členov zakona
                  govori o pristojnostih ministra, iz česar se da ugotoviti, da gre za veliko
                  koncentracijo moči in odločanja v eni osebi. Po našem mnenju mora biti to področje
                  urejeno tako, da je strankarsko nevtralno, strokovna plat odločanja pa razporejena
                  tako, da preprečuje monopol bodisi v eni osebi bodisi v instituciji.</p>
               <p>Glede na to, da je danes prva obravnava predloga zakona o obrambi, naj naštejem
                  samo nekatere konkretne pripombe naše poslanske skupine k posameznim poglavjem
                  predloga zakona o obrambi. Prvo pripombo imamo na II. poglavje, to so dolžnosti in
                  pravice državljanov pri obrambi države. V 5. členu, ki govori, da državljani
                  izvajajo vojaško dolžnost oziroma uresničujejo v slovenski vojski, narodni
                  zaščiti, v enotah za zveze. Naše stališče je, da je potrebno v tem členu besedico
                  <q>"varianto"</q> črtati in da se potem ta stavek smiselno nadaljuje: <q>"in pod pogoji
                  določenimi z zakonom tudi v Ministrstvu za notranje zadeve"</q>. Naše stališče je, da
                  to vojaško dolžnost naborniki že danes izvršujejo v učnih centrih Ministrstva za
                  notranje zadeve in da tudi novi zakon o obrambi naj to rešitev povzame, tako da ne
                  bi to bilo variantno predlagano.</p>
               <p>Pod točko 2, pri istem poglavju, je glede ugovora vesti naše stališče, da mora
                  ugovor vesti zajeti tudi tiste državljane, ki te zakonske možnosti v prejšnji
                  ureditvi niso imeli. Mislim, da to področje ni noben <q>"bav-bav"</q>. Pri samem
                  izvajanju ugovora vesti se vidi, koliko nabornikov se je odločilo za to rešitev.
                  Drugi državljani, ki pred sprejemom zakona o vojaški dolžnosti te pravice niso
                  imeli, bi s tem zakonom to seveda dobili.</p>
               <p>V III. poglavju, ki govori o obrambnih ukrepih, imamo pripombo na 28. člen, da naj
                  se črta drugi odstavek, ki govori o tem, da minister za obrambo daje predhodno
                  mnenje k zaposlitvi delavcev, ki poklicno delajo na obrambnem področju v drugih
                  državnih organih oziroma v drugih ministrstvih, razen z Ministrstvom za notranje
                  zadeve. Naše stališče je, da je potrebno ta drugi odstavek črtati.</p>
               <p>Imamo pripombo k 31. členu, in sicer k četrtemu odstavku, ki govori o varnostnem
                  organu Ministrstva za obrambo, da varnostni organ, ki najde kaznivo dejanje zunaj
                  obrambnih sil oziroma struktur, o tem obvesti pristojno ministrstvo, to je
                  Ministrstvo za notranje zadeve oziroma Slovensko obveščevalno varnostno
                  organizacijo. Po našem mnenju mora varnostni organ ne samo obvestiti Ministrstvo
                  za notranje zadeve oziroma SOVO, ampak tudi odstopiti kompletno dokumentacijo, ki
                  jo je zbralo v zvezi s tem kaznivim dejanjem.</p>
               <p>Potem imamo pripombo k 44. členu na drugi odstavek, ki govori, da je načelnik
                  generalštaba slovenske vojske dolžan ministru ponuditi svoj odstop. Naše stališče
                  je, da je načelnik generalštaba slovenske vojske dolžan ponuditi Vladi svoj
                  odstop, ker ga imenuje Vlada, ne pa minister.</p>
               <p>Imamo pripombo k 88. členu, ki govori o nadzoru nad varnostno službo oziroma
                  vojaško policijo. Naše stališče je, da je potrebno ta člen dopolniti, tako da mora
                  minister zagotoviti stalen nadzor nad temi službami, ne pa samo omogočiti
                  nadzor.</p>
               <p>Imamo tudi pripombo na 93. člen, na drugi odstavek, ki govori o štipendiranju za
                  vojaške šole. Te štipendije seveda podeljuje Ministrstvo za obrambo. Ta člen ni po
                  sami vsebini sporen, je pa sporen zadnji oziroma tretji odstavek tega člena, da
                  štipendist, ki konča vojaško šolo, po končanem šolanju sklene z Ministrstvom za
                  obrambo pogodbo o zaposlitvi in seveda potem opravi služenje vojaškega roka, kar
                  se mu šteje v pripravniško dobo. V tretjem odstavku pa govori, da štipendist, ki
                  po svoji volji ne sklene z Ministrstvom za obrambo pogodbo o stalni zaposlitvi,
                  mora vrniti stroške šolanja, kar ni sporno. Ampak v nadaljevanju govori, da mora
                  vrniti tudi prejemke v času služenja vojaškega roka. Po našem mnenju to ni
                  sprejemljivo, ker imaš potem dve kategoriji nabornikov: eni, ki brezplačno služijo
                  vojaški rok in drugi, ki morajo potem vrniti prejemke, ki so jih dobili v času
                  služenja vojaškega roka; vsaj mi si ta člen tako razlagamo.</p>
               <p>Potem imamo pripombo na 103. člen, ki govori o zavarovalni dobi s povečanjem.
                  Mislim, da je že predsednik Odbora za kreditno-monetarno politiko gospod Kopač
                  povedal, da je bilo stališče naše poslanske skupine okrog tega področja pri vseh
                  zakonih isto in načelno, da mora to področje urejati poseben sistemski zakon.</p>
               <p>Pripombo imamo tudi na 114. člen, ki določa prevzem sredstev in opreme občinskih
                  upravnih organov za obrambo. Mi imamo pripombo na ta del opreme in sredstev, kar
                  je bilo nabavljeno izključno iz obrambnih sredstev. Mislimo, da je to normalno,
                  ampak kompletna oprema in sredstva niso bila nabavljena samo iz obrambnih
                  sredstev, ampak so bila nabavljena tudi iz drugih proračunskih sredstev. Za ta del
                  opreme mora biti, po našem mnenju, sklenjena pogodba o prenosu teh sredstev. Po
                  našem mnenju brezplačen prenos občinskega premoženja, ki je bilo nabavljen iz
                  sredstev proračuna, ne pa iz obrambnih sredstev, ni mogoč.</p>
               <p>Potem imamo pripombo na 115. člen predloga zakona o obrambi, ki govori, da so z
                  dnem prevzema upravnih organov predstojniki teh organov dolžni ministru za obrambo
                  ponuditi svoj odstop. Naše stališče je, da je potrebno to črtati, ker so
                  predstojnike upravnih organov za obrambo imenovale občinske skupščine; v večini
                  primerov so predstojniki upravnih organov člani občinske vlade. Predstojniki lahko
                  ponudijo odstop organu, ki jih je imenoval, to je občinska skupščina. Kajti v
                  manjših občinah imate dosti primerov, da predstojniki upravnih organov za obrambo
                  ne pokrivajo samo področje obrambe, ampak pokrivajo tudi področje notranjih zadev,
                  področje splošnih zadev, ker imamo pač različno organiziranost sekretariatov v
                  posameznih občinah. Naše stališče je, da je potrebno ta drugi odstavek črtati.</p>
               <p>Kljub tem nekaterim načelnim pripombam o sami proceduri, ki smo jih skušali
                  uveljavljati tudi v samem Odboru za obrambo, kljub nekaterim splošnim pripombah in
                  tem konkretnim pripombam, ki sem jih v zadnjem delu svojega izvajanja navedel,
                  poslanska skupina podpira predlog zakona o obrambi v prvi obravnavi, s tem, da
                  pričakuje od predlagatelja, da naše pripombe upošteva za drugo obravnavo, ker
                  mislim, da je bil tudi na Odboru za obrambo sprejet tak sklep, da je predloženo
                  besedilo podlaga za prvo obravnavo in da predlagatelj potem upošteva pripombe za
                  drugo obravnavo in besedilo seveda popravi. Ni bilo stališče Odbora za obrambo, da
                  je predloženi predlog zakona o obrambi ustrezna podlaga za drugo obravnavo. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Jerič. Kratko pojasnilo: predlagatelj bo upošteval samo tista
                  stališča, ki jih bo sprejel Državni zbor ob koncu prve obravnave. Zato prosim, če
                  želite, da o teh stališčih odloča Državni zbor, da jih pisno vložite.</p>
               <p>Besedo dajem predstavniku Zelenih - Ekološko socialne stranke, dr. Predanu.
                  Prosim.</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Spoštovane gospe in gospodje! Predstavil bom nekaj naših načelnih stališč in ne
                  bom zahajal v posamezne člene in pripombe k posameznim členom.</p>
               <p>Predlog zakona o obrambi je po našem mnenju sistemski zakon in poleg resolucije o
                  nacionalni varnosti določa politiko obrambnih in varnostnih ukrepov. Zeleni -
                  Ekološko socialna stranka menimo, da ta zakon te cilje opredeljuje. S pripombami,
                  ki se bodo oblikovale in so se že oblikovale v razpravi in se bodo oblikovale v
                  današnji razpravi, pa tudi menimo, da je primerna podlaga za drugo branje, zlasti
                  še, ker se bo gotovo uskladil z Resolucijo o izhodiščih zasnove nacionalne
                  varnosti v točki, o kateri smo pravkar razpravljali.</p>
               <p>Predlog zakona pa ima po našem mnenju nekaj ne povsem jasno definiranih sestavin,
                  ki lahko zameglijo celoto. Tu mislimo predvsem na vprašanje vodenja in
                  poveljevanja, vprašanje pristojnosti in nadzora vojaških varnostnih organov, na
                  vprašanje medsebojnih razmerij med predsednikom države, Državnim zborom in
                  Ministrstvom za obrambo, kot je že omenil predhodnik, in na vprašanje prevzema
                  nepremičnin občinskih upravnih organov.</p>
               <p>Še nekaj se nam zdi pomembno poudariti. Obramba in varnost sta gotovo dve
                  nacionalni kategoriji, zato pričakujemo, da bomo znotraj strank našli primerno
                  soglasnost, ko bomo dokončno oblikovali to zakonodajo. In prepričani smo, da je to
                  odraz naše politične zrelosti, v katero seveda ne dvomim. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Predan. Besedo ima predstavnik Slovenskih krščanskih
                  demokratov. Prosim, gospod Černelič, izvolite.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Spoštovani predsedujoči, spoštovane poslanke in poslanci! Tisti, ki ste pač
                  prisotni tukaj, ker menim, da so drugi šli na Gorjance poslušati rafale in odmeve
                  granat, kajti sicer bi nas bilo ob tej točki več tu notri. Žal, to je moja
                  pripomba.</p>
               <p>Vsekakor gre za to, da to področje obrambe temeljito obdelamo in da jo jemljemo
                  kot zelo resno zadevo. Pričakujemo, da bo zakon z dodatnimi navodili oblikovan
                  tako, da bo sodoben vojaški zakon, ki bo zagotavljal varnost pred silami, ki bi
                  eventualno imele namen ogroziti slovenski narod. Vsekakor pa nimamo in najbrž ne
                  bi želeli, da bi skozi zakon dosegli cilj, da ustvarimo velik aparat, ki bo
                  dodatno izčrpaval gospodarstvo. Doseči moramo pač pravilno razmerje med varnostjo
                  in med zmožnostjo, in to je posebej težka naloga in zato je treba biti pri
                  sprejemu tega zakona zelo, zelo prisoten in preračunljiv.</p>
               <p>Zakon mora dejansko obdelati vse funkcije vodenja, vse funkcije za oskrbo,
                  predvsem pa vse tiste funkcije, ki so potrebne za osebnost, za človeka, ki je v
                  primeru služenja vojske, pa tudi v primeru eventualnih dejansko vojaških akcij še
                  vedno osebnost, kateri mora biti posvečena velika pozornost. Vsekakor se moramo
                  prizadevati, da se v zakonu, in kasneje v podzakonskih aktih, uveljavijo slovenski
                  nazivi. Stališče naše stranke je, da naj se, kar se le da, dejansko izrazi z zelo
                  jasnimi slovenskimi besedami.</p>
               <p>Pravkar sprejeti del druge obravnave resolucije bo prav tako zahteval nekatere
                  dopolnitve in premisleke pri pripravi tega zakona.</p>
               <p>Naslednja stvar, ki mora biti v zakonu zelo natančna, je kontrola sistema. Torej
                  sama kontrola znotraj in seveda kontrola sistema zunaj, da ne bi prišlo do
                  kakršnekoli zlorabe. Mislim, da je naš osnovni cilj zagotavljanje notranjega miru
                  in za ta del ne smemo uporabiti vojske in tudi ne smemo uporabiti - da ne bo kdo
                  napačno razumel, gre za notranje, kadar nismo ogroženi z zunanje strani - in zato
                  tudi ne sme biti oblikovana kakršnakoli možnost. Zato bomo morali biti zelo
                  pazljivi pri posameznih točkah, kjer se zadeve oblikujejo in dajo ali ne dajo
                  določenih možnosti.</p>
               <p>Predlagamo dejansko pazljivo tehtanje dopolnilnih stališč in pripravo zakona za
                  drugo obravnavo. Menimo, da bo danes dano, v kolikor niso bili že dani, dovolj
                  izhodišč, na osnovi katerih se da pripraviti kvalitetna druga obravnava, in da v
                  dokaj kratkem času tudi sprejmemo zakon o obrambi.</p>
               <p>Torej, podpiramo, da nadaljujemo pripravo za končni sprejem zakona. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Černelič. Želi še kdo besedo kot predstavnik poslanske skupine?
                  Prosim, gospod Sisinger, kot predstavnik poslanske skupine Združene liste.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Povedal bom nekaj stališč Združene
                  liste, ker smo obravnavali te zadeve že pred samo sejo Odbora za obrambo. Imamo
                  pripombe na 1. točko sprejetih stališč, ker je pravzaprav ta točka v nasprotju s
                  tem, kar smo povedali pod I. poglavjem, kjer je odbor resnično izvršil temeljito
                  razpravo o celotnem tekstu zakona o obrambi in prav v tem prvem poglavju
                  naštevamo, kaj so bile vse tiste pripombe - da jih ne berem skozi, ker imate to
                  poročilo pred seboj - na katere smo posamezni člani odbora že takrat iznašali
                  stališča, ne samo svoja, ampak vendarle stališča svojih poslanski skupin.</p>
               <p>To bogato razpravo sem upošteval kot prispevek predlagateljev pri pripravi
                  dokumenta za drugo branje. V tem, ko zaključujemo v 1. točki stališč, pravimo, da
                  Odbor za obrambo predlaga Državnemu zboru, da ob koncu prve obravnave odloči, da
                  se pripravi druga obravnava in predloži besedilo teksta. Mislim, da ta del ni v
                  redu napisan, ker bi moralo biti napisano, da se predlaga Državnemu zboru, da ob
                  upoštevanju vseh navedenih konkretnih pripomb, ki so v I. poglavju navedene,
                  predlagatelj upošteva te pripombe in mu je treba izročiti izvleček zapisnika te
                  seje in posamezne razprave posameznih članov.</p>
               <p>Tudi z današnjo razpravo o zakonu bo pravzaprav predlagatelj tisti, ki bo
                  pripravil te zadeve. Kljub temu, ker sem te zadeve ponovil oziroma povedal na
                  odboru, se bom nekaterih zadev tukaj samo še bežno dotaknil, pri katerih je prav
                  gotovo nujno, da jih predlagatelj pri drugi obravnavi ponovno prouči in pogleda.
                  Ne bom se dotikal vseh, vendar nekaj glavnih.</p>
               <p>Pri 30. členu govorimo v drugem odstavku v 2. točki: <q>"Strokovne varnostne naloge
                  opravlja varnostna služba Ministrstva za obrambo in vojaška policija."</q> Če je to
                  mišljeno, kar ni bilo v obrazložitvi povedano, da gre tudi za civilno
                  prebivalstvo, potem se s tem tako ni mogoče strinjati in je treba to v drugem
                  branju oziroma v tem predlogu jasno povedati, za kakšne zadeve pravzaprav gre.
                  Ista zadeva se pojavlja pri 31. členu, kjer govorimo prav tako v 4. točki in 5.
                  točki, o kateri je prav tako že predstavnik LDS povedal, da imajo pripombe. Tudi
                  naša pripomba je na 4. in 5. točko v tem 31. členu, ki je prav tako nekako vezan
                  na poseganje v civilno sfero in mislim, da je treba to zadevo pri nadaljnji
                  graditvi tega dokumenta in predloga zakona ponovno proučiti.</p>
               <p>Kar se tiče 33. člena, imamo pripombe v tem, kjer je govor tudi v tem delu teksta,
                  predvsem v točki 1 glede obveščevalne varnostne službe, kriminalistične službe in
                  tako dalje. Gre za vprašanje, nad kom pravzaprav se naj zdaj izvaja te zadeve in
                  je tudi v točki 2 prav tako vprašljivo, ko pravimo, da ima minister za obrambo
                  pooblastila <gap n="..."/> in tako naprej, da tega ne berem. Mislim, da gre za pooblastila
                  pri odrejanju ukrepov. Zdaj, proti komu? Ali gre za ukrepanje proti vojakom, ali
                  gre za ukrepanje proti civilnim osebam, ali kakorkoli. Mislim, da te zadeve niso
                  tako dorečene, kot bi morale biti.</p>
               <p>Prav tako gre za vprašanje v 37. členu. Tudi na samem odboru je bilo veliko govora
                  o tem, ali je generalštab v celotnem zakonu, ker se večkrat pojavlja, pa bi ga
                  omenil pri tem, ali je to edini izraz, ki smo ga v predlogu zakona našli; večina
                  članov je tudi na odboru razmišljala o tem, da je treba poiskati nek drugačen
                  izraz, ne pa generalšab, ki se pojavlja v več členih.</p>
               <p>Pri 41. členu, sem tudi že na odboru povedal, ko govorimo o ministru za obrambo,
                  ki vodi slovensko vojsko in tako naprej, ko govorimo o potrebah odrejanja za
                  razvojne, organizacijske, tehnične, in pa druge ukrepe, da bi tu moralo biti
                  navedeno, ob sodelovanju Vlade in ne mimo Vlade in ne brez Vlade pri teh zadevah.
                  Konec koncev je to velika zadeva, če preberemo ves člen in je to prepuščeno
                  izključno ministru. Mislim, da moramo tudi nekaj imeti v tem parlamentu pred
                  seboj. Ne smemo gledati zdaj trenutno ministra za obrambo, ki ga imamo, mi moramo
                  gledati zakon in vso to našo zakonodajo, ki jo gradimo tudi za vse druge, ki bodo
                  kadarkoli prišli in bodo opravljali te dolžnosti. Nekatere zadeve, ki so tukaj, da
                  jih ne bom ponavljal, gredo neštetokrat mimo Vlade, tudi mimo Državnega zbora.
                  Kasneje bom povedal. Eden od takih členov je gotovo tudi ta.</p>
               <p>Pri 44. členu, imenovanje poveljnikov, je absolutno treba tudi vključiti, kakor je
                  bilo že danes povedano, seveda Vlado. Če načelnika generalštaba imenuje Vlada,
                  potem je normalno, da bo tudi ta moral dati svoj odstop tistemu, ki ga je
                  imenoval; treba je jasno povedati, da je to pristojnost Vlade.</p>
               <p>Pri točki 5, obsega tudi pristojnosti za razrešitve. Namreč, tu je vprašanje,
                  kakšne razrešitve? Če gre za razrešitve v smeri predčasnega in takojšnjega
                  upokojevanja, imamo pripombo na takšen del teksta, ker konec koncev gre zopet tudi
                  za izjemno upokojevanje, ki se na nek način omogoča in mislim, da ta zadeva v tem
                  členu ni jasno opredeljena. Govorimo samo, da se razreši, in ali bodo ti ljudje
                  naprej delali, kam bodo šli delati oziroma ali da se jih prisilno upokoji. Mislim,
                  da je predvsem to odprto vprašanje, ki ga je treba v drugi fazi razrešiti.</p>
               <p>Postavlja se tudi vprašanje povišanja podčastnikov, častnikov, kar je v 62. členu
                  in nekaterih členih še posebej povedano. Menimo, da je to prepuščeno resnično
                  čistim notranjim vojaškim zadevam, da pa vendarle gre za nekatere višje čine, ko
                  pa zadeve ne morejo biti prepuščene samo generalštabu oziroma Ministru za
                  obrambo.</p>
               <p>Glede nalog državnih organov v 72. členu, da Ministrstvo za obrambo strokovno
                  usmerja, usklajuje ukrepe in priprave za delo državnih organov v vojni ter
                  zagotavljanje pogojev itd. Če gre za to vprašanje, gre tudi za to, kakšna varnost
                  je predvidena in zagotoviti bi seveda morali, da vendarle glede teh določil, te
                  varnosti, ne more biti izključno v pristojnosti samo ministra za obrambo in
                  generalštaba, za to varnost predsednika Državnega zbora in ne vem koga še, ampak
                  mora biti v to varnost gotovo vključena tudi Vlada in verjetno še tudi sam
                  predsednik Republike.</p>
               <p>V 79. členu je govor o vojaškem orožju, opremi itd. Menimo, da je nujno v tem
                  členu vključiti Vlado. Ni mogoče mimo Vlade in tudi Državnega zbora. Konec koncev
                  gre za velika finančna sredstva, o katerih se odloča v Državnem zboru, ko
                  sprejemamo finančni proračun, itd., za posamezno področje in tudi za to
                  ministrstvo. Zato mora biti v tem členu vključena, tako v točki 2 kot tudi v točki
                  3, Vlada. Podobno velja za 80. člen, kjer je prav tako govor o opremi, soglasju
                  itd. Mislim, da je nujno takšno soglasje za te zadeve opreme, orožja itd., mimo
                  Vlade pravzaprav niti v tem 79. členu, niti v 80. členu ne bi mogli pripraviti
                  takšnega zakona.</p>
               <p>Predlagatelj je skopo odmerili pristojnosti Državnega zbora, obveznosti,
                  odgovornosti in mislim, da manjka, ne samo v tem 84. členu, tako kot sem že prej
                  povedal za Vlado, verjetno še v katerem, ko bi Državni zbor moral biti jasneje
                  opredeljen tudi v nekaterih drugih primerih.</p>
               <p>Postavlja se tudi vprašanje v 86. členu, kjer je govor o svetu za nacionalno
                  varnost in njegovih pristojnostih, ker pravimo, da bo to urejal zakon. Če gre za
                  to, kar tukaj piše, potem ta svet nima po našem nikakršne vloge, potem je
                  vprašanje, zakaj s posebnim zakonom zopet določati nek svet, nek organ. Če je to
                  potrebno, potem je verjetno možnost, da se to uredi tudi s tem zakonom.</p>
               <p>Generalna pripomba, mislim se pojavlja glede predčasnih</p>
               <p>upokojitev, o katerih govorimo predvsem v 112. členu, pa tudi v tem. Tega se
                  dotikamo pri vsakem, ko obravnavamo ali je to za vprašanje vojske ali policije ali
                  kogarkoli. V vseh teh zakonih rešujemo vprašanje tako imenovanega hitrega
                  upokojevanja, o katerem sem govoril že v prejšnjem členu, kar vse skupaj posega v
                  tisto, s čimer se bomo srečali 9. novembra ob memorandumu in ob finančnih
                  sredstvih. Ko imamo pred seboj take zakone, moramo misliti tudi na finančne
                  posledice in potem seveda smo na nek način v težavah, ko je treba iz državnega
                  proračuna zagotoviti toliko in toliko sredstev tudi za te primere.</p>
               <p>Mislim, da bi moral predlagatelj tudi pri teh zadevah imeti pred seboj pravzaprav
                  takšno predčasno, hitro razreševanje upokojevanja na račun državnega proračuna.
                  Tega si drugače tudi ni mogoče zamišljati.</p>
               <p>Prav tako razmišljamo tudi o 115. členu - o prevzemu delavcev s 1.1. v Ministrstvo
                  za obrambo, kot je tukaj v povedano. To pomeni, da računamo, da bomo do decembra
                  te zadeve sprejeli, ker naj bi s 1.1. ti delavci prišli. Tudi mi se pridružujemo
                  stališčem LDS, mislim, da je tu treba jasno povedati predvsem glede sredstev,
                  objektov itd. V mnogih občinah to ni bilo zgrajeno s sredstvi ne vojske ne
                  kogarkoli, ampak s sredstvi, ki so se formirala znotraj občine, pa tudi ne samo s
                  temi sredstvi. Torej je treba pri teh zadevah upoštevati, kaj se bo lahko preneslo
                  itd.</p>
               <p>Moti nas, in tudi o tem sem govoril na Odboru za obrambo, da bi morali, ko
                  ministrstvo s 1.1. prevzame delavce občinskih upravnih organov, sedanji
                  predstojniki, načelniki podati svoj odstop. Mislim, da je to sporno vprašanje.
                  Nekateri pravijo, tudi ustavno sporno vprašanje, ne samo zakonsko. Ti ljudje so
                  bili imenovani s sklepi skupščin občin, mnogi tudi na tajnih in drugih volitvah v
                  svojih občinskih organih in da je nesprejemljivo, da se zahteva ob prevzemu teh
                  ljudi odstop takšnega načelnika. Ampak, če preide v sestav oddelka, mislim pod
                  obrambno ministrstvo celotni sestav ljudi z objekti, s sredstvi z vsem, potem je
                  prevzet tudi z načelnikom tega oddelka, ki ga v sleherni občini vodi. Jaz sem
                  prepričan, odgovorno, če ne, bi ga občinska skupščina sama razrešila, kadarkoli je
                  to seveda potrebno. Ni nobenih razlogov, da ga kje že niso.</p>
               <p>Marsikateri načelnik in člani vlade so bili v občinah prav tako razrešeni, če so
                  slabo opravljali delo. To se pravi, če je pa dobro opravljal delo, pa ne vem
                  zakaj, kot sem prej povedal, to je tudi zakonsko sporno vprašanje, da mora podati
                  svoj odstop in mu lahko rečemo hvala, ali pa še niti to ne, in gre, kamor koli.
                  Tako, da mislim, da nekaj naših konkretnih pripomb. Jaz sem tudi o večini teh
                  pripomb govoril na Odboru za obrambo. Želimo, da se predlagatelj za drugo branje
                  vključi v ponovno obravnavo, proučitev in da se tudi Vlada o tem izreče.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sisingerju. Želi še kdo kot predstavnik poslanskih skupin
                  besedo? Ker ne želi nihče več besede, prehajamo k razpravi. Besedo dajem poslankam
                  in poslancem. Hkrati vas bi rad opozoril, da je iz poročil razvidno, da se bodo
                  pri drugi obravnavi upoštevala stališča, ki so bila izrečena na odboru. Ponovno
                  poudarja, da se bodo upoštevala samo stališča, ki jih bo sprejel Državni zbor.
                  Zato prosim vse tiste, da svoja stališča pisno vložijo.</p>
               <p>Želi kdo besedo? Želi kdo razpravljati? Prosim, gospod Oman.</p>
               <p>Vodje poslanskih skupin pozivam k sklepčnosti.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje! Ne bom vam vzel veliko časa. V
                  glavnem se z osnovo zakona strinjam, vendar nekatere stvari pa le pogrešam. V 52.
                  členu, kjer je govor o posebnih pravicah med vojaško službo, so sicer določene
                  pravice glede socialnega zavarovanja in podobnih zadev. Pogrešam pa neko določbo,
                  ki bi zagotavljala spoštovanje človekovih pravic, vojakov na sploh.</p>
               <p>Govoril bom samo o enem vidiku človekovih pravic. Za tole gre. Del, ne trdim
                  kolikšen, del vojakov je vernih in jim je potrebno zagotoviti možnost, da se
                  udeležujejo tudi verskih obredov. To mora biti z zakonom zagotovljeno. Sicer vemo,
                  da večinoma mladi vojaki, regruti hodijo preko vikendov domov, ni pa to absolutno
                  zagotovljeno. Predvsem pa imam v mislih čas eventualne mobilizacije ali vojne.</p>
               <p>Zato predlagam, da se z zakonom predvidi tudi institut vojaškega duhovnika -
                  kurata vsaj za take razmere. To določbo v predlogu zakona pogrešam. Vse
                  demokratične države imajo ta institut v vojski. Tudi, dokler smo imeli
                  socialistični blok, je na Poljskem ta institut še vedno obstajal. Zato predlagam,
                  da se to vnese tudi v naš zakon. Bomo predlog predlagali v pisni obliki.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Omanu. Želi še kdo besedo? Prosim, gospa Vika Potočnik,
                  izvolite.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! V svoji obravnavi bi želela spregovoriti samo o
                  enem segmentu, oziroma o dveh, o katerih sem že nekaj časa tudi bolj občutljiva in
                  opozarjam pri številnih zakonih.</p>
               <p>Ustavno določilo, ki vsakemu občanu, občanki, državljanu, državljanki zagotavlja
                  varstvo osebnih podatkov. Ocenjujem, da je v 18. členu uporaba tako imenovane
                  matične številke in zraven še kopica drugih podatkov o šolstvu, o obveznosti, o
                  družinskem stanju, ne samo nepotrebna, ampak celo z ustavnega vidika vprašljiva. V
                  kolikor bi se zajemali takšni podatki, in osebno moram povedati, da se ne strinjam
                  s tako širokim zajemanjem podatkov, bi moral zakon jasno določiti namene zbiranja
                  teh podatkov in tudi namen uporabe, kajti takšno široko zajemanje podatkov, ne
                  samo da daje veliko možnosti zlorab, temveč je tudi kršenje ustavnega določila. Na
                  to opozarja tudi naš Sekretariat za zakonodajo in pravne zadeve. Predlagam, da
                  tudi v naših stališčih predlagamo predlagatelju, da te pripombe upošteva.</p>
               <p>Ocenjujem, da bi bilo dovolj, da bi se zbirali samo podatki ime in priimek, datum
                  in kraj rojstva in stalno prebivališče. Pri zakonu ne bi bilo potrebno zajemati
                  tudi enotno matično številko.</p>
               <p>Naslednje poglavje je vprašanje pristojnosti, ki jih ima tako imenovana vojaška
                  policija. Ocenjujem, da mora vojaška policija ostati strogo znotraj kasarn.
                  Termin, da se vojaška policija sme uporabljati v objektu in v okolišu, ki je
                  posebnega pomena za obrambo, je preširok. Konec koncev, glede na teritorij
                  Slovenije, ki je zelo majhen, so lahko ti okoliši, tako imenovani okoliši
                  posebnega pomena za obrambno, kar celotna Slovenija.</p>
               <p>Zato se bom v zakonu zavzemala za tista določila, ki bodo vojaški policiji dajala
                  res pooblastila zgolj in samo za tiste namene, ki govorijo o vojaških objektih in
                  takrat ko, bom rekla, uniforma gre na ceste. Sicer mislim, da ni primerno, da ima
                  vojaška policija enakovredna pooblastila in pravice, kot jih ima policija. V
                  primerih, ko ne gre za vojaški objekt in takrat, ko ne prestopi vojaška uniforma
                  na cesto, mora to opravljati tako imenovana navadna policija.</p>
               <p>Na to opozarja Sekretariat za zakonodajo. Zato še enkrat predlagam, da naj
                  predlagatelj pri oblikovanju druge faze predloga zakona upošteva mnenja
                  sekretariata.</p>
               <p>In še naslednje. Obveščevalna, nadzorna, varnostna služba. Mislim, da so tudi
                  tukaj pristojnosti preširoke. Ko gre za primere, ko se zopet prestopi kasarna, v
                  tistih primerih bi morala takoj prevzeti tako imenovana policija, kot tudi
                  varnostno obveščevalna služba, ne pa, da je to zgolj bodisi naključje ali pa ocena
                  ministra ali pa ministrstva v kakšnih primerih bo tak primer predal policiji.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Vika Potočnik. Želi še kdo besedo? Prosim, gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Poslanski kolegici Viki Potočnik bi rekel - ne
                  vem kako si ona zamišlja, ko gre vojska ven na cesto, saj vojaške policije v
                  kasarnah ne rabimo. Ne vem, zakaj bi jo imeli. Tako, kot da bi doma imel
                  policaja.</p>
               <p>Ko gredo vojaške enote na teren, da potem je, če drugo ne, vsaj promet je treba
                  usmerjati. In ko gre vojaška kolona z vso mehanizacijo - ne vem, kdo bi potem vse
                  te zadeve usmerjal. Tukaj je veliko stvari, ki ne gredo skupaj. Sicer bodo pa to
                  strokovnjaki povedali. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Verzolaku. Želi še kdo besedo? Prosim, gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Sama bi se omejila v bistvu na majhen segment tega zakona,
                  in sicer na tisti del, ki je zajet v členih 102, 103 in 104 in o čemer je prej
                  predvideval, nisem pa slišala, govoril že gospod Kopač, vsaj sodeč po poročilu
                  Odbora za finance. Gre za člene, ki vrednotijo posebne pogoje dela, zavarovalno
                  dobo s povečanjem in predčasno upokojitev.</p>
               <p>Menim, da bi bilo pametno te člene črtati, tudi v skladu s sklepom, ki smo ga že
                  sprejeli na tem zasedanju ob razpravi o zakonu o carinski službi, ko smo sprejeli
                  dodatni sklep, s katerim smo Vlado zadolžili, da do decembrske seje pripravi
                  kriterije oziroma predloge ustreznih sprememb zakonodaje, ki zahtevajo
                  benefikacijo delovne dobe in odmero starostnih pokojnin za vse poklice. Zakaj?
                  Zato, ker v 103. členu piše, da je benefikacija 12 za 14 mesecev in 12 za 15
                  mesecev. V naslednjem, 104. členu pa piše, da se aktivni pripadniki vojske lahko
                  upokojijo s 25 leti, če gre za moške, in z 20 leti, če gre za žensko. In če vzamem
                  primer ženske, torej benefikacija in še odšteto od 20 let, to pomeni s 16 leti
                  delovne dobe ob vseh pogojih, ki so recimo v 102. členu zajeti, gre lahko ženska v
                  pokoj. Kaj to pomeni za samo pokojninsko in invalidsko zavarovanje, kaj to pomeni
                  glede odnosa do drugih zaposlenih, mislim, da s tega mesta ni treba posebej
                  opozarjati! In pa glede na to, da smo taka določila sprejeli že pri zakonu o
                  ustavnem sodišču, zakonu o sodniški službi in v zakonu o varuhu človekovih pravic.
                  Mislim, da bi moral ta zbor enako odločitev sprejeti tudi v tem primeru, čeprav bo
                  Vlada potem ravnala očitna povsem po svoje. Če ste sledili, kaj se dogaja z
                  zakonom o carinski službi - ta parlament je sprejel predlog, da se benefikacije ne
                  vključi v tretjo obravnavo, Vlada je pripravila predlog za tretjo obravnavo in v
                  tem predlogu za tretjo obravnavo so vključena določila o benefikaciji.</p>
               <p>In kako je Vlada to obrazložila? Obrazložila je tako, povdarili so v Vladi, da ne
                  gre za pridobivanje novih pravic. Če to ni pridobivanje novih pravic, potem jaz
                  ničesar ne razumem! Zato predlagam, da podprete potem, ko bomo razpravljali o
                  stališčih, dopolnjevalni predlog, ki te člene oziroma ta določila črta iz
                  predlaganega zakona. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Danici Simšič. Želi še kdo besedo? Gospod Bogataj, prosim.</p>
            </sp>
            <sp who="SDZ1:BogatajMiran">
               <speaker>MIRAN BOGATAJ:</speaker>
               <p>Hvala lepa. Spoštovani zbor, želel bi dati samo nekaj pojasnil na nekatera
                  razmišljanja o predlogu zakona o obrambi.</p>
               <p>Kot prvo, predlog, da se ta zakon mora sprejemati skupaj z zakonom o državni
                  upravi, z zakonom o upravnih okrajih, z zakonom o lokalni samoupravi, češ da bi
                  šele to zagotavljalo neko usklajenost. Rad bi opozoril, da se le ta zakon po
                  ustavi sprejema tako kot ustavna dopolnila, s kvalificirano večino dveh tretjin
                  poslancev Državnega zbora.</p>
               <p>Mi bomo poskušali skozi ves postopek obravnave tega in drugih zakonov zagotoviti,
                  da bodo določbe medsebojno usklajene. Rad bi pa opozoril na to, da že obstajajo
                  opredelitve glede na dosedanje razprave, da so zadeve obrambe zadeve iz državne
                  pristojnosti.</p>
               <p>Drugo. Veliko razprav in razmišljanj, tudi na delovnih telesih in na nekaterih,
                  tudi predsednik odbora za finance oziroma monetarno politiko je govoril okrog
                  boneficij, ki jih ta zakon daje pripadnikom stalnega sestava. Rad bi opozoril na
                  to, da po obstoječem zakonu obrambe in zaščite iz 91. leta, pretežen del teh
                  bonificij ti pripadniki stalne sestave že imajo, vprašanje je pa samo, kdaj in kje
                  jih lahko koristijo.</p>
               <p>Če lahko ponovim. Za delo v posebnih delovnih pogojih, poviševanje plač do 20% in
                  ta gradacija je skozi zakon narejena. Tudi v 135. členu dosedanjega zakona o
                  obrambi in zaščiti je ta stvar urejena. Ta predlog zakona uvaja samo vmesni razred
                  in ne spreminja z ničemer te pravice. Ostaja nespremenjena.</p>
               <p>Zavarovalna doba s povečanjem v 136. členu zakona o obrambi in zaščiti se ureja s
                  povečanjem, 12 za 15, s tem da že po splošnih predpisih - recimo za pilote,
                  diverzante in tako naprej, oziroma teh, ki delajo z radarji, velja zavarovalna
                  doba s povečanjem tudi nad 15 mesecev. V nasprotnem primeru so ti delavci
                  diskriminirani tudi do delavcev, ki se s tem poslom ukvarjajo v civilnih
                  službah.</p>
               <p>Kar je dejansko novo v predlogu zakona, je samo to, da se uvaja vmesna stopnja, to
                  je 12, 14 mesecev in dejstvo je tudi, da se ta zavarovalna doba s povečanjem vsem
                  pripadnikom stalne sestave priznava od 1.1.1993. Pred tem je niso imeli.</p>
               <p>Posebne pravice, ki veljajo za primer smrti, poškodbe, bolezni in tako naprej, te
                  so urejene v obstoječem zakonu o obrambi in zaščiti v 17., 18. in 19. členu in jih
                  z ničemer ne širimo. Nova je samo možnost predčasne upokojitve. To možnost
                  uveljavljamo predvsem s tem namenom, ker je delo v stalni sestavi vojske vsekakor
                  specifično.</p>
               <p>Mi smo poskušali povzeti to ureditev, ki jo imajo delavci v organih za notranje
                  zadeve in je dosledno povzeta. Če bo sprejeta nova ureditev, se bomo pač tej
                  prilagodili. Zato bi predvsem z vidika predlogov, ki jih je dal poslanski klub
                  Demokratske stranke, češ, naj bi se črtale v drugi fazi oziroma pri drugi
                  obravnavi vse določbe, ki se na te benificije nanašajo, predlagal, da vendarle
                  takšnega sklepa Državni zbor ne sprejema, ker sicer se bo to kopje začelo lomiti
                  glede na obstoječe predpise. Zadnjič smo uspeli preprečiti, da se ni na gasilcih,
                  sedaj se bo na teh nekaj sto soldatih.</p>
               <p>Smiselno je, da ko pride do enotne zakonske ureditve tega področja, da se uredi
                  tudi področje vojske. S tem v celoti soglašamo, medtem, ko da se vojski
                  enostransko odvzame benificije, mislim na tiste, ki jih imajo, ne bi bilo
                  smiselno.</p>
               <p>Odnos oziroma porazdelitev pristojnosti Ministrstvo za obrambo, Vlada, vrhovni
                  poveljnik, Državni zbor. Dejstvo je, da ta ustava, na podlagi katere smo zakon
                  pripravljali, je ustava države parlamentarne demokracije. V glavnem so rešitve, ki
                  jih imajo te države, dokaj identične. Vrhovni poveljnik je predvsem titularni
                  predstavnik, tudi tam, kjer je z ustavo opredeljen, medtem, ko je dejanska
                  izvršilna oblast nad obrambnim sistemom v Vladi na obrambnem ministru, pri čemer
                  je seveda politika, obseg itd., in kontrola vezana na Državni zbor.</p>
               <p>Mi bomo te pripombe proučili, poskušali te določbe dodelati, nikakor pa verjetno
                  ne bi mogli skladno s to ustavo ponavljati rešitev, ki jih je poznala prejšnja
                  ustava, ko je bilo takratno predsedstvo pooblaščeno za vodenje celotnega
                  obrambnega sistema. Ne bi mogli verjetno uveljavljati tudi rešitev, ki so jih
                  nekateri v dosedanjih razpravah zagovarjali, da je generalštab podrejen npr.
                  vrhovnemu poveljniku ali pa celo organizacijsko vezan nanj, ker potem bomo prišli
                  do rešitev, ki jih ne pozna prav nobena evropska država niti ne tiste, ki imajo
                  predsedniški sistem.</p>
               <p>Zakaj Svet za nacionalno varnost posebnih zakonom? Predvsem zaradi tega, ker je
                  dosedanja razprava o zasnovi nacionalne varnosti zelo natančno pokazala, da je
                  nacionalna varnost bistveno širši del in, da je obramba samo en segment. Če bomo s
                  tem obrambnim zakonom urejali Svet za nacionalno varnost, potem bomo imeli nek
                  svet za obrambo, ne Svet za nacionalno varnost. Zato predlagatelj meni, naj se to
                  področje uredi s posebnim zakonom.</p>
               <p>Zakaj predlagamo v prehodnih določbah odstop predstojnikov upravnih organov?
                  Predvsem zaradi tega, ker ni sprejemljivo, ob načelni jasni opredelitvi, da je
                  treba obrambo ločiti od varnosti, da imamo v nekaterih, ali pa v številnih,
                  občinah rešitve, ko upravni organ pokriva tako področja obrambe, tako področje
                  notranjih zadev, da se pod firmo obrambe ljudje celo poročajo. Takšno stanje je
                  gotovo nesprejemljivo in, če ga želimo razmejiti, je treba potem ob prevzemu teh
                  zadev v državno pristojnost, tudi jasno povedati - tisti delavci, ki pač ne boste
                  delali na temu področju, boste opravljali in pokrivali druge resorje.</p>
               <p>Podatki iz 18. člena, vključno z EMŠO. Nesporno je, da je vojaška evidenca osnova
                  za celotno spremljanje, razporejanje, popolnjevanje vseh obrambnih potreb. Mi
                  ocenjujemo, da pri tem obsegu podatkov, kot jih predlagamo v zakonu, moramo
                  ostati, če želimo zagotoviti kvalitetno razporeditev. Nam ne zadostuje, da
                  ugotavljamo samo prebivališče, da ugotavljamo samo ime in priimek. Zato, da lahko
                  človeka ustrezno razporedimo na vojaške evidenčne dolžnosti, ali pa na druge
                  dolžnosti v obrambi, ga moramo še bistveno bolj poznati, da ne bi navsezadnje
                  škodovali tudi njemu samemu in ga neustrezno razporedili.</p>
               <p>Objekti in okoliši objektov posebnega pomena za obrambo. Zelo težko bi si kdo to
                  interpretiral, da je možno pod ta pojem zajeti celotno Slovenijo. Gre za ureditev,
                  ki jo poznamo sedaj, to so vojašnice, to so razna skladišča, kjer poleg objektov
                  obstaja tudi okoliš tega objekta in, seveda, na tem področju veljajo neke drugačne
                  omejitve kot pa na civilnih objektiv.</p>
               <p>O pristojnostih varnostne službe ministrstva in pa vojaške policije v tretjem
                  odstavku 31. člena predloga zakona je zelo natančno napisano in določeno, da
                  varnostna služba in vojaška policija svoje pristojnosti izvršujeta v Ministrstvu
                  za obrambo in v obrambnih silah. Gotovo pa je, če gredo obrambne sile oziroma, če
                  gre vojska na teren, da je vojaška policija z njimi.</p>
               <p>Vprašanje o vojaški dolžnosti in variante v 5. členu. Dejstvo je, da se postavlja
                  vprašanje, ali je možno sploh vojaško dolžnost izvajati v organih za notranje
                  zadeve. Spomnite se, da je tudi v ta parlament prišla neka peticija ali neko
                  mnenje policijskega sindikata češ, da so oni apolitični itd. in, da oni ne morejo
                  biti neka organizacija, institucija, ki se popolnjuje na podlagi vojaške dolžnosti
                  in od tod je ta omejitev in ta varianta, o kateri pa se je seveda treba
                  opredeliti, pri čemer se sploh ne spuščam v argumentacijo, ki jo navajajo gospodje
                  iz policije.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Bogataj. Besedo ima gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Gospod Bogataj, nesporno je, da imajo pripadniki stalne
                  sestave slovenske vojske po sedanjem zakonu nekatere ugodnosti in, da bodo te
                  ugodnosti predvidevam, če Vlada ne bo sprejela revizije teh pravic, tudi vnaprej
                  obdržali.</p>
               <p>Toda pred seboj imamo zakon o obrambi - nov zakon - in v tem zakonu so nekatere
                  pravice ali nekatere bonificije opredeljene na novo. Moram reči, da vas morda
                  nisem dobro razumela ali pa nekatere trditve ne držijo. Poglejte, toliko smo
                  govorili o zakonu o poslancih in privilegijih, ki jih s tem zakonom poslanci
                  imamo. Rada pa bi opozorila na neko razliko. Poslanci, tisti, ki gredo v pokoj s
                  25 leti delovne dobe, imajo pokojninsko osnovo 70%. V 104. členu pa je tukaj
                  predvideno, da je možna upokojitev za moške po 25, za ženske, kot sem rekla, pri
                  20-tih letih, s tem, da se jim odmeri višina pokojnine v višini 85%. Torej 15% več
                  kot zloglasnim poslanskim pokojninam od pokojninske osnove, ki jo predstavlja
                  povprečna mesečna plača v zadnjem koledarskem letu. V zadnjem koledarskem letu -
                  poudarjam! Zloglasne poslanske pokojnine jemljejo za odmero deset najugodnejših
                  let,tako kot velja po splošnih pogojih. Lepo prosim, tukaj so vendarle nekatere
                  razlike in mislim, da bi ta zbor moral spoštovati odločitve, ki jih je že sprejel
                  pri obravnavah ob prejšnjih zakonih in ta določila črtati. Če pa se bo odločil
                  drugače, se bo pač odločil drugače! Mislim pa, da se v konkretnem primeru ne bi
                  smel. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Danica Simšič. Želi še kdo besedo? Prosim, gospa Vika
                  Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Samo eno stališče in mnenje gospoda Bogataja - ni samo moje mnenje v zvezi z
                  uporabo enotne matične številke, ki mislim, da je doseglo njeno izkoriščanje v
                  našem prostoru že vse normalne meje. Gre tudi za opozorilo Sekretariata za
                  zakonodajo in mislim, da je nujno potrebno v zakonu jasno precizirati način
                  zbiranja in namen uporabe, kar ni tukaj. Sama pa ocenjujem, da je preveliko in
                  preobširno zajemanje teh podatkov.</p>
               <p>Kar se pa tiče okrožij. Poglejte, in mislim, da je tudi praksa, poleg kasarne je
                  lahko zelo blizu tudi kakšna policijska postaja ali pa kakšen sedež stranke in
                  takšno razumevanje in takšno določanje bi pomenilo tudi pristojnost in poseganje
                  na to področje. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Vika Potočnik. Želi še kdo razpravljati? Prosim, gospod
                  Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Rad bi podprl predlog in amandma, ki je bil dan
                  pri 52. členu glede kurata, še z enega stališča, namreč ne samo takrat, ko se
                  govori o človekovih pravicah in v posebnih razmerah. Tisti, ki ste bili pri
                  vojakih, poznate zadeve. Ko pride mlad rekrut, so dejansko za njega posebne
                  razmere in mislim, da je to kot - ne mi zameriti izraz - nek psihiater, ki pomaga
                  v teh konfliktnih situacijah, v katerih se znajde zelo mlad vojak, danes praktično
                  še pubertetnik. In tudi s tega stališča mislim, da je primerno, da se podpre
                  amandma gospoda Omana - mislim, da je že pisno vložen - da se, kot v vseh
                  demokratičnih državah, ima kurate, se pravi ljudi, ki skrbijo za dušo teh mladih
                  ljudi v vojski.</p>
               <p>Ko sem že pri besedi, bi omenil še glede 44. člena. Razprava je bila o 2. točki, v
                  kateri piše: <q>"Ob imenovanju ministra za obrambo, je načelnik generalštaba dolžan
                  ponuditi Ministrstvu za obrambo svoj odstop."</q> V 1. točki tega člena piše:
                  <q>"Načelnika generalštaba imenuje Vlada na predlog ministra za obrambo."</q> Verjetno bi
                  bilo tu dobro, da bi zaradi jasnosti pisalo <q>"in razreši"</q>, namreč, tako je
                  običajno; kdor ga imenuje, ga tudi avtomatsko razreši; in kdor ga predlaga za to,
                  naj ga predlaga tudi za drugo. Mislim, da naj bi tako bilo. Razlage pa pravijo, da
                  je avtomatsko, da pač ni treba napisati še posebej <q>"razreši"</q>, ampak je to z
                  imenovanjem že vključeno tudi za razrešitev, tako da mislim, da ni treba, da
                  ga.</p>
               <p>Rad bi še nekaj rekel glede 31. člena, ko se je tu govorilo v 4. točki pri
                  opravljanju varnostnih nalog, če varnostna služba odkrije kaznivo dejanje.
                  Nekaterim je bilo to, kot da širi pristojnost v sfero zunaj vojašnice. Mogoče za
                  pojasnilo samo en primer, ali pa moje mnenje. Če izprašuje ta služba predstavnika
                  vojske, lahko preko njegovih domačih ali prijateljev pride v civilno sfero oz. ven
                  iz vojašnice. In v tem primeru, normalno, obvesti ministrstvo ali pristojne organe
                  za notranje zadeve, kot tu piše, in sodelujejo. Enako v 5. točki: <q>"Varnostna
                  služba pri opravljanju svojih nalog sodeluje z organi za notranje zadeve"</q> in jaz
                  sem vsaj razumel nekatere razpravljavce, da so tu mislili, da si enako širi
                  pristojnost. Tu podobno mislim, da imajo razdeljeno; varnostna služba v vojski -
                  pri nas konkretno VOMO, in varnostna služba pri Vladi - sedaj SOVA, imata vsaka
                  svoje <q>"polje"</q> dela, se pa lahko srečata. Ker vojaška varnostna služba je po moje
                  protiobveščevalna in ima svoje metode dela in svoj način dela in je dobro, da pri
                  določenih akcijah sodeluje z varnostno službo Vlade. Tu ne vidim nikakršnega
                  prelivanja ali jemanja pristojnosti enim ali uhajanja v sfero drugih. In mislim,
                  da so te točke prav napisane in sem za tako napisane kot so. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Jugu.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Spoštovani kolegi! Ker je taka ura - malo za hec in malo za res! Poglejte, meni je
                  pokojni oče vedno rekel, ko je bil v Kraljevini Jugoslaviji pri vojakih v
                  Mostarju, da je bilo okrog Novega leta vedno veselo. Enkrat so praznovali
                  muslimani, drugič katoliki, pravoslavci itd. No, pa nisem mislil reči tega, mislil
                  sem reči to v zvezi s predlogom gospoda Omana. Spoštujem vsako vero, vendar se
                  moramo v tej državi dogovoriti, če je katera vera uradna, državna. Ker, če bi vas
                  podprl brez nobenega problema, potem se mi zgodi, da bodo prišli iz Prekmurja
                  evangeličani, potem bodo prišli jehovci in še kateri in vsi bodo hoteli imeti
                  svoje kurate. In potem bomo imeli v vojašnicah, da rečem malo za hec, tako čudno
                  mašo. Sem za to in sem prepričan in tudi podpiram, da morajo v vojski ljudem
                  omogočiti izpovedovanje vere, obiskovanje maše itd., seveda v določenih primerih,
                  ne moremo pa ustoličiti neko državno vero, ker bomo potem imeli v Sloveniji resne
                  probleme. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Oman, replika.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Spoštovani! Tudi jaz spoštujem vse vere in vse maše in trdim, da je treba
                  obravnavati vse enako. Sem pa prej v nastopu svoj predlog postavil nekako pogojno:
                  najmanj v primeru mobilizacije ali vojne. V takem primeru imamo pa evangeličane,
                  katoličane itn. v nekoliko večji družbi, kot pa v navadnem služenju vojaškega roka
                  tistih šest mesecev. In v tistih šestih mesecih so ljudje več ali manj oz. skoraj
                  napol civili, ker so skoraj pol tedna zunaj. Mislim torej, da boste razumeli.</p>
               <p>Absolutno sem proti kakršnim koli državnim veram. Bil sem proti državni veri,
                  kakršno smo imeli sedaj 45 ali 50 let, in sem proti drugačnim državnim veram, in
                  sem tudi kot kristjan proti vsakršnemu klerikalizmu. Vendar, treba je spoštovati
                  človekove pravice, treba je spoštovati prepričanje kogarkoli in treba je tudi
                  vojakom omogočiti, da se ravnajo po svoji vesti. Priznavamo pravico do ugovora
                  vesti, priznavamo pravico državljanu, da odkloni orožje, torej priznavajmo tudi
                  tistim, ki so pripravljeni sprejeti orožje, pripravljeni biti vojaki, da lahko
                  živijo po svoji vesti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Oman. Besedo ima gospod Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani! Repliciral bi gospodu Omanu, in sicer v duhu našega novega poslanskega
                  kolega, zato si še nisem zapomnil njegovega imena. Prihajam iz Prekmurja, iz
                  protestantske populacije, ki predstavljamo 32% in tu je še pet veroizpovedi - od
                  židovske pa do kalvinov, itd., ki niso nepomembne. Zato bi rad povedal, da niti
                  slučajno ne želim, da bi postavili neko državno vero, tako kot smo takrat
                  postavili državni jugoslovanski jezik; nismo ga postavili, hvala Bogu, ampak se je
                  začel sam izoblikovati. Zato sem proti kakršni koli državni veri.</p>
               <p>Z drugega vidika pa bi rad še tole povedal. Vojska je danes tako liberalno
                  organizirana, da so tisti fantje, ki niso na nekih vojaških funkcijah - ali je to
                  neka straža, požarstvo in podobno, kar pač imajo sedaj - so doma. In tisti fantje,
                  ki želijo in ki imajo takrat potrebo po maši, po božji službi itd., lahko to
                  opravijo doma. Eni pač gredo na tekmo v malem nogometu, drugi bodo šli pa v
                  cerkev. Tako, da sem absolutno proti državni veri.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Repliko ima gospod Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Ne morem drugega kot ugotoviti, da gospod Šiftar ali ni mene poslušal ali, ne vem;
                  on sploh ni repliciral temu kar sem govoril. Dejansko je samo potrdil tisto, kar
                  sem jaz prej rekel.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, dr. Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Meni so bile zelo všeč besede gospoda Omana, da ni za nikakršni
                  klerikalizem in da ne razume te pobude v tem strogem smislu, ampak bolj v tem
                  smislu v primeru vojne. Vendar vidim veliko utemeljenost tega, kar je gospod
                  Šiftar povedal v naslednjem. Če bi sprejeli sklep o uvedbi kuratov in glede na to,
                  da je v slovenski populaciji, in s tem tudi v populaciji vojakov, število
                  protestantov sorazmerno majhno v primeru s številom katolikov, čeprav bo verjetno
                  število tistih, ki se ne bi izreklo ne za te ne za druge največje, bi vendar
                  praktično tak ukrep pomenil, da bi imeli v večini vojašnic kurate, ki bi bili
                  katoliki. Protestanti bi bili pa v zelo redkih vojašnicah, pri čemer bi bili pa
                  vojaki protestantske vere raztreseni po veliko večjem ozemlju. S tem bi se
                  ustvarilo neko neravnotežje.</p>
               <p>Jaz sem razumel, da tudi gospod Oman tega ne misli, da bi nekaterim omogočili,
                  drugim pa ne, saj je izrecno rekel, da naj bo ta rešitev pravična in enaka za vse.
                  Iz tega izvajam sklep, da ne bi sprejeli takega predloga v taki obliki, ki bi
                  potem pripeljal do neke stvarne diskriminacije različnih verstev. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VADIMIR TOPLER:</speaker>
               <p>Hvala lepa. Gospod Nace Polajnar in potem minister Janša. Gospod Nace Polajnar ima
                  repliko. Izvolite.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Spoštovani, tale pogovor, kdo bo bolj ali manj diskriminiran, je po svoje zelo
                  koristen. Ima pa eno napako. Namreč, tu govorimo tako kot da bo tisti, ki naj bil,
                  recimo oskrbnik duš v vojski, izvajal nasilje nad temi vojaki. Jaz sem prepričan,
                  da bo ta kurat lahko tak, da bo zadovoljiv prav vse. Saj ni nujno, da opravlja po
                  katoliškem obredu mašo, lahko opravlja tudi kakšne druge stvari, ki so v duhovno
                  tolažbo vojakom. Jaz razumem v tem smislu.</p>
               <p>Bi pa opozoril na tisto, kar je moj poslanski kolega gospod Oman povedal. Mi se ne
                  zavzemamo za to, da zdaj takoj uvedemo to, če se bo izkazalo, da bo to bolj delilo
                  kot združevalo ljudi tudi na tej duhovni ravni. Prepričan pa sem, če bi se nam
                  zgodilo, ampak bog ne daj, da bi imeli vojne razmere, bi pa tak duhovni oskrbnik
                  vojske gotovo bil potreben. Takrat pa se ne bi toliko spraševali, ali je
                  protestant ali katoličan ampak bi bili vsi veseli, da imajo tam človeka, ki tudi z
                  duhovno tolažbo pomaga krepiti zavest, da ta vojska opravlja domovini koristno
                  delo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu ministru in potem gospod Šiftar.</p>
            </sp>
            <sp who="SDZ1:JanšaJanez">
               <speaker>JANEZ JANŠA:</speaker>
               <p>Ta dilema, ki je zdaj sprožena, seveda ni tako preprosta, da bi se dala
                  zreducirati na za neko državno vero ali pa proti, ker verjetno ne gre za to. Ko
                  smo v času po vojni predvsem delali na teh določbah zakona o vojaški dolžnosti in
                  stvar zakona o vojaški dolžnosti je, da se do tega opredeli, če bo stvar tega
                  zakona, smo proučili tudi nekatere tuje sisteme. Ta institut vojaških kuratov je v
                  mnogih evropskih državah vpeljan. V Sloveniji smo nekaj teh vprašanj, ki so se
                  postavljala, predvsem to, kar je predlagal gospod Oman kot dodatno varianto, že
                  rešili in sicer z uredbo Vlade, ki določa razpored ali kategorije razporeda za
                  vojaško službo, in to že pred časom.</p>
               <p>Še to. Našega sistema vojaškega usposabljanja, ki je teritorialen in kratek, ni
                  možno natančno primerjati s poljskim, ker je bilo to 18 ali pa 12 mesecev ali pa s
                  prejšnjim jugoslovanskim, ko je šel nekdo v Mostar itd. Pri nas se služi vojaški
                  rok čim bližje domu in večkrat na mesec so ljudje za vikend doma, tako da lahko
                  vsak v okviru prostega časa, ki ga ima, sam odloča, ali bo šel v cerkev ali kam
                  drugam.</p>
               <p>Drugo je pa seveda vojno stanje, tu se pa strinjam. Vendar pa takrat nastopi
                  drugačna situacija, nastopi situacija, ko se formirajo vojne enote, ki so v
                  glavnem oblikovane po teritorialnem principu. V Prekmurju se zberejo iz
                  prekmurskega konca, na Primorskem s primorskega konca itd. itd. Že situacija med
                  vojno leta 1991 je pokazala, da se pojavlja potreba po prisotnosti duhovnikov v
                  vojaških enotah in ponekod so bili prisotni, ko so nastopile krizne razmere in so
                  opravili dobro delo.</p>
               <p>Mi smo to analizirali in Vlada je v uredbo o razporejanju duhovnikov, ki
                  opravljajo službo kot poklic oziroma v uredbo, ki govori o razporeditvi
                  prebivalcev za posamezne vojaške dolžnosti opredelila, da tisti, ki opravljajo
                  duhovno službo kot poklic, opravljajo to službo tudi v vojni in so dolžni priti v
                  enoto, če se jih tja pokliče, če sestava enote to zahteva. Tako, da je to urejeno.
                  So pa seveda pristojni za teritorij, ki ga tako ali tako pokrivajo po cerkveni
                  pristojnosti. S tem se je bistveni del tega vprašanja rešil in je stvar na nek
                  način urejena. Ali se ta institut v zakonu opredeli, boste najbrž razpravljali, ko
                  bo v proceduri zakon o vojaški dolžnosti, ki prihaja v proceduro. Sedaj je to še
                  rešeno z uredbo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod minister. Besedo dajem gospodu Šiftarju. Sprašujem, ali bo še
                  kdo oddal razpravo? Gospod Školč. Ali želi še kdo drug razpravljati, da vidimo, če
                  lahko razpravo dokončamo v dopoldanskem delu seje? <stage xml:id="Redna-12-1993-10-26.stage145">(Ne.)</stage> Zato
                  predlagam, da še.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Vseeno bi rad repliciral gospodu Polajnarju. Nočem sedaj postavljati, to ena vera
                  proti drugi. Na koncu koncev sem jaz poročen z Dolenjko, ki ne more biti drugega
                  kot katoliške vere. Vam bo marsikaj lažje. Bi pa rad vseeno povedal, da tako
                  liberalno se pa vseeno te stvari ne da urediti. To se vidi, koliko je protestantov
                  oziroma vseh tistih skupnosti, ki se med protestante štejejo v slovenski
                  populaciji in koliko jih je pri najbolj demokratičnem volilnem sistemu prišlo v
                  parlament. Samo trije smo tisti, ki smo iz protestantskega, protestantskih
                  populacij. Ne glede na to, kako se danes svetovno nazorsko pač opredeljujemo.
                  Sedaj se vidi, kako je to. Ko pa bo še tu prisoten človeški faktor, bo pa naš
                  delež še bistveno manjši. Samo nekaj še povem.</p>
               <p>Zadnjič je bilo, in to v <q>"Sternu"</q> zapisano, da je škof Kramberger v Nemčiji na
                  ekumenskih dnevih izjavil, da on sploh ne ve, da bi bila v Sloveniji sploh kakšno
                  populacija, ki je protestantska.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Šiftarju. Besedo dajem gospodu Školču. In ponovno poudarjam, da
                  je beseda o zakonu o obrambi.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Gospod podpredsednik, tudi jaz bi se rad opredelil do teh zadev, ki
                  seveda niso tako preproste in jih ni mogoče pokriti s skrbjo za človeško dušo. Ker
                  so stvari malenkost bolj komplicirane.</p>
               <p>Trdim, da je v zakonu predvsem potrebno paziti, da ne bi bilo kakršnih koli
                  omejitev. Da tisti, ki se hočejo udeležiti takšnega ali drugačnega obreda, ne bi
                  banaliziral, kot moj predgovornik, tudi nogometne tekme. Kdor koli je zavezan
                  kakšni veri, da ima to možnost opraviti bodisi v mirnodobnem ali vojnem času. V
                  tem smislu je težko reči, da človek vero bolj rabi v vojni kot v miru. To je nek
                  argument, ki mu ne boste podlegli. Je pa to neke vrste politično komisarstvo.</p>
               <p>Tisti, ki je bil v muzeju prve svetovne vojne v Kobaridu, se bo gotovo spomnil
                  treh najbolj pretresljivih in hkrati tudi najbolj grozljivih slik. To so slike,
                  kjer vojaški kurati pripravljajo ljudi za juriš. In v tem smislu se mi zdi, da je
                  tudi z stališča vere zelo sporno, da se te stvari, ki se tičejo vojne vpletajo v
                  tak način. In mora biti cerkev, takšna ali drugačna, od ustanove, ki se ji reče
                  vojska, daleč stran, ker je državna ustanova in je po tej plati laična ustanova.
                  Ustava nedvoumno govori o tem, da je cerkev ločena od države. Eno od atributov
                  države, ki se ga vidi navzven, je vojska. Drugo pa je zagotavljanje pravic
                  posameznikom, ki se znajdejo znotraj nekih ustanov. Mislim, da niti v policiji
                  niti v vojski in nikjer drugod ni onemogočeno ljudem, da izpovedujejo svojo
                  vero.</p>
               <p>Ko delamo zakonodajo, je potrebno paziti na ustavno določilo in se ne slepiti s
                  tem, je vseeno, ali je ena ali je petnajst ver. Preprosto, država si ne more
                  dovoliti, da se v kateri koli posel vpleta, katera koli vera. Zato nasprotujem
                  temu, da bi v zakonu to reševali. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Školč. Ponovno sprašujem, ker se prej ni nihče javil k
                  razpravi, ali želi še kdo razpravljati? <stage xml:id="Redna-12-1993-10-26.stage146">(Ne.)</stage> Ker ne želi nihče več
                  razpravljati, razpravo prekinjamo. Glasovanje bomo nadaljevali ob 16. uri.</p>
               <p>Prosim, gospod Verzolak. Proceduralno.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Jaz bi samo prosil, da se do 16. ure popravi tamle gori ura, da
                  bo kazala točen čas.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Verzolak, saj smo že prej naročili, da bodo čim prej. Vsem skupaj želim
                  prijeten tek. Sejo nadaljujemo ob 16. uri.</p>
            </sp>
            <stage type="time">(Seja je bila prekinjena ob 13.54 uri in se je nadaljevala bo 16.08
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, nadaljujemo sejo.
                  Prosim, da najprej za popoldanski del seje ugotovimo sklepčnost oziroma prisotnost
                  v dvorani. Ugotovimo sklepčnost! <stage xml:id="Redna-12-1993-10-26.stage148">(55 prisotnih.)</stage></p>
               <p>Državni zbor je sklepčen in lahko nadaljujemo delo.</p>
               <p>Preden nadaljujemo današnji del, vas obveščam, da je 33 poslank in poslancev
                  našega zbora danes poslalo predsedniku Državnega zbora zahtevo za uvedbo
                  parlamentarne preiskave, in sicer, da Državni zbor odredi preiskavo o domnevnem
                  škodljivem, nedopustnem in nezakonitem ter neustavnem delovanju in poslovanju
                  Izvršnega sveta Skupščine Mesta Ljubljane ter o sumu zlorabe pooblastil nekaterih
                  javnih funkcionarjev in o drugih nepravilnostih. Zahteva bo obravnavana v skladu z
                  določbami sklepa poslovniške narave o parlamentarni preiskavi.</p>
               <p>V dopoldanskem delu seje smo zaključili razpravo o <title>ZAKONU O OBRAMBI</title>
                  in tako prehajamo na odločanje oziroma <title>GLASOVANJE O STALIščIH.</title>
               </p>
               <p>Preden preidemo na glasovanje, vas želim opozoriti, da Državni zbor predlagane
                  sklepe in morebitne amandmaje k sklepom sprejema z dvotretjinsko večino glasov
                  navzočih poslancev.</p>
               <p>Imamo sklepe odbora, ki jih je posredoval, pod točko 1 ima amandma gospa Danica
                  Simšič, in sicer amandma: točka se spremeni, tako da se glasi: "Predlog zakona o
                  obrambi je ustrezen</p>
               <p>in se v predloženem besedilu v prvi obravnavi sprejme.<q>" Da preberem še točko
                  odbora. "</q>Odbor za obrambo predlaga Državnemu zboru, da ob koncu prve obravnave
                  odloči, da se opravi druga obravnava predloga zakona o obrambi v predloženem
                  besedilu." Zato najprej glasujemo o amandmaju, ki nadomešča 1. točko, ki jo je
                  posredovala gospa Danica Simšič. Prosim, gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Na prvi pogled sta pravzaprav oba predloga enaka, vendar je
                  med njima bistvena razlika. Če prav razumem predlog odbora, je v njem zapisano, da
                  se druga obravnava predloga zakona o obrambi opravi v predloženem besedilu.</p>
               <p>To, kar sama predlogam je, da se o predlogu zakona o obrambi napiše, da je
                  ustrezen in se v predloženem besedilu v prvi obravnavi sprejme. V čem je ta
                  bistvena razlika? Sprejme se v predloženem besedilu v prvi obravnavi, v drugi se
                  pa, ustrezno razpravi in usmeritvam iz te razprave, spreminja in dopolnjuje. Če je
                  tako, kot je predlog odbora, pa pomeni, da se zakon o obrambi v predloženem
                  besedilu sprejme. Po mojem razumevanju to pomeni nobenih sprememb, nobenih
                  dopolnitev in tako dalje. Zato predlagam, da to dopolnilo, ta amandma sprejmete.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospa Vika Potočnik, izvolite.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Podprla bom ta amandma, ki ni zgolj redakcijski
                  popravek, ampak vsebinski in smiseln in je pravilen.</p>
               <p>Ne vem, ali se je prikradel škrat v to prvo stališče odbora, priznam, da takšnega
                  odbor ni sprejel. Oziroma vsaj jaz nisem glasovala za takšno 1. točko, kajti to bi
                  pomenilo, da hkrati potrjujemo prvo in drugo fazo, in to se mi zdi nesprejemljivo
                  in zato amandma podpiram.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Vika Potočnik. Ugotovimo sklepčnost! <stage xml:id="Redna-12-1993-10-26.stage149">(64
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage150">(41 poslancev.)</stage> Je kdo proti?</p>
               <p>Ugotavljam, da amandma ni sprejet, ker je potrebna dvotretjinska večina.</p>
               <p>Predlagam, da glasovanje ponovimo. Ponovno vas obveščam, da je potrebna
                  dvotretjinska večina. Tisti, ki so prišli zdaj v dvorano, glasujemo o amandmaju
                  gospe Danice Simšič, da se 1. točka stališč in sklepov spremeni tako: <q>"Predlog
                  zakona o obrambi je ustrezen in se v predloženem besedilu v prvi obravnavi
                  sprejeme."</q> Ugotovimo sklepčnost! <stage xml:id="Redna-12-1993-10-26.stage151">(66 prisotnih.)</stage></p>
               <p>Kdo je za? <stage xml:id="Redna-12-1993-10-26.stage152">(44 poslancev.)</stage> Je kdo proti? <stage xml:id="Redna-12-1993-10-26.stage153">(13
                     poslancev.)</stage></p>
               <p>Ugotavljam, da je prvo stališče sprejeto.</p>
               <p>S tem je nadomeščeno stališče, ki ga je predlagal odbor.</p>
               <p>Imamo še amandma gospe Vike Potočnik in Mirana Potrča. <q>"Prva točka stališč naj se
                  črta in smiselno nadomesti z besedilom zadnjega stavka drugega odstavka poročila
                  pod I."</q></p>
               <p>Prehajamo na odločanje o 2. točki. Imamo novo 2. točko, ki jo predlaga gospa
                  Danica Simšič: <q>"Predlagatelj naj pri pripravi predloga zakona za drugo obravnavo
                  črta določbi, ki se nanašata na uveljavljanje pravic iz pokojninskega in
                  invalidskega zavarovanja."</q> Želi kdo besedo? Prosim, gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Ker je pri tem glasovanju potrebna dvotretjinska večina, se
                  še enkrat obračam na vas, da bomo točno vedeli, o čem glasujemo.</p>
               <p>Glasujemo skratka o tem, da naj se iz tega predloga, tako kot se je že iz
                  predlogov zakonov, ki sem jih prej omenjala: o Ustavnem sodišču, sodniški službi,
                  varuhu človekovih pravic in carinski službi izloči določila, ki pomenijo določeno
                  benifikacijo.</p>
               <p>Da bi vas še bolj prepričala, daje to smotrno, sem poiskala zakon o invalidskem in
                  pokojninskem zavarovanju, kjer je določitev za odstotek za odmero starostne
                  pokojnine, in sicer za 16 let, kolikor bi, denimo, dejansko delala ženska,
                  zaposlena v rednem sestavu Slovenske vojske v primerjavi s tisto,ki dela redno in
                  je zanjo potrebnih 35 let delovne dobe, ta odstotek zgolj 43.</p>
               <p>To se pravi, tista, ki bo v rednem sestavu Slovenske vojske, bo po 16 letih dela
                  dobila polno pokojnino, njena odmera bo 85% od povprečne plače v zadnjem letu. Če
                  bi se s 16 leti upokojila neka druga delavka, ki nima beneficiranega staža, bi
                  dobila 43% od pokojnine, in sicer pokojnine povprečja 10 let.</p>
               <p>Tako, da točno vemo, o čem glasujemo. In še enkrat bi vas rada spomnila tudi na
                  dodatni sklep, ki ga želim prebrati. Sprejeli smo ga 5.10. letos: <q>"Državni zbor
                  Republike Slovenije zadolžuje Vlado Republike Slovenije, da do decembrske seje
                  Državnega zbora Republike Slovenije pripravi enotne kriterije za beneficirano
                  delovno dobo in kriterije za odmero starostne pokojnine za vse poklice in predloži
                  Državnemu zboru ustrezne spremembe področnih zakonov za vse poklice."</q> Kdor je
                  pozorno spremljal razpravo, tudi za poslance. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo besedo? Prosim, gospa Irena Oman.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Hvala lepa. Spoštovani! Samostojna poslanska skupina je bila prva, ki se je
                  zavzemala, da se črtajo vse beneficije - kakršnekoli. Pri tem predlogu, pa čeprav
                  sva se prej s kolegico Simšičevo pogovarjale in sem ji tudi nekako obljubila
                  podporo, smo se posvetovali v poslanski skupini in glede na to, da ima Vlada
                  zadolžitev, upam, da bomo ta sklep sprejeli, da uredi vrednotenje načeloma za vse
                  skupine in, da je, recimo, Ministrstvo za notranje zadeve, ki beneficije še ima. V
                  tem primeru se bomo mi tega glasovanja vzdržali. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Bogataju.</p>
            </sp>
            <sp who="SDZ1:BogatajMiran">
               <speaker>MIRAN BOGATAJ:</speaker>
               <p>Hvala lepa. Spoštovani zbor! V primeru, da bo ta zakon sprejet, preden bo sprejet
                  zakon, ki bo enotno uredil beneficije, bomo odvzeli tiste beneficije, ki jih na
                  področju obrambe in zaščite že imajo na podlagi zakona iz 1991 leta. Gre za
                  vrednotenje dela v posebnih delovnih pogojih, gre za posebne pravice, ki jih imajo
                  državljani med opravljanjem službe v rezervnem sestavu vojske, gre za pravice, ki
                  jih imajo državljani med opravljanjem dolžnosti v civilni zaščiti, če se tam
                  poškodujejo, zbolijo itd.</p>
               <p>Preje dopoldne sem že poskušal opozoriti na to, da je edina beneficija, ki je
                  dodatno predlagana, ta predčasna upokojitev. V celoti soglašamo, da to področje
                  uredimo s sistemskim zakonom, v celoti soglašamo tudi, da do uveljavitve tega
                  sistemskega zakona, ki bo zajel vsa področja in vse resorje, ne uveljavljamo te
                  predčasne upokojitve. Prosil bi pa za druge beneficije, ki jih ti delavci oziroma,
                  ki jih državljani na tem področju že imajo, da v tem prehodnem obdobju ne
                  spreminjate. Zlasti zaradi tega, ker tudi zadnjič, ko smo sprejemali, če se
                  spomnite - v drugi obravnavi - zakon o gasilstvu in zakon o varstvu pred požarom,
                  ste se za to prehodno obdobje opredelili pozitivno. To pomeni, da dokler nimamo
                  enotnih predpisov, enotnega predpisa na tem področju, da ostanejo v veljavi
                  dosedanji predpisi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Bogataj. Ugotovimo sklepčnost! <stage xml:id="Redna-12-1993-10-26.stage154">(68
                  prisotnih.)</stage></p>
               <p>Kdo je za? <stage xml:id="Redna-12-1993-10-26.stage155">(44 poslancev.)</stage> Je kdo proti? <stage xml:id="Redna-12-1993-10-26.stage156">(13
                     poslancev.)</stage></p>
               <p>Ugotavljam, da amandma ni sprejet.</p>
               <p>Ni sprejet z dvotretjinsko večino, 46 poslank in poslancev mora glasovati, da je
                  amandma sprejet z dvotretjinsko večino.</p>
               <p>Imamo še amandma odbora, ki se tudi nanaša na 2. točko, ki ga je predlagal Odbor
                  za kreditno-monetarni zadeve in se smiselno navezuje: <q>"Predlagatelj naj pri
                  pripravi predloga zakona za drugo obravnavo ne upošteva določb naslednjih členov:
                  102., 103. in 114. člena."</q> V poročilu imate še 104. člen, vendar ta ni
                  upoštevan.</p>
               <p>Želi kdo besedo? Ugotovimo sklepčnost! <stage xml:id="Redna-12-1993-10-26.stage157">(71 prisotnih.)</stage></p>
               <p>Kdo je za? <stage xml:id="Redna-12-1993-10-26.stage158">(54 poslancev.)</stage> Je kdo proti? <stage xml:id="Redna-12-1993-10-26.stage159">(1
                     poslanec.)</stage></p>
               <p>Ugotavljam, da je amandma sprejet.</p>
               <p>Novo, dodatno stališče Odbora za kreditno-monetarne zadeve prav tako predlaga, naj
                  pri pripravi predloga zakona za drugo obravnavo ne upošteva določbe 117. člena.
                  Njeno vsebino pa naj Vlada Republike Slovenije, če je to potrebno, uredi v
                  sistemskem zakonu o carinah.</p>
               <p>Želi kdo besedo? <stage xml:id="Redna-12-1993-10-26.stage160">(Ne.)</stage> Ugotovimo sklepčnost! <stage xml:id="Redna-12-1993-10-26.stage161">(68
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage162">(47 poslancev.)</stage> Je kdo proti? <stage xml:id="Redna-12-1993-10-26.stage163">(5
                     poslancev.)</stage></p>
               <p>Ugotavljam, da je amandma sprejet.</p>
               <p>Imamo prav tako amandma odbora. Predlagatelj naj pri pripravi predloga zakona za
                  drugo obravnavo prouči ustreznost določbe 119. člena in predlaga nekajletno
                  prehodno obdobje za pridobitev ustrezne stopnje splošne izobrazbe za poklicno delo
                  v vojski za tiste, ki so bili pripadniki stalne sestave teritorialne obrambe na
                  dan 18.7.1991.</p>
               <p>Želi kdo besedo? <stage xml:id="Redna-12-1993-10-26.stage164">(Ne.)</stage> Ugotovimo sklepčnost! <stage xml:id="Redna-12-1993-10-26.stage165">(68
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage166">(51 poslancev.)</stage> Je kdo proti? <stage xml:id="Redna-12-1993-10-26.stage167">(3
                     poslanci.)</stage></p>
               <p>Ugotavljam, da je amandma oziroma dodatno stališče pod drugo alineo sprejeto.</p>
               <p>Imamo dodatna stališča gospoda Franca Černeliča:</p>
               <p>Pri pregledu predloga zakona o obrambi so ugotovljene dileme, o katerih je treba
                  pri pripravi zakona za drugo branje razčistiti. Predlagatelj naj po možnosti
                  uporabi podatke drugih virov in v zakonu ne dopusti paralelnega zbiranja,
                  hranjenja in uporabe osebnih podatkov.</p>
               <p>Želi kdo besedo? <stage xml:id="Redna-12-1993-10-26.stage168">(Ne.)</stage> Ugotovimo sklepčnost! <stage xml:id="Redna-12-1993-10-26.stage169">(68
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage170">(55 poslancev.)</stage> Je kdo proti?
                  <stage xml:id="Redna-12-1993-10-26.stage171">(Nihče.)</stage></p>
               <p>Ugotavljam, da je to stališče sprejeto.</p>
               <p>Dikcija 20. člena naj - pod tri - ne sme dopuščati vpogleda v osebne podatke
                  vsakomur. Posameznik naj ima pravico do vpogleda le v svoje osebne podatke.</p>
               <p>Gospod Bogataj želi besedo, prosim.</p>
            </sp>
            <sp who="SDZ1:BogatajMiran">
               <speaker>MIRAN BOGATAJ:</speaker>
               <p>Hvala lepa. V zadnjem odstavku 18. člena je zelo jasna določba, da ima vsakdo
                  pravico do vpogleda v osebne podatke, ki jih o njem vodi upravni organ, pristojen
                  za obrambne zadeve. To pomeni, da ta zakonska določba ne omogoča komerkoli vpogled
                  v osebne podatke, ampak samo tistemu, o katerem se ti podatki zbirajo. Mislim, da
                  to mnenje ni argumentirano. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Bogataj. Ugotovimo sklepčnost! <stage xml:id="Redna-12-1993-10-26.stage172">(67
                  prisotnih.)</stage></p>
               <p>Kdo je za? <stage xml:id="Redna-12-1993-10-26.stage173">(35 poslancev.)</stage> Je kdo proti? <stage xml:id="Redna-12-1993-10-26.stage174">(12
                     poslancev.)</stage></p>
               <p>Ugotavljam, da to stališče ni sprejeto.</p>
               <p>Naslednje stališče: dikcija 29. in 111. člena v področju kazni za aero-snemanje je
                  potrebno izpustiti, kajti člen je bil smiseln pred 20 in več leti.</p>
               <p>Gospod Bogataj želi besedo.</p>
               <p>Prosim, izvolite.</p>
            </sp>
            <sp who="SDZ1:BogatajMiran">
               <speaker>MIRAN BOGATAJ:</speaker>
               <p>Se opravičujem, ker zavlačujem, vendar dejstvo je, da ni mišljeno aero-snemanje in
                  sankcioniranje v takem smislu, kot je razmišljanje, češ, da ti posnetki niso
                  aktualni. Gre za aero-snemanje za potrebe izdelave kartografskega materiala in to
                  je lahko dano, tako kot v večini držav, samo eni pooblaščeni organizaciji in zato
                  predlagamo, da se takega stališča ne podpira.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Jaz pa zelo podpiram to stališče gospoda Černeliča. Ne vem, zakaj ne
                  bi bilo to eno mesto tudi geodetska uprava. Navsezadnje je bil pri snemanju iz
                  zraka ta misterij, češ da se bo kaj napačnega snemalo. Menim pa, da če se že snema
                  in, če daje soglasje za to ena institucija, potem seveda se ima točen nadzor nad
                  tem, kaj kdo počne. Menim torej, da ne bi bilo prav, da bi v bodoče, tako kot je
                  bilo v preteklosti, geodeti hodili s prošnjo, zato da smejo opravljati svoje delo,
                  na vojaško institucijo, ampak bi bilo morda bolj prav obratno. Hvala.</p>
            </sp>
            <sp who="SDZ1:ToplerVladimir">
               <speaker>POPDREDSEDNIK VLADIMIR TOPLER:</speaker>
               <p>Hvala lepa. Prosim, gospod Bogataj.</p>
            </sp>
            <sp who="SDZ1:BogatajMiran">
               <speaker>MIRAN BOGATAJ:</speaker>
               <p>V predlogu zakona, gospe poslanke, gospodje poslanci, piše naslednje: <q>"Aero
                  snemanje in druge vrste raziskav za izdelavo kartografskih publikacij, lahko
                  opravljajo le pravne osebe, ki jih pooblasti Vlada."</q> To je 1. odstavek 29. člena.
                  Ta trenutek je samo Geodetski zavod pooblaščena organizacija v naši državi.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Bogataju. Gospod Černelič, prosim izvolite, kot predlagatelj
                  stališča.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Spoštovani! Glasoval bom seveda za to, kar sem napisal, predvsem iz razloga, ker
                  sem nekaj kart videl, ki so bile seveda posnetki, potem pa s črnim prebarvano,
                  tako da si natančno vedel, kje je treba kaj raziskati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ugotovimo sklepčnost! <stage xml:id="Redna-12-1993-10-26.stage175">(71 prisotnih.)</stage></p>
               <p>Kdo je za? <stage xml:id="Redna-12-1993-10-26.stage176">(54 poslancev.)</stage> Je kdo proti? <stage xml:id="Redna-12-1993-10-26.stage177">(9
                     poslancev.)</stage></p>
               <p>Ugotavljam, da je to stališče sprejeto.</p>
               <p>Stališče pod točko 2: besedo <q>"generalštab"</q> naj predlagatelj zamenja z lepšo
                  slovensko izvedenko za področje vodenja. Ugotovimo sklepčnost! <stage xml:id="Redna-12-1993-10-26.stage178">(56
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage179">(52 poslancev.)</stage> Je kdo proti? <stage xml:id="Redna-12-1993-10-26.stage180">(3
                     poslanci.)</stage></p>
               <p>Ugotavljam, da je stališče sprejeto.</p>
               <p>Imamo naslednje stališče: prisego naj predlagatelj oblikuje tako, da bo v tekstu
                  tudi obveza do izpolnjevanja veljavne zakonodaje oziroma, da bo prisega
                  preprečevala rušenje legitimne oblasti <stage xml:id="Redna-12-1993-10-26.stage181">(preprečitev državnega
                     udara)</stage>.</p>
               <p>Gospod Bogataj, izvolite.</p>
            </sp>
            <sp who="SDZ1:BogatajMiran">
               <speaker>MIRAN BOGATAJ:</speaker>
               <p>Jaz predlagam, da se takega stališča ne podpre iz čisto vsebinskih razlogov.
                  Temeljna opredelitev že v prvih členih tega zakona je, da je obramba namenjena
                  odvračanju zunanje nevarnosti in v tem tekstu zaprisege v 48. členu govorimo
                  izključno samo o obrambi samostojnosti, neodvisnosti, svobodi in ozemeljski
                  celovitosti in vestnem ter odgovornem izvrševanju dolžnosti pri njeni obrambi.</p>
               <p>Če povežemo to z nekim notranjim pravnim redom in tako naprej, potem takšen tekst
                  zaprisege izgubi svoj smisel. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage xml:id="Redna-12-1993-10-26.stage182">(69 prisotnih.)</stage></p>
               <p>Kdo je za? <stage xml:id="Redna-12-1993-10-26.stage183">(35 poslancev.)</stage> Je kdo proti? <stage xml:id="Redna-12-1993-10-26.stage184">(31
                     poslancev.)</stage></p>
               <p>Ugotavljam, da to stališče ni sprejeto.</p>
               <p>Naslednje stališče: predlagatelj naj v zakonu jasno opredeli, da je možna hramba
                  le osebne opreme in orožja in ne skladiščenje večjih količin opreme in orožja.
                  Ugotovimo sklepčnost! <stage xml:id="Redna-12-1993-10-26.stage185">(62 prisotnih.)</stage></p>
               <p>Kdo je za? <stage xml:id="Redna-12-1993-10-26.stage186">(43 poslancev.)</stage> Je kdo proti? <stage xml:id="Redna-12-1993-10-26.stage187">(11
                     poslancev.)</stage></p>
               <p>Ugotavljam, da je stališče sprejeto.</p>
               <p>Predlagatelj naj prepreči kakršnokoli zlorabo pooblastil vojaške policije nad
                  civilnim prebivalstvom v mirodobnih razmerah, ne glede na vaje na terenu oziroma
                  prisotnost vojske zunaj matične baze. Ugotovimo sklepčnost! <stage xml:id="Redna-12-1993-10-26.stage188">(62
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage189">(48 poslancev.)</stage> Je kdo proti? <stage xml:id="Redna-12-1993-10-26.stage190">(9
                     poslancev.)</stage></p>
               <p>Ugotavljam, da je stališče sprejeto.</p>
               <p>Predlagatelj zakona naj narodno zaščito vključi v poglavje civilne obrambe in
                  prepusti organizacijo zaščite <stage xml:id="Redna-12-1993-10-26.stage191">(kriminal, varovanje objektov in
                     podobno)</stage> pristojnemu na lokalni ravni <stage xml:id="Redna-12-1993-10-26.stage192">(županu in
                     podobno)</stage>. Pripadniki narodne zaščite naj ne bodo uniformirani kot
                  vojska.</p>
               <p>Prosim, gospod Bogataj.</p>
            </sp>
            <sp who="SDZ1:BogatajMiran">
               <speaker>MIRAN BOGATAJ:</speaker>
               <p>Po tem predlogu zakona je narodna zaščita organizirana po načelu, ki velja za
                  vojaško organizacijo, pri čemer pri imenovanju načelnika sodeluje občan. S tem smo
                  želeli približati to obliko organizacije lokalni skupnosti. Ima tudi specifične
                  naloge, pri čemer pa izpolnjuje vse pogoje, ki jih določa dopolnilni protokol
                  ženevskim konvencijam.</p>
               <p>To, da bi narodno zaščito zavezali k opravljanju nalog s področja varnosti,
                  preprečevanja kriminala in tako naprej, to je očitno naloga varnostnega sistema,
                  naloga policije. Smisel tega je pa bil, da se v celoti loči obrambni del od
                  varnostnega.</p>
               <p>Predlagam zato, da se v tem smislu stališča ne podpre.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? V kolikor ne, prosim, da ugotovimo prisotnost v
                  dvorani. Ugotovimo sklepčnost! <stage xml:id="Redna-12-1993-10-26.stage193">(65 prisotnih.)</stage></p>
               <p>Kdo je za? <stage xml:id="Redna-12-1993-10-26.stage194">(25 poslancev.)</stage> Je kdo proti? <stage xml:id="Redna-12-1993-10-26.stage195">(32
                     poslancev.)</stage></p>
               <p>Ugotavljam, da to stališče ni sprejeto.</p>
               <p>Predlagatelj naj pri prometu z vojaškim orožjem zagotovi ustrezen nadzor in
                  soglasje Vlade. Predmet prometa z vojaškim orožjem naj obravnava več odgovornih
                  oseb, ki po presoji in ob upoštevanju zakonitosti odločijo o možnem prometu.
                  Ugotovimo sklepčnost! <stage xml:id="Redna-12-1993-10-26.stage196">(70 prisotnih.)</stage></p>
               <p>Kdo je za? <stage xml:id="Redna-12-1993-10-26.stage197">(48 poslancev.)</stage> Je kdo proti? <stage xml:id="Redna-12-1993-10-26.stage198">(5
                     poslancev.)</stage></p>
               <p>Ugotavljam, da je stališče sprejeto.</p>
               <p>Predlagatelj mora odločbe, ki govorijo o ugodnostih zaposlenih, od pravice do
                  prekvalifikacije do predčasne upokojitve, preveriti z vidika ekonomskih možnosti
                  države. Predlagatelj naj prav tako sistem poviševanja činov zagotovi tako, da se
                  sistem ne izrodi v množico imenovanih, ki ne bi imeli tudi delovnega mesta z
                  imenovanim nazivom.</p>
               <p>Želi kdo besedo? <stage xml:id="Redna-12-1993-10-26.stage199">(Ne.)</stage> Ugotovimo sklepčnost! <stage xml:id="Redna-12-1993-10-26.stage200">(70
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage201">(40 poslancev.)</stage> Je kdo proti? <stage xml:id="Redna-12-1993-10-26.stage202">(9
                     poslancev.)</stage></p>
               <p>Ugotavljam, da stališče ni sprejeto.</p>
               <p>Tako smo končali glasovanje o stališčih gospoda Franca Černeliča.</p>
               <p>Gospa Vika Potočnik in gospod Miran Potrč predlagata naslednja stališča:</p>
               <p>Predlagatelj naj zagotovi, da bo Državni zbor Republike Slovenije sprejemal vse
                  pomembne odločitve, povezane s programiranjem dela in nalog na področju obrambe
                  in, da bo Državnemu zboru zagotovljen popoln nadzor nad izvajanjem obrambnih
                  priprav in politike obrambe.</p>
               <p>Želi kdo besedo? <stage xml:id="Redna-12-1993-10-26.stage203">(Ne.)</stage> Ugotovimo sklepčnost! <stage xml:id="Redna-12-1993-10-26.stage204">(67
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage205">(50 poslancev.)</stage> Je kdo proti? <stage xml:id="Redna-12-1993-10-26.stage206">(13
                     poslancev.)</stage></p>
               <p>Ugotavljam, da je stališče sprejeto.</p>
               <p>Naslednje stališče: V odnosih med Vlado in ministrstvom <gap n="..."/> Prosim,
                  proceduralno!</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Predlagam, da se to glasovanje ponovi, ker so <q>"za"</q> glasovali tisti, ki se niso
                  prijavili.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Torej ugovarjate, zato bomo glasovanje ponovili.</p>
               <p>Prosim, da ponovimo glasovanje o stališču, ki sta ga predlagala gospa Vika
                  Potočnik in gospod Miran Potrč:</p>
               <p>Predlagatelj naj zagotovi, da bo Državni zbor Republike Slovenije sprejemal vse
                  pomembne odločitve, povezane s programiranjem dela in nalog na področju obrambe
                  in, da bo Državnemu zboru zagotovljen popoln nadzor nad izvajanjem obrambnih
                  priprav in politike obrambe. Ugotovimo sklepčnost! <stage xml:id="Redna-12-1993-10-26.stage207">(73
                  prisotnih.)</stage></p>
               <p>Kdo je za? <stage xml:id="Redna-12-1993-10-26.stage208">(42 poslancev.)</stage> Je kdo proti? <stage xml:id="Redna-12-1993-10-26.stage209">(25
                     poslancev.)</stage></p>
               <p>Ugotavljam, da stališče ni sprejeto.</p>
               <p>Naslednje stališče: v odnosih med Vlado in Ministrstvom za obrambo je potrebno
                  povečati pristojnosti Vlade.</p>
               <p>Želi kdo besedo? <stage xml:id="Redna-12-1993-10-26.stage210">(Ne.)</stage> Ugotovimo sklepčnost! <stage xml:id="Redna-12-1993-10-26.stage211">(70
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage212">(35 poslancev.)</stage> Je kdo proti? <stage xml:id="Redna-12-1993-10-26.stage213">(24
                     poslancev.)</stage></p>
               <p>Ugotavljam, da stališče ni sprejeto.</p>
               <p>Naslednje stališče: položaj in pristojnosti varnostne službe je treba opredeliti
                  tako, da varnostna služba ne bo imela pristojnosti poseganja v civilno sfero, da
                  bo zagotovljen nadzor nad uporabo operativnih metod in sredstev v tej službi in,
                  da bo Državni zbor nadziral zakonitost delovanja te službe. Ugotovimo sklepčnost!
                     <stage xml:id="Redna-12-1993-10-26.stage214">(72 prisotnih.)</stage></p>
               <p>Kdo je za? <stage xml:id="Redna-12-1993-10-26.stage215">(47 poslancev.)</stage> Je kdo proti? <stage xml:id="Redna-12-1993-10-26.stage216">(15
                     poslancev.)</stage></p>
               <p>Ugotavljam, da stališče ni sprejeto.</p>
               <p>Naslednje stališče: oceni naj se določbe o gospodarskih dejavnostih za potrebe
                  obrambe, da zakon ne bi omogočal posebnega organiziranja in financiranja vojne
                  industrije po posebnih odločitvah ministrstva in mimo splošnih načel ter pravil
                  gospodarskega sistema. Ugotovimo sklepčnost! <stage xml:id="Redna-12-1993-10-26.stage217">(70 prisotnih.)</stage></p>
               <p>Kdo je za? <stage xml:id="Redna-12-1993-10-26.stage218">(36 poslancev.)</stage> Je kdo proti? <stage xml:id="Redna-12-1993-10-26.stage219">(22
                     poslancev.)</stage></p>
               <p>Ugotavljam, da stališče ni sprejeto.</p>
               <p>Naslednje stališče: predlagatelj naj prouči in skladno z ustavno vlogo določi
                  pristojnosti predsednika Republike kot vrhovnega poveljnika. Ugotovimo sklepčnost!
                     <stage xml:id="Redna-12-1993-10-26.stage220">(73 prisotnih.)</stage></p>
               <p>Kdo je za? <stage xml:id="Redna-12-1993-10-26.stage221">(39 poslancev.)</stage> Je kdo proti? <stage xml:id="Redna-12-1993-10-26.stage222">(24
                     poslancev.)</stage></p>
               <p>Ugotavljam, da stališče ni sprejeto.</p>
               <p>Imamo stališče gospoda Omana: v zakonu o obrambi naj bo na primernem mestu
                  določeno tudi mesto vojaškega duhovnika. Ugotovimo sklepčnost! <stage xml:id="Redna-12-1993-10-26.stage223">(73
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage224">(25 poslancev.)</stage> Je kdo proti? <stage xml:id="Redna-12-1993-10-26.stage225">(30
                     poslancev.)</stage></p>
               <p>Ugotavljam, da stališče ni sprejeto.</p>
               <p>Stališče skupine poslancev: za drugo obravnavo zakona o obrambi naj predlagatelj
                  upošteva sklep 7. seje Državnega zbora Republike Slovenije z dne 24.4.1993, ki je
                  Vladi Republike Slovenije naložil, naj v roku enega meseca po sprejetju zakona o
                  proračunu pripravi spremembo predpisov, ki bodo omogočili prenos upravljanja
                  premoženja bivše JLA na občine, torej premoženje, ki ga teritorialna obramba ne
                  uporablja za svoje potrebe.</p>
               <p>Gospod Lenič, prosim, izvolite!</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovani poslanci in poslanke! Žal moram ugotoviti, da
                  predlagatelj v svojem zakonskem tekstu ni upošteval tega, kar smo že izglasovali v
                  tej dvorani. Rad bi vam prebral sklep, ki je bil sprejet v tej dvorani ob
                  sprejemanju lanskoletnega proračuna in se je glasil:</p>
               <p><q>"Vlada Republike Slovenije naj v roku enega meseca po sprejetju zakona o proračunu
                  pripravi spremembo predpisov, ki bodo omogočili prenos upravljanja premoženja
                  bivše JLA na občine, torej premoženja, ki ga teritorialna obramba ne uporablja za
                  svoje potrebe."</q></p>
               <p>V sedanjem 116. členu ta zadeva ni tako urejena. Naj vas samo še spomnim na
                  ambient, v katerem je bil ta sklep pri sprejemanju lanskoletnega proračuna
                  sprejet. Diskusija je bila ob diskusiji o financiranju občin. Takrat smo menili,
                  da bi lahko s prenosom tega premoženja občine nekaj iztržile oziroma bistveno
                  boljše gospodarile s tem premoženjem kot pa država. Prav zaradi teh zagat je bil
                  ta sklep sprejet v takšni obliki.</p>
               <p>Torej, ta skupina poslancev ne predlaga nič novega, to smo že sprejeli in vas
                  pozivam, da to ponovno storimo in še bolj trdno zavežemo predlagatelja, da to
                  upošteva v drugi obravnavi zakona. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Leniču. Besedo ima gospod Bogataj in potem gospod Peršak.</p>
            </sp>
            <sp who="SDZ1:BogatajMiran">
               <speaker>MIRAN BOGATAJ:</speaker>
               <p>Spoštovani zbor! Ob sprejemanju proračuna za letošnje, ne za lansko leto, sta bila
                  sprejeta dva sklepa in naložena Vladi. Prvi je ta, o katerem govori gospod
                  poslanec Lenič in drugi je bil obveza Vladi, da predloži temeljne razvojne
                  programe. Prvi in drugi sklep sta šla skozi Vlado. Bila sta realizirana in
                  predložena parlamentu. Kje so ta stališča Vlade o prvem, moram reči, da ta
                  trenutek ne vem. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Sam sicer nisem med podpisniki tega sklepa, bom pa podprl predlog. V katerokoli
                  občino pridemo, te občine tožijo o tem, kako jih država ropa. In to je vsaj ena
                  oblika, kjer mogoče lahko nekaterim občinam omogočimo prostore za organiziranje
                  kakšne obrti, tudi za oddajanje prostorov in kaj podobnega. Mislim, da ni prav
                  nobenega razloga za to, da Vlada tega sklepa ni realizirala, je pa še en primer,
                  kako se Vlada obnaša do naših sklepov. Drugič, obstajajo vsi utemeljeni razlogi za
                  to, da se to zgodi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Peršak. Želi še kdo besedo? <stage xml:id="Redna-12-1993-10-26.stage226">(Ne.)</stage> Ugotovimo
                  sklepčnost! <stage xml:id="Redna-12-1993-10-26.stage227">(71 prisotnih.)</stage></p>
               <p>Kdo je za? <stage xml:id="Redna-12-1993-10-26.stage228">(55 poslancev.)</stage> Je kdo proti? <stage xml:id="Redna-12-1993-10-26.stage229">(5
                     poslancev.)</stage></p>
               <p>Ugotavljam, da je dodatno stališče sprejeto.</p>
               <p>Imamo še stališče matičnega delovnega telesa, to je Odbora za obrambo, ki ga imate
                  tudi v poročilu, vendar je nekoliko preformulirano: <q>"Državni zbor zahteva na
                  podlagi 107. člena Ustave Republike Slovenije od predsednika Republike, da poda
                  svoje mnenje o predloženem zakonu v roku 30 dni."</q> Ugotovimo sklepčnost! <stage xml:id="Redna-12-1993-10-26.stage230">(73
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage231">(53 poslancev.)</stage> Je kdo proti? <stage xml:id="Redna-12-1993-10-26.stage232">(3
                     poslanci.)</stage></p>
               <p>Ugotavljam, da je stališče sprejeto.</p>
               <p>Imamo še stališče odbora: <q>"Državni zbor zahteva od predlagatelja zakona, da v
                  pregled pristojnosti državnih organov na področju obrambe v nekaterih evropskih
                  državah, ki je sestavni del obrazložitve predloga zakona, vnese tudi pristojnosti
                  parlamenta - Državnega zbora."</q> Ugotovimo sklepčnost! <stage xml:id="Redna-12-1993-10-26.stage233">(68
                     prisotnih.)</stage></p>
               <p>Kdo je za? <stage xml:id="Redna-12-1993-10-26.stage234">(51 poslancev.)</stage> Je kdo proti? <stage xml:id="Redna-12-1993-10-26.stage235">(2
                     poslanca.)</stage></p>
               <p>Ugotavljam, da je stališče sprejeto.</p>
               <p>Imamo še naslednje: <q>"Predlagatelj pripravi predlog zakona za drugo obravnavo za
                  januarsko sejo."</q></p>
               <p>In še: "Predlagatelj naj pri pripravi predloga zakona za drugo obravnavo prouči in
                  ustrezno upošteva mnenje Sekretariata Državnega zbora za zakonodajo in pravne
                  zadeve ter upošteva sprejete odločitve v predlogu resolucije o izhodiščih zasnove
                  nacionalne varnosti, sprejete ob drugi obravnavi predloga resolucije.</p>
               <p>Želi kdo razpravljati še o teh dveh stališčih, sklepih? <stage xml:id="Redna-12-1993-10-26.stage236">(Ne.)</stage></p>
               <p>Najprej dajem na glasovanje stališče, naj predlagatelj pri pripravi predloga
                  upošteva mnenje Sekretariata in odločitve v resoluciji. Ugotovimo sklepčnost!
                     <stage xml:id="Redna-12-1993-10-26.stage237">(65 prisotnih.)</stage></p>
               <p>Kdo je za? <stage xml:id="Redna-12-1993-10-26.stage238">(45 poslancev.)</stage> Je kdo proti? <stage xml:id="Redna-12-1993-10-26.stage239">(3
                     poslanci.)</stage></p>
               <p>Ugotavljam, da je stališče sprejeto.</p>
               <p>In še naslednji sklep oz. stališče: <q>"Predlagatelj pripravi predlog zakona za drugo
                  obravnavo za januarsko sejo."</q> Ugotovimo sklepčnost! <stage xml:id="Redna-12-1993-10-26.stage240">(60
                  prisotnih.)</stage></p>
               <p>Kdo je za? <stage xml:id="Redna-12-1993-10-26.stage241">(42 poslancev.)</stage> Je kdo proti? <stage xml:id="Redna-12-1993-10-26.stage242">(1
                     poslanec.)</stage></p>
               <p>Ugotavljam, da je sklep sprejet.</p>
               <p>Imamo še dodatna sklepa Odbora za kreditno-monetarne zadeve: <q>"Vlada Republike
                  Slovenije naj do decembra pripravi rešitev za enotno ureditev vrednotenja posebnih
                  pogojev dela pokojninske osnove in predčasne upokojitve za delavce v državni
                  upravi."</q></p>
               <p>In drugo: <q>"Vlada Republike Slovenije naj do 31.12.1993 pripravi enotne rešitve
                  prevzema ali najema premoženja občin za potrebe državnih organov."</q></p>
               <p>Podoben sklep smo že sprejeli pod točko 1, zato mislim, da ni smiselno, da ga
                  sprejemamo. Sklep je bil sprejet pri carinskem zakonu. Govorim tu o prvem sklepu,
                  ki se glasi: <q>"Vlada Republike Slovenije naj do decembra pripravi rešitev za enotno
                  ureditev vrednotenja posebnih pogojev dela pokojninske osnove in predčasne
                  upokojitve za delavce v državni upravi."</q></p>
               <p>Gospod Kopač, mislim, da ni potrebno, da o tem sklepu glasujemo, ker smo že
                  sprejeli; predlagal ga je odbor.</p>
               <p>Drugi sklep se glasi: <q>"Vlada Republike Slovenije naj do 31.12.1993 pripravi enotne
                  rešitve prevzema ali najema premoženja občin za potrebe državnih organov."</q></p>
               <p>Želi kdo besedo? <stage xml:id="Redna-12-1993-10-26.stage243">(Ne.)</stage> Prehajamo na glasovanje. Tu glasujemo z
                  navadno večino. Ugotovimo sklepčnost! <stage xml:id="Redna-12-1993-10-26.stage244">(64 prisotnih.)</stage></p>
               <p>Kdo je za? <stage xml:id="Redna-12-1993-10-26.stage245">(62 poslancev.)</stage> Je kdo proti? <stage xml:id="Redna-12-1993-10-26.stage246">(1
                     poslanec.)</stage></p>
               <p>Ugotavljam, da je dodatni sklep sprejet.</p>
               <p>S tem zaključujemo 34. točko dnevnega reda, to je predlog zakona o obrambi.</p>
               <p>Prehajamo na naslednjo točko, na <title>1. TOČKO DNEVNEGA REDA: PREDLOG ZA ZAČETEK
                     POSTOPKA ZA SPREMEMBO USTAVNEGA ZAKONA ZA IZVEDBO USTAVE REPUBLIKE
                     SLOVENIJE</title>.</p>
               <p>Državni zbor je na seji dne 28.9.93 sprejel sklep, da se matični odbor in Vlada
                  Republike Slovenije opredelita do amandmaja poslanke Nade Skuk za spremembo 1.
                  točke predloga za začetek postopka za spremembo ustavnega zakona za izvedbo ustave
                  Republike Slovenije.</p>
               <p>Odbor za notranjo politiko in pravosodje je na seji dne 30.9.1993, upoštevajoč
                  mnenje Vlade Republike Slovenije in mnenje Sekretariata za zakonodaje in pravne
                  zadeve, sprejel sklep, da amandmaja gospe Skukove ne podpre.</p>
               <p>Na seji Državnega zbora dne 30.9.1993 amandma poslanke gospe Skuk ni bil
                  izglasovan, zato je predsednik Odbora za notranjo politiko in pravosodje Državnemu
                  zboru predlagal, da se v okviru odbora ustanovi delovna skupina za uskladitev
                  predloga za začetek postopka za spremembo ustavnega zakona za izvedbo ustave
                  Republike Slovenije.</p>
               <p>Delovna skupina se je sestala na sejah dne 6.10., 11.10. in 25.10.1993 ter s
                  pomočjo služb Vlade Republike Slovenije za zakonodajo pripravila usklajen predlog,
                  ki ga predlaga Državnemu zboru v sprejem.</p>
               <p>Želi poročevalec komisije besedo? Gospod Polajnar, želite besedo? <stage xml:id="Redna-12-1993-10-26.stage247">(Ne
                     želi.)</stage></p>
               <p>Prehajamo na glasovanje o predlogu sklepov.</p>
               <p>1.) Začne se postopek za spremembo 1. odstavka 1. člena ustavnega zakona za
                  izvedbo ustave Republike Slovenije.</p>
               <p>Glasujemo tudi tu z dvotretjinsko večino. Želi kdo besedo o prvem sklepu?
                     <stage xml:id="Redna-12-1993-10-26.stage248">(Ne.)</stage> Ugotovimo sklepčnost! <stage xml:id="Redna-12-1993-10-26.stage249">(65 prisotnih.)</stage></p>
               <p>Še enkrat preberem. Začne se postopek za spremembo 1. odstavka 1. člena ustavnega
                  zakona za izvedbo ustave Republike Slovenije. Glasujemo o tem in to z
                  dvotretjinsko večino. Mislim, da je nekaj poslancev prišlo na novo in moramo
                  ponoviti.</p>
               <p>Prosim gospod Oman, se opravičujem.</p>
               <p>Poudarjam, da glasujemo z dvotretjinsko večino, zato je potrebno, da se ugotovi
                  tudi navzočnost. Kdor ni navzoč oziroma ne pritisne prisotnosti v dvorani, nima
                  pravice glasovati. Prosim, gospod Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Če gre za sprejemanje akta, kot je že bil enkrat predložen, brez kakršnega koli
                  amandmaja, potem seveda bom glasoval proti temu, ker ne vidim drugačne dikcije. Če
                  je pa dikcija drugačna, potem pa prosim, da ugotovimo, kakšna je.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Polajnar, prosim, če podate poročilo.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Se opravičujem. Hvala lepa. Spoštovani, nisem hotel niti poročati, samo da ne bo
                  nesporazumov. Včeraj smo na seji odbora za notranjo politiko in pravosodje
                  sprejeli papir, ki ste ga danes dobili na mizo, nosi datum 26.10. in tam imate v
                  1. točki amandma. Opozarjam vas na ta papir, potem pa še dodatni sklep, ki je tudi
                  pomemben. Ta dodatni sklep se mi zdi bistven oziroma že amandma sam. V 2. točki
                  pravi: 2. točka se spremeni, tako da se glasi: <q>"Da se rok za uskladitev predpisov
                  z ustavo podaljša, in sicer do 31.7.94 za predpise s področja državne ureditve,
                  lokalne samouprave in javnih financ."</q></p>
               <p>In naprej 2. alinea: <q>"Do 31.12.1994 za druge predpise."</q> To je tisto, kar je nekako
                  prevladalo, da je bilo splošno prepričanje, da je potrebno bolj natančno
                  opredeliti.</p>
               <p>In potem naprej: sprejme se dodatni sklep - to je tudi pomembno: <q>"V skladu z 2.
                  točko predloga za začetek postopka za spremembo ustavnega zakona za izvedbo ustave
                  Republike Republike Slovenije, mora biti do 31.julija 1994 sprejeta naslednja
                  ključna zakonodaja."</q> Bom prebral, kaj to pomeni: organiziranost in delovanje
                  uprave, to je, državna uprava, lokalna samouprava, upravni okraji, lokalne
                  volitve, organizacija ministrstev, referendum za določitev območij, občin,
                  obramba.</p>
               <p>Drugo, sodstvo in Ustavno sodišče: Ustavno sodišče Republike Slovenije, delovna in
                  socialna sodišča, sodniška služba, pravniški državni izpit, državno tožilstvo,
                  državno pravobranilstvo, kazenski zakonik Republike Slovenije, zakon o kazenskem
                  postopku, sodni register, prisilna poravnava in stečaj, prekrški, gospodarski
                  prestopki.</p>
               <p>Tretje, davčni sistem in javne finance: zavarovalništvo, davčna služba, davčni
                  postopek, davek na dobiček pravnih oseb, davek na dodano vrednost namesto
                  prometnega davka, financiranje javne porabe, računsko sodišče, zavarovalne
                  družbe.</p>
               <p>Četrto, zakonodaja, ki je izključnega pomena za izvedbo zakona o lastninskem
                  preoblikovanju podjetij in za izvedbo zakona o gospodarskih družbah. Gre za
                  zakone: trg vrednostnih papirjev, investicijski skladi in družba za upravljanje,
                  uporaba kupnine iz naslova lastninskega preoblikovanja, obrtništvo, gospodarske
                  zbornice, notariat, stvarne pravice tujcev na nepremičninah.</p>
               <p>Peto, druga zakonodaja, ki je bistvena za samostojno neodvisno državo: grb,
                  zastava in himna, državna odlikovanja, politične stranke, predvolilna dejavnost,
                  zakonodajni referendum, varuh pravic državljanov.</p>
               <p>In še zadnje, protikorupcijski zakon, ki naj bi na učinkovit način preprečil
                  korupcijo in vse vrste gospodarskih malverzacij ter zaščito gospodarstva države.
                  Omenjeni zakoni naj bi se torej sprejeli do 31. julija 1994. Na to posebej
                  opozarjam. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Polajnarju. Dobili smo tudi amandma skupine poslancev in ga bom
                  sedaj prebral: <q>"2. točka predloga se glasi, da se rok za uskladitev določb
                  predpisov z ustavo Republike Slovenije spremeni oziroma podaljša do 31.12.1994,
                  razen predpisov s področja državne uprave, lokalne samouprave in javnih financ."</q>
                  Prosim še gospoda dr. Bučarja, da sedaj poda obrazložitev, da bomo o vsem tem
                  razpravljali hkrati zaradi večje jasnosti.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Predsedujoči, spoštovani zbor! Tudi jaz sem eden od podpisnikov prvotnega
                  predloga, da se podaljša rok za uskladitev predpisov do konca prihodnjega leta.
                  Govorim v imenu vseh poslancev tega dodanega predloga, pod predpostavko in
                  domnevo, da bodo zakoni s področja lokalne samouprave, državne uprave in javnih
                  financ, sprejeti do konca tega leta. Menimo, da je to tudi mogoče. Ni nobene
                  ovire, da teh stvari ne bi lahko sprejeli že v letošnjem letu, zlasti, ker smo
                  večino teh zakonov v prvi fazi že obravnavali in tudi v prvi fazi že sprejeli. To
                  se pravi, da ne vidim nikakršnega razloga, da bi mi s temi stvarmi odlašali.</p>
               <p>Hkrati moram poudariti naslednje! Če smo sprejeli novo ustavo in novo družbeno
                  ureditev, je treba ugotoviti, da je ta družba - prejšnja družbena ureditev -
                  slonela na dveh temeljnih stebrih, če smem tako reči. Na eni strani na t.im.
                  skupščinskem sistemu in na drugi strani t.im. komunalnem sistemu. Mi smo prvi del
                  te zgradbe spremenili v temelju z novim parlamentarnim, demokratičnim sistemom in
                  s sedanjo skupščino - sedanjim parlamentom. Drugi del je ostal nedotaknjen. To se
                  pravi, gre za dva elementa te državne zgradbe, ki sta bila notranje popolnoma
                  konsistentna - med seboj skladna in drug drugemu pogoj.</p>
               <p>Če smo prvi del te državne zgradbe spremenili je logično, da moramo spremeniti
                  tudi drugi del. Če drugega dela ne spremenimo potem, je edino logičen zaključek,
                  da dobimo potrebno skladnost, je treba iti nazaj in spremeniti prvi del. To se
                  pravi, če gremo na to, pridemo v stanje pred letom 1990, kar pa najbrž nihče v tem
                  parlamentu ne želi. Hočem s tem poudariti pomembnost tega, o čemer danes
                  razpravljamo.</p>
               <p>Če teh zakonov ne sprejmemo pravočasno, je potem popolnoma logično, da moramo
                  odložiti volitve v nove občine. Volitve v nove občine je mogoče izpeljati v
                  predvidenem roku. Ni nobenega zadržka, zlasti, ker imamo zakon že pripravljen. Kar
                  se tiče zakona o referendumu, ki je tudi potreben, ta referendum lahko izpeljejo
                  občine same in ni potreben republiški zakon, kajti sedaj veljavni zakon iz leta
                  1977 to omogoča.</p>
               <p>In, če smem samo še materialno ponazoriti stvar, tudi reorganizacija lokalne
                  samouprave na področju mesta Maribor, ki je bila prav tako vezana na referendum in
                  so ta referendum izvedle občine področju Maribora samega. To se pravi, tukaj ni
                  formalno nobene ovire in zato mislim, da je to tako pomembno, da s tem ne moremo
                  odlašati. Če seveda s tem odlašamo, smo se praktično potem odločili za odložitev
                  ustavne reforme - čisto tako v nedogled. Kajti, če sedaj ne gremo v to in, če
                  gremo potem v volitve v sedanje občine, je popolnoma logično, da moramo voliti
                  sedanje občine tudi v skladu s sedanjo ureditvijo. To se pravi, da moramo voliti
                  tri zbore in ne vem, kaj še vse. To ni mogoče. Ob teh dilemah je popolnoma jasno,
                  da moramo na eni strani stvari uskladiti v zakonitem roku - v ustavnem roku in da
                  to tudi moremo samo, če je potrebna volja.</p>
               <p>Kot smo izvedeli, je bilo že na kolegiju tega parlamenta sklenjeno, da se sprejem
                  teh zakonov preloži na prihodnjo, to se pravi na končno sejo, kar bi onemogočalo,
                  da pridemo pravočasno do te zakonodaje. Zato menijo podpisniki tega predloga, da
                  ne moremo pristati na to, da bi se tudi o teh stvareh podaljšali roki, čeprav samo
                  do sredine prihodnjega leta. Za naš predlog, razumljivo, je potrebna dvotretjinska
                  večina. Če te dvotretjinske večine ne bomo dobili, potem moram v imenu teh
                  predlagateljev povedati, da potem sploh ne bomo mogli glasovati za ta zakonski
                  predlog. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Bučar za obrazložitev. Prehajamo na glasovanje. To je bil
                  amandma k 2. točki. Prosim, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Ker se del tega amandmaja nanaša tudi na področje, ki ga nekoliko
                  bolje poznam, torej na javne finance, bi rad rekel samo to. Vrsta zakonov je komaj
                  v zametkih. Recimo zakon o računskem sodišču, nov zakon o financiranju javne
                  porabe, zakon o proračunskih načelih, ali kakorkoli se bo že imenoval. Pri
                  njihovem pisanju se avtorji znajdejo pred situacijo, da v Sloveniji ni nikogar, ki
                  bi te stvari dobro poznal in ti teksti nastajajo mukoma, celo tako daleč so
                  prišli, da so nas v parlamentu zaprosili, če jim pri tem pomagamo.</p>
               <p>Skratka, išče se mrvice znanja za pisanje takih zakonov. Ti zakoni bodo seveda
                  nastali, prišli v parlament, verjetno v prvi fazi, še v letošnjem letu, preprosto
                  ni mogoče pričakovati, da bi bili sprejeti do novega leta. Zato se mi zdi, vsaj za
                  to področje, ki ga nekoliko bolje poznam, da je zahteva iz tega amandmaja
                  popolnoma nemogoča. Ali, samo po drugi strani, če bomo zakon o računskem sodišču
                  sprejemali po hitrem postopku, kar se mi pa zdi zopet neke vrste absurd. Saj to je
                  tako nekako, kot da bi, recimo, zakon o Ustavnem sodišču sprejemali po hitrem
                  postopku.</p>
               <p>Tako, da skratka menim, da so vse te želje upravičene, verjamem, da je se je
                  zgodilo tudi veliko napak, ker se kaj ni delalo kot bi se moralo, ali s pravim
                  tempom, ampak zdaj smo v situaciji, v kakršni smo in menim, da je vsaj ta zahteva,
                  ki jo tukaj vidim absolutno nerealna. Ta amandma, če bi še raje glasoval zanj, pa
                  tudi, če glasujem za, vem, da tega ni mogoče speljati.</p>
               <p>Skratka, menim, da je na nek način zahteva, ki jo ta amandma predvideva, nerealna.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kopač. Repliko ima gospod Bučar. Jaz bi samo še dodatno
                  pojasnilo.</p>
               <p>Najprej bomo glasovali o 1. točki, nato o 2. točki in pri 2. točki bomo najprej
                  glasovali o amandmaju skupine 20 oziroma 22 poslancev, ki je najbolj oddaljen in
                  potem o stališču, ki so ga pripravili skupaj v konsenzu poslanske skupine. Prosim,
                  gospod Bučar.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Hvala za besedo. Samo za pomiritev vesti gospodu Kopaču.</p>
               <p>Popolnoma razumem njegovo resnično zaskrbljenost, kaj bo nastalo, vendarle, omenil
                  je računsko sodišče. Se popolnoma strinjam, da najbrž ne bomo mogli sprejeti
                  letos. Ampak to ni nič hudega, ker poglejte dikcijo tega 1. člena ustavnega
                  zakona. Predpise, ki so v veljavi je treba uskladiti. Zakona o računskem sodišču
                  sploh še nimamo. Se pravi, ne more priti do nikakršne neskladnosti. Poleg tega
                  bomo ne glede na to pri celi vrsti zakonov prišli v položaj, o katerem ste
                  govorili.</p>
               <p>Namreč, glede na tempo sprejemanja zakonodaje, kot smo bili priča v zadnjem letu,
                  ali dveh letih, je vnaprej popolnoma jasno, da mi vse zakonodaje ne bomo mogli
                  uskladiti do konca leta 1994. Torej, prihajali bomo do položaja, ali naj konec
                  prihodnjega leta še enkrat sprejemamo spremembo ustavnega zakona;</p>
               <p>prvič.</p>
               <p>Drugič, že sedaj imamo položaj, da določbe ustave, v kolikor se tičejo človekovih
                  pravic, neposredno veljajo in se ti predpisi neposredno uporabljajo v skladu z
                  ustavo, če nastane spor, je vedno možen spor pred Ustavnim sodiščem. Mi smo samo s
                  to določbo izključili možnost spora pred ustavnim sodiščem, boječ se, da Ustavno
                  sodišče ne bi moglo tega pensuma zdržati in da bi prišli do pravnega kaosa.</p>
               <p>Po presoji položaja in tudi po razgovoru z nekaterimi, ne z vsemi, z nekaterimi
                  sodniki Ustavnega sodišča, smo prišli do zaključka, da na tem področju ni nobene
                  bojazni in da bomo lahko to brez vprašanja to leto prebrodili, ker to stanje se bo
                  skoraj gotovo nadaljevalo tudi v naslednjem, 1995 letu. Vendarle, za tisto
                  zakonodajo, ki praktično pomeni novum, in ki je sploh še ni, absolutno ni nobene,
                  ne bo nastalo stanje, ki bi rekel, da je konfliktno. Pač, na tem področju bo še
                  ostala pravna praznina in bomo uporabili splošne pravne norme, v kolikor se ne
                  bomo mogli nasloniti na nekatere pozitivne zakone.</p>
               <p>Tako, da ta nevarnost absolutno ne obstaja in zato tudi naš predlog v ničemer ni
                  nerealen . Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Anderliču. Prosim, izvolite.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Poslanci Liberalno demokratske stranke smo bili med tistimi, ki smo
                  podpisali zahtevo za pričetek postopka za spremembo ustavnega zakona in potem tudi
                  v postopku usklajevanja, ko je bil podan amandma, smo iskali neko skupno rešitev
                  za prebroditev te situacije.</p>
               <p>No, v dobri veri, da nam je to uspelo, smo ministru brez listnice Lojzetu Janku na
                  skupnem sestanku takrat naložili spisek oziroma, da naj oblikuje ta dodatni sklep,
                  ki je pred nami in na včerajšnjem sestanku je kazalo, da tudi s strani podpisnikov
                  tega amandmaja, da je večina poslanskih skupin za to in da bomo celo s konsenzom
                  lahko sprejeli ta postopek za spremembo ustavnega zakona.</p>
               <p>Ne glede na to, tudi, če pogledamo ta dodatni sklep in to, na kar se nanaša
                  amandma, da naj se zakonodaja s področja državne uprave, lokalne samouprave in
                  javnih financ sprejeme do 31.12.1994, s tem dodatnim sklepom in z amandmajem v 2.
                  točki pod drugo alineo ne preprečuje, da Državni zbor tega, kar ima že v proceduri
                  in kar bo lahko po dinamiki dela opravil do 31.12.1993, da tega ne opravi. Ta
                  amandma oziroma to določilo tega ne vsebuje, pač pa vsebuje to, kar je osnovna
                  intenca celotnega postopka, da se, če to ne bo sprejeto, ne more sprožati sporov
                  pred Ustavnim sodiščem. In seveda to, ali je v ozadju problem podaljšanja
                  mandatov, ali je vprašanje možnosti volitev v nove občine itn., to se bo pokazalo
                  šele takrat, ko bomo prišli skozi celotno materijo in videli, ali imamo podlago za
                  to, da se razpišejo volitve ali ne, in to volitve v sedanje občine ali pa v nove
                  občine.</p>
               <p>Tako, da v imenu poslanske skupne vendarle apeliram na to, da se poskušamo
                  poglobiti v predlog amandmaja, ki smo ga na treh sestankih predstavnikov
                  poslanskih skupin vendarle oblikovali ob pomoči ministra Janka in ki ni v tako
                  globokem nasprotju s tem, kar je sedaj predlagala skupina 22. poslancev in</p>
               <p>kar je utemeljeval gospod Bučar. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Anderlič. Besedo dajem gospodu Dimitriju Ruplu. Prosim.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani predsedujoči, spoštovani kolegice in kolegi! Povedal bom, kako jaz
                  razumem novi amandma oziroma, kako razumem njegovo razmerje do prvotnega predloga
                  za začetek postopka za spremembo ustavnega zakona. Sem namreč podpisnik obeh
                  predlogov, obeh tekstov. Mi smo prvotno seveda sprejeli, zaradi okoliščin, ki so
                  vsem znane, idejo, da je treba nekaj zakonov odložiti na kasnejši čas, ker jih ni
                  mogoče sprejeti v tako kratkem času kot smo prvotno mislili. Torej, odločili smo
                  se za to, da en vagon zakonov postavimo na drugi tir, ki pelje na postajo december
                  1994 namesto, da bi ga imeli na prvem peronu.</p>
               <p>Bojim se, da morebiti nekaterim ni jasno, kako resna je stvar, o kateri zdaj
                  razpravljamo. Zdi se namreč, da obstajajo interesi med nekaterimi kolegi v
                  nekaterih strankah, da bi temu vagonu zakonov, ki so res odložljivi, ki jih je
                  mogoče odložiti za kasnejši čas, ki jih ni mogoče letos sprejeti, da bi temu
                  vagonu priklopili še nekatere zakone, ki pa bi jih radi iz političnih in ne iz
                  tehničnih razlogov odložili na kasnejši čas.</p>
               <p>Eden od takih zakonov je zakon o lokalni samoupravi, ki je že v postopku in ki je
                  bil zdajle, kot razumem, s sklepom kolegija odložen. S tem ko se zakon o lokalni
                  samoupravi odlaga, se spravlja v nevarnost to, kar smo si na nek način vsi želeli,
                  jaz upam, da pride do lokalnih volitev v ustavno predvidenem roku oziroma roku, ki
                  smo z njim vsi tako rekoč računali. Tu gre za politično stvar. In kot podpisnik
                  prvotnega predloga na nek način ne morem sprejeti tega, da bi se vagonu, o katerem
                  sem govoril, pridružili oziroma priklopili še zakoni, ki so tukaj navedeni, se
                  pravi zakoni oziroma predpisi s področja državne samouprave, lokalne samouprave in
                  javnih financ. To se mi zdi zelo pomembno razložiti oziroma želim razložiti svoje
                  stališče zaradi katerega ne morem sprejeti tega, da bi skupaj z zakoni, ki sicer
                  zaslužijo daljši rok, odpravili za kasnejši čas tako pomembne zakone, ki urejajo osnove našega političnega sistema. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Ruplu. Prosim, gospod Potrč. Izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa! Ker smo začeli razlagati kako razumemo stvari, bi tudi jaz svoj pogled
                  rad povedal. Na sestanku predsednika Državnega zbora oziroma njegovega kolegija
                  sem storil dvoje. Prvič sem opozoril, da se zavedam zelo dobro, da gre za
                  politično stvar in sem menil, če je kakršnokoli vztrajanje, da je treba ob
                  različnih pogledih, ki so, to je točno, kar je rekel gospod Rupel, na način
                  reševanja teh vprašanj zagotoviti, da o tem odloča Državni zbor na tej seji 23.
                  novembra, da jaz to takoj sprejmem. Vendar mislim, da bi bila potrebna predhodna
                  politična razprava, da bi na določen način skupaj našli sprejemljive rešitve. Bil
                  sem pa hkrati med tistimi, ki so menili, da pogoji za to, da bi se sprejemljive
                  rešitve za celoto, ki je potrebna, da bi lahko uredili in izvedli lokalno
                  samoupravo, niso izpolnjeni. In, ker niso izpolnjeni, nima smisla forsirati dela.
                  Če drugega dela, ki zagotavlja celoto, ne bo izpolnjeno, smo pa mi tukaj, ne jaz.
                  Mi smo sprejemali sklepe, kaj vse je tisto kar naj bi bila celota.</p>
               <p>Zdaj pa glede mojega razumevanja posledic takšne odločitve. Dobronamernost
                  predloga 22 poslancev, da bi forsirali sprejem zakonodaje, ki je vezana na lokalno
                  samoupravo, spoštujem in razumem ne glede na to, da bomo o načinu rešitev glede
                  posameznih stvari različno mislili. Samo moje prepričanje je, da tudi če sprejmemo
                  to odločitev, pritisnemo ali opozorimo Državni zbor, da mora prioritetno
                  obravnavati te zakone. Ali jih bo sprejel ali ne, to seveda ta odločitev še ne
                  pomeni. Če jih ne bo</p>
               <p>sprejel, pa tudi ta odločitev, ki bo tukaj sprejeta za mene z 31.12.1994 ne
                  pomeni, da bomo lahko izvedli nov sistem lokalne samouprave. Mi bomo samo
                  ugotovili, da je vrsta predpisov, ki jih danes imamo, v nasprotju z ustavo; to je
                  točno in jih ne bo mogoče uporabljati. Nedvomno so v nasprotju z ustavo, vendar
                  neposredno niti volitev niti konstituiranja občin niti vseh vprašanj, ki so
                  povezana z njihovo organizacijo in financiranjem volitev, ne bomo mogli izvesti,
                  dokler ne bo teh zakonov. Ker za to, da bi to lahko izvedli, ni dovolj, da ne
                  veljajo stari predpisi ampak za nekatere stvari res potrebujemo nove. Ta odločitev
                  nam sama po sebi ne bo pomenila res ničesar.</p>
               <p>Sem za to, da se poskušamo pogovoriti, kako še prioriteto iz tistih šestih ali
                  sedmih sklopov urediti na način, da damo tej stvari prvo prioriteto pod pogojem
                  pripravljenosti za nek strpnejši dialog in za poslušanje argumentov, kaj katera
                  rešitev ali kakšen predlog pomeni; ne pa, da se argumenti kogarkoli kvalificirajo
                  s političnimi kvalifikacijami in se jih ne upošteva. Čeprav seveda mnogokrat enake
                  argumente uporabljajo ne samo predsedniki občin ali izvršnih svetov, ki so tudi iz
                  teh ali drugih struktur ampak neposredno ljudje, ki se s problematiko ukvarjajo in
                  ki vedo, kaj bi pomenilo, če bi se v dveh ali treh mesecih nepripravljeno morala
                  narediti kompletna reorganizacija, ki dolgo časa ne bi mogla dati zadovoljivih
                  rezultatov.</p>
               <p>Jaz bi zato tudi prosil, da se oceni, ali so te moje ugotovitve, da nam dejstvo,
                  če mi do 31.12.1994 ne bomo uspeli teh predpisov, nič ne pomaga pri realizaciji
                  lokalne samouprave in da se tu raje koncentrirajmo, da najdemo neko skupno
                  rešitev. Da bi pa vsaj za vso drugo zakonodajo ugotovili, da je podaljšanje
                  ustavnega roka potrebno, ker sicer bo delitev poslancev na takšne ali druge
                  skupine, s takimi ali drugimi nosilci in števili podpisov, pomenilo lahko to, da
                  ne bomo sprejeli amandmaja in da ne bomo sprejeli tudi ne predloga za spremembo
                  ustavnega zakona; najbrž bo potem situacija mnogo slabša.</p>
               <p>In sprašujem, gospod Bučar, vas kot predlagatelja tega, ali ob dejstvu, da s samim
                  tem, vi, pa vzemite v narekovajih, ker ne najdem boljše besede, ne izsiliti, no,
                  ampak ne morete zagotoviti, da bi se lahko izpeljala. S tem amandmajem vi ne
                  morete zagotoviti, ker če zakona ne bo, se izpeljati ne da. Kakšen smisel ima
                  potem te stvari tako na nož forsirati zato, da bo rezultat minimalen, prišli bomo
                  pa v situacijo, ko po dveh mesecih kompletno vsa zakonodaja ne bo veljala in ko bo
                  tudi po vaših trditvah, iz razgovora z nekaterimi ustavnimi sodniki, pa nastopila
                  situacija, ko vsega ustavno sodišče ne bo moglo pokrivati.</p>
               <p>Zato predlagam le še enkrat v razmislek in mislim, da bi ob vsem času, ki smo ga
                  doslej temu namenili, kazalo še to preveriti in iskati neko rešitev, kjer bomo
                  dobili dvotretjinsko večino, ne pa da prihajamo s predlogi, ki je ne zagotavljajo
                  in to je takšen predlog. Ne zagotavljajo niti za to, kar je dano, bojim se, da
                  potem res ne tudi za osnovni predlog. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Bučar.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Hvala za besedo. Moram povedati, da sem tudi jaz dvakrat sodeloval na seji tega
                  odbora, ki je pripravljal to zakonsko spremembo. Moram reči naslednje, še enkrat
                  poudarjam, jaz sem tudi med podpisniki prvotnega predloga in, ko sem razmišljal,
                  kako je mogoče to stvar realizirati, sem prišel do zaključka, da pravzaprav, kar
                  bi bilo smotrno narediti, bi bilo izključno, da ta zbor sprejme nek prioritetni
                  seznam, kako bo zakone sprejemal in kaj je treba prioritetno narediti in da sploh
                  ne vežemo na rok. To je moje stališče.</p>
               <p>Da bi vendar le pokazal čim večjo možno mero dobre volje, sem kljub temu sprejel,
                  torej tudi s kolegi, ki so podpisali ta predlog, stališče, da gremo v podaljšanje
                  roka. Za ta področja pa menimo, da je vendarle urgentnost teh stvari, da jih
                  uredimo, tako nujna, da ne bi mogli tega odlagati, zlasti, ker gre na finančnem
                  področju predvsem za celo vrsto novitet, ki jih sedaj še nimamo in nam nič ne
                  pomaga, če rok podaljšamo. Poleg tega, nisem namenoma v svoji obrazložitvi navajal
                  nobenega političnega razloga, hotel sem biti resnično čimbolj stvaren in čimbolj,
                  če tako rečem, suho pragmatično pravniški. Gre preprosto</p>
               <p>za to, da se izognemo tej veliki ustavno-pravni neskladnosti, ki bi nastala, če bi
                  to področje, zlasti pravim za lokalno samoupravo, prelagali v nedogled in tega si
                  ne moremo privoščiti. To je vse, kar predlagam.</p>
               <p>Če smem izkoristiti to priložnost, gospod predsedujoči, da bi predlagal, da s tega
                  vidika mi najprej glasujemo o 2. točki, ker konec koncev je ta prejudicionalnega
                  pomena tudi za 1. točko; če 2. točke ne moremo v takšni obliki sprejeti, potem nam
                  tudi 1. točka pravzaprav ne pove oz. ne da nobenega rezultata. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Bučarju. Gospod Kocijančič, gospod Ribičič, gospod Školč.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! Z velikim zanimanjem poslušam
                  to razpravo in imam vtis, da smo tik pred tem, da se bomo sami <q>"zaštrikali"</q> v
                  vrečo. Moja predpostavka je, da so izjave iskrene in da resnično vsi želimo priti
                  iz hude pravne zagate, v katero nas bo deloma pripeljal potek časa, deloma lastna
                  neučinkovitost. Če bi sedanja ustava in ustavni zakon obveljala, potem bomo
                  praktično prišli v položaj, v katerem veliko zakonov ne bo sprejetih, hkrati ne
                  bodo skladni z ustavo in prav lahko se zgodi, da bomo institucijo ustavnega
                  sodišča, kot vrha pravosodnega sistema, popolnoma zabasali, še bolj kot naš
                  parlament. Po drugi strani je pristop, ki ga zagovarjajo kolegi iz Demokratske
                  stranke, tak, da na drug način pridemo do iste vrste problema. Skoraj si ne
                  predstavljam v sistemu zakonov, ki ne bi imeli vsaj v neki razsežnosti, najbrž pa
                  v pomembni razsežnosti, elemente urejanja odnosov na področju državne uprave,
                  lokalne samouprave ali na področju javnih financ. To so vendar tista področja, s
                  katerimi se večina zakonodaje neposredno ali posredno ukvarja. In pravzaprav bi
                  imel sprejem tega amandmaja v bistvu elemente anuliranja spremembe ustavnega
                  zakona samega po sebi.</p>
               <p>Sedaj smo pravzaprav v položaju, kjer lahko pride do glasovanja in bo zopet
                  glasovanje o tem, kdo bo koga, ne pa glasovanje o razreševanju problema. In za
                  mene je to tipičen problem, kjer bi bilo treba najti dovolj politične volje in
                  poguma, prekiniti razpravo in iti v neko <q>"rundo"</q> političnih usklajevanj, ob
                  predpostavki, da res vsi dobro hočemo, da res vsi želimo, da ne bi ustvarili
                  stanja totalnega pravnega nereda, se pravi kaosa, v katerem se bodo na ta ali
                  drugi način, v bistvu pa z izsiljevanjem, uveljavljale rešitve, ki bodo v
                  nasprotju z ustavnim sistemom. In da poiščemo konsenz, ki bi omogočil, da se
                  upravno-pravni okvir prilagodi, npr. produktivnosti tega parlamenta in da pri tem
                  ohranimo bistvo in intence obstoječe ustave. Verjemite mi, da preglasovanje ni
                  možno v tej, ne v drugi smeri. Tako kot ocenjujem, nihče v tem trenutku ne
                  razpolaga z dvotretjinsko večino, ne verjamem pa, da lahko katerakoli odgovorna
                  stranka ali posameznik v tem parlamentu glasuje zavestno za pravni nered.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Besedo ima gospod predsednik, mag. Herman Rigelnik. Prosim, izvolite.</p>
            </sp>
            <sp who="SDZ1:RigelnikHerman">
               <speaker>MAG. HERMAN RIGELNIK:</speaker>
               <p>Gospod predsedujoči, spoštovane kolegice, kolegi! Predlagam, da prekinemo to točko
                  dnevnega reda, da za jutri skličemo kolegij predsednika Državnega zbora in da se
                  poskušamo na nek način uskladiti oz. dogovoriti, kako in kaj naprej glede
                  spremembe ustavnega zakona, ker mislim, da je vsaka nadaljnja razprava
                  neproduktivna in ne koristi nikomur, najmanj pa nam, ki sedimo tukaj.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu predsedniku. Tak proceduralni sklep bi dal na glasovanje, da to
                  točko prekinemo in da za jutri zjutraj skličemo sestanek. Ugotovimo sklepčnost!
                     <stage xml:id="Redna-12-1993-10-26.stage250">(63 prisotnih.)</stage></p>
               <p>Kdo je za tak sklep? <stage xml:id="Redna-12-1993-10-26.stage251">(46 poslancev.)</stage> Je kdo proti? <stage xml:id="Redna-12-1993-10-26.stage252">(12
                     poslancev.)</stage></p>
               <p>Ugotavljam, da je sklep sprejet.</p>
               <p>S tem prekinjam to točko dnevnega reda.</p>
               <p>Prehajamo na <title>35. TOČKO DNEVNEGA REDA: PREDLOG ZAKONA O RTV
                     SLOVENIJE</title>.</p>
               <p>Od Odbora za notranjo politiko in pravosodje, kot matičnega delovnega odbora, smo
                  dobili novo stališče, sklep, ki ga bom prebral.</p>
               <p>"Odbor za notranjo politiko in pravosodje je po ponovni obravnavi predloga zakona
                  o RTV Slovenije, prva obravnava, ugotovil, da predlog zakona še ni ustrezen za
                  prvo obravnavo na seji Državnega zbora Republike Slovenije. Zato ob smiselni
                  uporabi 3. odstavka 64. člena poslovnika Državnega zbora, odbor predlaga, da se
                  predlog zakona umakne z dnevnega reda 12. seje Državnega zbora in se uvrsti na
                  naslednjo sejo. Glede na to odbor tudi umika predlog stališč in sklepov, ki so
                  razvidni iz poročila odbora z dne 16.9.93. Odbor pa bo v tem času v skladu s 143.
                  členom poslovnika Državnega zbora Republike Slovenije opravil javno predstavitev
                  mnenj.</p>
               <p>Po opravljeni javni predstavitvi mnenj bo odbor pripravil nov predlog stališč in
                  sklepov."</p>
               <p>Želi poročevalka odbora gospa Polonca Dobrajc besedo? <stage xml:id="Redna-12-1993-10-26.stage253">(Ne želi.)</stage>
                  Želi kdo od poslancev besedo? Prosim,gospod Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Poslanska skupina Liberalno demokratske stranke ne podpira predloga
                  Odbora za notranjo politiko in pravosodje, pa čeprav je mogoče na včerajšnji seji
                  odbora kazalo, da je naše stališče nasprotno.</p>
               <p>Seveda menimo tudi, da v tem primeru ni mogoče uporabiti 64. člena poslovnika,
                  kajti 64. člen poslovnika govori o sestavi dnevnega reda in sprejemanja dnevnega
                  reda, ne pa o nadaljevanju seje.</p>
               <p>Stališča odbora ne podpiramo, ker menimo, da je že skrajni čas, da se razprava o
                  zakonu prične in tudi naročila tega zbora so bila večkrat v tej smeri in tudi
                  pričakovanja, da se zakon čimprej sprejme, so kar velika.</p>
               <p>Več argumentov govori v prid začetku razprave in sprejemu zakona.</p>
               <p>Prvič, po sedanjem zakonu sestava sveta RTV Slovenija ni legitimna, vsaj v tistem
                  delu ne, v katerem so oziroma naj bi bili zastopani interesi parlamentarnih
                  skupin, kot je bilo to določeno ob imenovanju sveta RTV Slovenije. Sedaj je kar
                  nekaj predstavnikov v svetu RTV Slovenija, ki razen sebe, legitimno ne zastopajo
                  nikogar. Svet pa se srečuje tudi s problemi upravljanja. Naj omenim samo
                  imenovanje generalnega direktorja in tako dalje.</p>
               <p>Drugič, vprašanje negotovosti glede upravljanja in gospodarjenja z oddajniki in
                  zvezami. Pojavljajo se problemi glede strukture financiranja znotraj RTV
                  Slovenija. To vprašanje je pogojeno tudi z dejstvom, da še vedno ni jasno, ali
                  bodo oddajniki in zveze ostali v enotnem zavodu RTV Slovenije.</p>
               <p>Dejstvo je, da je potrebna odločitev, kako bo to vprašanje urejeno v bodoče, saj
                  so tudi ureditve v različnih državah različne. Približno ena polovica evropskih
                  nacionalnih RTV hiš ima lastne oddajnike, druga polovica pa ima oddajnike in zveze
                  v raznih telkomunikacijskih podjetjih in podobno.</p>
               <p>Ureditev tega vprašanja je pomembna tudi zaradi tega, ker se bo s tem razrešilo
                  tudi vprašanje pristopa k oddajnikom in zvezam drugim producentom, ki nimajo
                  javnega statusa in seveda tudi druga vprašanja se bodo na ta način najbrž
                  razrešila.</p>
               <p>Še več argumentov, ki govorijo v prid, zakaj je potrebno z zakonom o RTV urediti
                  nekatera vprašanja, ki so stvar tudi politične odločitve, kot, na primer sestava
                  Sveta, plačevanje naročnine in tako dalje.</p>
               <p>Seveda je tudi nekaj stvari, ki presegajo nacionalne meje in jih je treba temu
                  primerno urejati. V mislih imam evropsko konvencijo o čezmejni televiziji in
                  mednarodne standarde.</p>
               <p>Ne vem komu in zakaj je v interesu, da se stvari ne uredijo čimprej, saj se s
                  podaljševanjem agonije in vzdrževanjem nelegitimnega stanja dela samo škoda.</p>
               <p>Glede potrebe po širši javni razpravi, pa bi rad povedal, da je bila pred časom na
                  obisku v Sloveniji strokovna delegacija Evropske radiofuzne zveze na celodnevnem
                  strokovnem posvetu. Obstaja magnetogram, ki je bil posredovan tudi predsedniku
                  odbora za notranjo politiko in pravosodje, gospodu Puklu. V tem gradivu je precej
                  strokovnih argumentov, zato bi bilo primerno, da ga poslanci dobimo in se ga
                  seveda razdeli. Ne verjamem, da bo mogoče v kakršnikoli široki javni razgrnitvi,
                  in to seveda za prvo branje, ko je vendarle diskusija lahko dosti načelna, da
                  lahko zberemo boljše argumente.</p>
               <p>Zato v imenu poslanske skupine Liberalno demokratske stranke predlagam, da
                  stališča Odbora za notranjo politiko in pravosodje ne sprejmemo in da preprosto
                  pričnemo razpravo v tej prvi fazi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Anderliču. Jaz bi mu rad dal pojasnilo, da piše: ob smiselni
                  uporabi 3. odstavka 64. člena, hkrati pa da v 73. členu - bom prebral 73. člen:
                  <q>"Če Državni zbor o zadevi, ki jo obravnava, ni končal razprave ali če ni pogojev
                  za odločanje ali če Državni zbor o zadevi ne želi odločati na isti seji, se
                  razprava oziroma odločanje o zadevi preloži na eno izmed naslednjih sej. Ko so vse
                  točke dnevnega reda izčrpane, Državni zbor konča sejo."</q> Upam, da bomo to sejo
                  končali in upam tudi, da bomo o tem razpravljali. Glede tega, če bi matično
                  delovno telo o tem odločalo prej, to sploh ne bi šlo na dnevni red, ker o tem ne
                  odloča Državni zbor. Zato smo napisali to <q>"ob smiselni uporabi tretjega odstavka
                  64. člena"</q>. Prosim, gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Če prav razumem, sicer me pa popravite, v bistvu sedaj matični odbor predlaga, da
                  se ne razpravlja o zakonu o RTV. Ali je tako? <stage xml:id="Redna-12-1993-10-26.stage254">(Da.)</stage> Se pravi, da se
                  mora zbor o tem odločiti. Mi, Demokratska stranka, ne soglašamo s tem, da se o
                  zakonu ne bi razpravljalo. Mislimo sicer, da zakon ni ravno zgleden, da tako
                  rečem; imamo - in tudi sam osebno - veliko pripomb na zakon. Nekatere smo že
                  skušali skozi odbore, tako zainteresirane kot matičnega, uveljavljati. Tudi v
                  prejšnjih stališčih, ki jih sedaj matični odbor umika, je bilo nekaj stališč, ki
                  smo jih tudi mi zagovarjali, nekaj bi povedali še v razpravi - marsikaj
                  kritičnega, vendar mislimo, da preprosto res ni dobro odlagati tega zakona in
                  odlašati z urejanjem stvari na tem področju in da to najbrž nikomur ne koristi, še
                  najmanj RTV, če se to odlaga. Razlogi so seveda lahko za nekoga taki, kot jih je
                  povedal gospod Anderlič, lahko pa so tudi drugačni razlogi. Z nekaterimi njegovimi
                  se tudi mi strinjamo, Z nekaterimi pa lahko tudi ne, ampak predvsem mislimo, da je
                  čas, da se to področje, ki je tudi v prejšnjem sklicu Skupščine doživljalo podobno
                  usodo, kot naj bi jo sedaj, končno začne urejati in naj se zakon vendarle
                  obravnava. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo o tem sklepu odbora besedo? V kolikor ne, dajem sklep, ki
                  sem ga prebral, na glasovanje. <stage xml:id="Redna-12-1993-10-26.stage255">(Oglašanje iz dvorane - se ne
                     sliši.)</stage></p>
               <p>Želite, da še enkrat preberem sklep? Imate tudi poročilo z dne 26.10.1993, toda
                  zaradi večje razumljivosti bom slep še enkrat prebral.</p>
               <p>"Odbor za notranjo politiko in pravosodje je po ponovni obravnavi predloga zakona
                  o RTV Slovenija, prva obravnava, ugotovil, da predlog zakona še ni ustrezen za
                  prvo obravnavo na seji Državnega zbora Republike Slovenije. Zato ob smiselni
                  uporabi tretjega odstavka 64. člena poslovnika Državnega zbora odbor predlaga, da
                  se predlog zakona umakne z dnevnega reda 12. seje Državnega zbora in se uvrsti na
                  naslednjo sejo. Glede na to odbor tudi umika predlog stališč in sklepov, ki so
                  razvidni iz poročila odbora z dne 16.9.1993.</p>
               <p>Odbor pa bo v tem času, v skladu s 143. členom poslovnika Državnega zbora
                  Republike Slovenije, opravil javno predstavitev mnenj. Po opravljeni javni
                  predstavitvi mnenj bo odbor pripravil nov predlog stališč in sklepov." Ugotovimo
                  sklepčnost! <stage xml:id="Redna-12-1993-10-26.stage256">(70 prisotnih.)</stage></p>
               <p>Kdo je za? <stage xml:id="Redna-12-1993-10-26.stage257">(21 poslancev.)</stage> Je kdo proti? <stage xml:id="Redna-12-1993-10-26.stage258">(46
                     poslancev.)</stage></p>
               <p>Ugotavljam, da sklep ni sprejet.</p>
               <p>Opravili bomo razpravo in potem se bo ponovno sestal odbor, da bo pripravil
                  stališča, ker sedaj stališč nimamo.</p>
               <p>Želi besedo predstavnik Vlade? Prosim, gospod Mile Šetinc, izvolite.</p>
            </sp>
            <sp who="SDZ1:ŠetincMile">
               <speaker>MILE ŠETINC:</speaker>
               <p>Hvala za besedo. Spoštovani zbor! Čeprav je matično delovno telo, kot sem slišal,
                  umaknilo svoj predlog stališč in sklepov, bi vendarle v tej dodatni obrazložitvi
                  predlagatelja povedal naše stališče do treh temeljnih dilem, ki jih ta stališča
                  odpirajo in ki so več ali manj podobna tudi dilemam, ki sta jih odpirali ostali
                  delovni telesi, ki sta ta zakon obravnavali; mislim na Odbor za šolstvo, kulturo
                  in šport in na Komisijo za lokalne skupnosti.</p>
               <p>Prva zadeva sestavo Sveta RTV, druga, izterjavo naročnine in tretja vprašanje
                  domnevnega neravnovesja v RTV Koper in očitnega neravnovesja med narodnostnimi
                  programi za madžarsko in italijansko narodno skupnost.</p>
               <p>Glede prve dileme. Gre za najbolj delikatno politično občutljivo vprašanje sestave
                  organa upravljanja, toliko bolj pomembno zaradi tega, ker gre za znano pomembni
                  medij, ki je v vseh modernih državah v ospredju pozornosti tudi političnih strank.
                  Pri tistem delu Sveta RTV, ki ga je najtežje koncipirati - gre za predstavnike
                  javnosti oziroma uporabnikov oziroma civilne družbe, možno je več izrazov, zakon o
                  javnih zavodih uporablja <q>"uporabnike"</q> oz. govori o <q>"uporabnikih"</q>, pri tem delu smo
                  se odločili, da predlagamo, da bi ta del Sveta RTV Slovenija imenoval Državni
                  svet, preprosto zaradi tega, ker je po ustavi Državni svet zastopstvo nosilcev
                  socialnih, gospodarskih, poklicnih in lokalnih interesov in torej najbližje temu,
                  kar se običajno razume pod pojmom civilna družba.</p>
               <p>Vendar, glede na to, da je bilo čutiti v delovnih telesih precejšen odpor, ki je
                  seveda doživel tudi svojo posledico v takšnih stališčih in sklepih, kot so bili
                  predlagani v prvotni verziji, da Državni svet iz različnih razlogov ni primeren za
                  to funkcijo. Hkrati pa je matično delovno telo opozorilo na nevarnost pretirane
                  politizacije tega dela Sveta RTV, v kolikor bi sprejeli varianto, da ta del Sveta
                  imenuje Državni zbor, pa čeprav po nekih restriktivnih kriterijih ne smejo biti to
                  poslanci, svetniki, člani vodstva strank in podobno. Vendar bi verjetno prišlo,
                  kot se to dogaja običajno v parlamentih, tudi v našem do medstrankarskega dogovora
                  o določenem medstrankarskem razmerju ljudi, ki bi jih na tak način delegirali v
                  Svet RTV. In da bi namesto 7 delegatov strank potem dobili še 9 dodatnih - skratka
                  16, s čemer bi se zelo približali sedanjemu modelu, ki pa mislim, da tudi po vašem
                  večinskem mnenju ne ustreza temu, kar po navadi so v Evropi javne
                  radio-televizije. Skratka, čimbolj nevtralne in politično neodvisne od aktualne
                  oblasti.</p>
               <p>Zato pravim, v tem primeru, če Državni svet ni sprejemljiv in se sprejema oceno,
                  da je nevarna politizacija tega dela Sveta, če bi to vlogo prevzel Državni zbor,
                  bi vam predlagal v razmislek to možnost, da bi predlagatelju naložili, da do
                  drugega branja v zakon sam navede tiste civilno družbene subjekte, ki bi bili
                  upravičeni, da samostojno, brez posredovanja Državnega zbora, imenujejo svoje
                  predstavnike v Svet RTV. To je seveda delikatna naloga, ker je takih subjektov
                  lahko potencialno zelo veliko, vendar je izvedljiva, v kolikor bi sprejeli
                  stališče, naj bodo to tisti subjekti, ki so zaradi narave svoje dejavnosti še
                  posebej zainteresirani in upravičeni do vpliva na programsko politiko RTV
                  Slovenija. Mislim na razne izobraževalne in znanstvene institucije,
                  kulturno-umetniška združenja, interesna društva posameznih skupin gledalcev in
                  poslušalcev.</p>
               <p>Kot pravim, se to da narediti, še zlasti, če bo sprejeto to, kar predlagamo, da se
                  ob članih Sveta imenuje še namestnike, s čimer se ta krog subjektov razširi. In je
                  tudi mogoče sprejeti princip, da se pri drugem mandatu Sveta to zamenja. Skratka,
                  tisti subjekti, ki imajo namestnike, imajo potem v drugem mandatu člane, prejšnji
                  pa namestnike. Mislim, da bi bilo to vendarle bolje, kot pa da Državni zbor to
                  funkcijo še dodatno opravlja.</p>
               <p>Druga dilema zadeva izterjavo naročnine. Bilo je več trditev v različnih oblikah
                  razpravljanja o tem zakonu, da gre celo za orwellovsko poseganje v zasebnost naših
                  državljanov in državljank, se pravi, da gre za nedopusten poseg v varstvo osebnih
                  podatkov. Mi mislimo - in tako je tudi mnenje Urada za zakonodajo pri Vladi - da
                  je določilo, ki ga mi predlagamo glede izterjave naročnine, povsem v skladu z
                  zakonom o varstvu osebnih podatkov. Gre za evidenco, ki se vodi v skladu s tem
                  zakonom in je tudi zagotovljeno varstvo teh podatkov na enak način. In drugič
                  mislimo, če obstaja ta parafiskalna dajatev, neke vrste taksa na uporabo radijskih
                  in televizijskih sprejemnikov, potem naj ima tisti, ki je po zakonu upravičen, da
                  to izterja oz. pobira in iz tega financira svojo dejavnost - in to je RTV
                  Slovenija - tudi možnost, da na ustrezen način, z ustreznimi podatki to izterjavo
                  tudi izvede. Podobno, kot to velja za katerekoli druge, npr. davčne dajatve.
                  Takšno je bilo tudi mnenje ekspertov Evropske radiodifuzne zveze, ki se jim na
                  noben način ni zdelo sporno to, kar mi predlagamo.</p>
               <p>Velika večina evropskih držav pozna naročnino kot temeljni vir financiranja javnih
                  radio-televizij; le izjemoma kot obvezna skrb davkoplačevalcev npr. pri plačevanju
                  elektrike. In po podatkih, ki so sicer iz leta 1986, vendar se verjetno v tem času
                  situacija ni bistveno spremenila, je 12 evropskih držav poznalo tak način
                  izterjave naročnine, kot ga predlagamo. Vse druge pa imajo seveda podobne
                  probleme, kot jih ima sedaj RTV Slovenija. Če vas samo spomnim na to, da prav v
                  zadnjih dnevih s precej obsežno in drago propagandno kampanjo poskuša izterjati
                  naročnina od tistih, ki so jo po zakonu dolžni plačevati, na tak način, da jih k
                  plačevanju oziroma k izpolnjevanju svoje zakonske dolžnosti vabi z nagradnimi
                  igrami, z žrebanji in nagradami, ki jih obetajo, da bi storili to, kar so po
                  zakonu dolžni storiti.</p>
               <p>Tretja zadeva govori o domnevnem neravnovesju v RTV Koper in o neravnovesju med
                  narodnostnimi programi madžarskim in italijanskim. Glede neravnovesja med obema
                  televizijskima narodnostima programoma - pri radijskih takšnega neravnovesja ni
                  zaslediti - gre za povsem očitno in nesporno empirično preverljivo neravnovesje.
                  Italijanski televizijski narodnostni program je relativno obsežen, medtem ko je
                  madžarski šele v zametku, to pomeni pol ure na dva tedna. Obstaja pa zagotovilo
                  vodstva RTV SLovenije, da bo storila vse v okviru danih možnosti, da poveča obseg
                  madžarskega narodnostnega programa. Razumljive so tudi zahteve madžarske
                  skupnosti, da se količina tega programa poveča in mislimo, da je seveda to
                  absolutno nujno zagotoviti. Vprašanje je, na kakšen način se to vnese v zakon in,
                  ali je potrebno to vnašati v zakon ali je to bolje prepustiti politiki Sveta RTV
                  Slovenije? Je pa možno to vendarle dati na nek ustrezen način v drugi obravnavi
                  pri uvodnih določilih, ki definira nacionalne programe, vendar ob dodatku, da pa
                  se obseg obstoječih narodnostnih programov nikakor ne bi krčil. Namreč, da bi se
                  izognili nevarnosti, da bi se začela neka konkurenca oziroma tekma med obema
                  narodnostnima programoma, da bi prvega povečevali na račun zmanjševanja drugega,
                  proti čemur so odločno tudi, če prav razumem, predstavniki madžarske narodne
                  skupnosti.</p>
               <p>Povsem druga stvar pa je domnevno neravnovesje v RTV Koper. Mišljeno je seveda
                  domnevno neravnovesje med regionalnim programom v slovenščini in italijanskim
                  narodnostnim programom. Mislim, da gre pri tem stališču, tukaj vidim neravnovesje
                  do - da gre za določeno nerazumevanje. Mislim, da gre za iskanje neravnovesja med
                  neprimerljivimi količinami. RTV Slovenije ne samo, da zakon, kakršen je predložen,
                  te sedanje ureditve ne prepoveduje, da ne sme razvijati regionalnih komponent
                  nacionalnih programov; ravno obratno, celo zavezuje v uvodnih določilih, ki
                  govorijo o nacionalnih programih, kjer je govor tudi o regionalni komponenti je
                  RTV Slovenija dolžna imeti ne samo regionalne programe, ki so hkrati tudi del
                  nacionalnih programov v Kopru in v Mariboru, vendar tudi drugod po Sloveniji.</p>
               <p>Ne vidimo nobene posebne potrebe, da se nek regionalni program primerja z
                  narodnostnim programom. Gre za fizično in vsebinsko neprimerljive količine, gre za
                  povsem različne skupine potencialnih gledalcev oziroma poslušalcev. Gre tudi za
                  vsebinsko veliko razliko. Pri tem gre za regionalno komponento nacionalnega
                  radiodifuznega sistema, pri drugem gre za realizacijo ustavnih pravic obeh
                  narodnih skupnosti. To dvoje preprosto ni primerljivo. Skratka, ni mogoče reči,
                  kaj pa je potem ravnovesje, s katerim bi bil, recimo, Državni zbor zadovoljen. Ali
                  to pomeni, da je regionalni program v Kopru v slovenščini po količini izenačen z
                  italijanskim programom? Ali to pomeni, da je nekoliko večji in koliko večji, ali
                  kaj podobnega? Tukaj skratka, merila preprosto ni in ga tudi ne more biti. Še
                  zlasti pa ne bi bilo sprejemljivo, če bi regionalni program povečevali na račun
                  zmanjševanja obstoječega narodnostnega programa, ker bi to predstavniško telo,
                  npr. italijanske manjšine upravičeno razumelo kot slabšanje svojega položaja in
                  kot poseg v pridobljene pravice, kar bi bilo verjetno tudi protiustavno.</p>
               <p>Poleg tega, če že govorimo o tej sporni primerjavi, se je treba seveda tudi
                  vprašati kaj pravzaprav primerjamo? Ali primerjamo obseg lastne produkcije? Če
                  primerjamo obseg lastne produkcije v regionalnem programu in v italijanskem
                  programu TV Koper, ugotovimo, da takega očitnega neravnovesja ni. Drugo pa je, če
                  seveda primerjamo program v italijanskem oziroma slovenskem jeziku. V tem primeru
                  je seveda odločno tehtnica na strani italijanskega programa, vendar ta večinoma
                  sestoji iz zastonj ali poceni pridobljenih oddaj in filmov iz Italije in je torej
                  orientacija na to, ali se programe TV Koper zapre v regijo, omeji na ta del
                  Slovenijo oziroma še del zamejstva, kjer živi slovenska manjšina? Ali se ohrani to
                  zgodovinsko dolgo tradicijo poskusa prodora na italijansko tržišče, ker je to bilo
                  in je še lahko pomemben vir komercialnih prihodkov celotnega sistema RTV
                  Slovenija, seveda v okviru generalne omejitve, ki ga zakon v skladu z zahtevami
                  Evropske radiodifuzne zveze nalaga glede omejevanja deleža programskega časa, ki
                  se v nacionalnih programih namenja za ekonomsko propagando?</p>
               <p>Toliko za uvod. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Šetincu.</p>
               <p>Predlog zakona sta obravnavala Odbor za notranjo politiko in pravosodje kot
                  matično delovno telo in Komisija za narodni skupnosti. Prosim poročevalca, da
                  predstavita mnenje. Mislim, da je poročevalka gospa Polonca Dobrajc in od narodnih
                  skupnosti gospa Maria Pozsonec. Želite gospa Pozsončeva besedo? Izvolite.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa za besedo. Spoštovani! Komisija za mednarodne skupnosti je obravnavala
                  predlog zakona, oblikovali in sprejeli smo naslednja stališča.</p>
               <p>V zakon naj se ustrezno vnese, da se bo obseg narodnostnih programov ohranil. V
                  primeru madžarske narodne skupnosti pa se naj obseg programa poveča. Mislim, da je
                  to razumljivo. Zakaj? Predvidi naj se funkcija programskih direktorjev
                  narodnostnih RTV programov, nadalje predvidi, da se narodnostni program lahko odda
                  na način in po postopku predpisanem za oddajo del, ki se financirajo iz
                  republiškega proračuna, samo s soglasjem narodne skupnosti. Predvidi naj se
                  povezovanje narodnih skupnosti na področju javnega obveščanja z matičnim narodom.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Pozsoneceva. Želi predstavnik Sekretariata za zakonodajo in
                  pravne zadeve besedo? <stage xml:id="Redna-12-1993-10-26.stage259">(Ne želi.)</stage> Besedo dajem predstavnikom
                  poslanskih skupin. Najprej se je k besedi javila gospa Irena Oman, Samostojna
                  poslanska skupina. Prosim, izvolite.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Hvala lepa. Spoštovani! Samostojna poslanska skupina bi želela opozoriti na
                  nekatere zakonske rešitve, ki po našem mnenju niso dovolj dodelane. Najprej pri 1.
                  členu. Tu ni razvidno, da obstajata poleg osrednje hiše v Ljubljani še dva
                  regionalna studia v Mariboru in Kopru, ki oddajata program, kateri je v skladu z
                  interesi regij. Samostojna poslanska skupina meni, naj bi v okviru regionalnih
                  studijev imeli manjšinsko redakcijo, ki bi oblikovala radijski oziroma
                  televizijski program za potrebe italijanske oziroma madžarske narodne skupnosti.
                  Interesi narodne skupnosti so zajeti v statutu RTV Slovenija, kjer v 32. členu v
                  1. in 2. točki dajeta skupnosti pravico soglasja k letni programski shemi oziroma
                  shemi njihovega dela programa in pravico dajanja soglasja k imenovanju odgovornega
                  urednika in urednikov narodnostnega programa, s čimer je po našem mnenju
                  zagotovljena samostojnost narodnostnemu radijskemu in televizijskemu programu za
                  obe manjšini.</p>
               <p>Tako predlagamo, da naj se drugi odstavek 3. člena spremeni, tako da poudari, da
                  RTV ustvarja in izvaja dva nacionalna televizijska programa in tri nacionalne
                  radijske programe, vključno z regionalnima radijskima oziroma televizijskima
                  postajama v Kopru in Mariboru ter po en nacionalni radijski oziroma televizijski
                  program za italijansko in madžarsko narodno skupnost.</p>
               <p>Izrecno bi želeli poudariti, da naj se v okvirih 4. člena definira besedilo, ki bo
                  poudarilo, da je na regionalnih postajah v Mariboru oziroma Kopru razmerje med
                  nacionalnima programoma v madžarskem oziroma italijanskem jeziku enako
                  nacionalnemu programu v slovenskem jeziku. Zaradi enakopravnosti obeh narodnostnih
                  skupnosti je potrebno v radijskem in televizijskem programu dati enak status obema
                  narodnostnima skupnostima. Z enakopravnostjo, ki jo daje večinski narod
                  italijanski oziroma madžarski narodni skupnosti, želimo poudariti, da jima v
                  okviru televizijskega in radijskega programa damo takšen status kot ga sebi
                  priznavamo Slovenci. Vendar pa, kar se tiče italijanskega dela programa na Radiu
                  in Televiziji Koper bi bilo prav, da bi bil slovenski program po obsegu ur enak
                  italijanskemu, ne pa, da je italijanskega bistveno več oziroma, da bi v okviru
                  Televizije Koper dosegli vsaj nekaj ur več programa za Slovence v Italiji. Kolikor
                  je nam znano, je bila Televizija Koper ustanovljena predvsem za radijsko
                  pokrivanje slovenske manjšine v Italiji.</p>
               <p>Nacionalna javna televizija mora storiti vse, da se program tudi za madžarsko
                  manjšino poveča in se sčasoma izenači z obsegom ur programa za italijansko
                  manjšino. Sedanjih podedovanih 11 ur programa dnevno, italijanskega seveda, ni
                  mogoče primerjati z eno samo polurno oddajo na 14 dni, ki jo ima madžarska narodna
                  skupnost.</p>
               <p>Še na 14. člen bi želela opozoriti. Ne strinjamo se z rešitvijo, ki je zajeta v
                  14. členu. Ta predvideva, da bi člane Sveta RTV imenoval Državni svet. Takšno
                  mnenje predlagatelja po mnenju samostojne poslanske skupine nima niti podlage v
                  97. členu ustave, ki govori o pristojnostih Državnega sveta, kjer ni navedena
                  pravica za imenovanje članov Sveta RTV oziroma nadzornih odborov. Mnenje
                  predlagatelja, da Državni svet namesto Državnega zbora predlaga člane Sveta RTV
                  razumemo kot poskus, da se sčasoma Državni zbor degradira in se okrepi vloga
                  Državnega sveta. Tako bi seveda imel Državni svet večjo politično moč kot mu jo
                  daje ustava.</p>
               <p>Prav tako se tudi ne strinjamo z rešitvijo, ki je tudi zajeta v 14. členu. Ta
                  predvideva, da bi mandat članom Sveta RTV in njihovih namestnikov trajal 4 leta.
                  Članom, ki bi jih imenoval Državni zbor pa naj bi po predlagateljevi zamisli
                  prenehal mandat pred potekom 4-letnega obdobja, če pride do spremembe sestave
                  Državnega zbora. Mi seveda to rešitev zavračamo, ker menimo, da naj mandat traja 4
                  leta in naj tudi na tem področju velja enako načelo kot v drugih javnih službah.
                  Dala bi primer sodnikov ustavnega sodišča. Tudi teh ne menjamo takrat, ko se menja
                  Državni zbor. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Naslednji se je prijavil gospod Marijan Podobnik kot predstavnik
                  Slovenske ljudske stranke. Za njim je na vrsti gospod Ignac Polajnar.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Predstavil bom nekaj mnenj in pogledov poslanske skupine Slovenske
                  ljudske stranke na predlog zakona o RTV Slovenija.</p>
               <p>Najprej bi se vprašal, kaj je cilj ali globalni nacionalni interes, ko govorimo o
                  zakonu o zavodu RTV Slovenija.</p>
               <p>Po oceni Ljudske stranke mora zakon o RTV Slovenija dati odgovor na nekaj
                  temeljnih vprašanj. Verjetno je najzahtev-</p>
               <p>nejše vprašanje statusa zavoda v smislu odnosa oziroma vpliva aktualne politične
                  moči na oblikovanje Sveta zavoda in preko tega na volitve nosilcev
                  najodgovornejših funkcij zavoda RTV Slovenija.</p>
               <p>Kar se tiče tega vprašanja, je vsekakor osnovni predlog zakona težko sprejemljiv
                  ali ni sprejemljiv. Zato seveda podpiramo stališče matičnega delovnega telesa za
                  variantno rešitev glede volitev Sveta RTV Slovenija. Torej rešitev, da 9 članov in
                  njihovih namestnikov imenuje Državni zbor. V tem smislu tudi podpiram stališče, ki
                  ga je opredelila predstavnica samostojne poslanske skupine v zvezi s tem
                  vprašanjem.</p>
               <p>Tudi ta rešitev ni idealna, verjetno pa edina realna možna izboljšava, ki omogoča
                  vsaj višjo stopnjo demokratičnosti, če že neodvisnosti zavoda ni mogoče
                  zagotoviti.</p>
               <p>Drug problem, ki ga po naši oceni zakon ne rešuje, pač pa na nek način celo
                  povečuje, je vprašanje racionalnosti delovanja zavoda RTV Slovenija. Gledalec
                  televizije ali poslušalec radia občuti stopnjo racionalnosti seveda v prvi vrsti v
                  višini naročnine. Čeprav verjamem, da je bilo tudi v zadnjem obdobju narejeno
                  marsikaj, kar nekaj poskusov za racionalizacijo poslovanja, so tu verjetno še
                  velike rezerve. Uveljavitev sedanjega predloga pa bi pomenila podražitev
                  dejavnosti, predvsem zato, ker je predvidena izločitev oddajnikov in zvez.
                  Kompletna administracija bi seveda obremenila ostanek zavoda, torej Radio in
                  televizija Slovenija.</p>
               <p>Če bi se odločili za tako rešitev, torej izločitev oddajnikov in zvez, kar
                  predlaga osnutek zakona oziroma ta predlog, bi z vidika racionalnosti lahko to
                  opravičevali le, če bi iz ostanka naredili dva zavoda: radio in televizijo in vsak
                  od teh dveh bi si za svoje potrebe vzel tudi ustrezne administrativne moči. Ni pa
                  sprejemljivo, da bi preprosto in drugače iz sedanjega predloga ne izhaja, da bi
                  kompletne skupne službe ostale, čeprav so bile le-te bile nameščene že tako v
                  prevelikem obsegu in so postavljene zato, da opravljajo delo za vse sedanje dele
                  zavoda RTV Slovenija, po tem predlogu pa bi se seveda iz zavoda izločil del
                  oddajniki in zveze, obremenitev z administracijo pa bi ostala v celoti v tem
                  zavodu.</p>
               <p>Zato smo dali tudi, osebno sem dal en predlog dodatnega sklepa k stališčem in
                  sklepom Odbora za notranjo politiko, da torej oddajniki in zveze ostanejo. Že prej
                  sem pa rekel, da je seveda tudi druga možnost, če bo šla razprava v smeri, da se
                  vendarle oddajniki in zveze izločijo. V tem primeru bi mi vsekakor želeli doseči,
                  da se zagotovi taka organizacija, ki ne bo avtomatsko pomenila podaljševanja,
                  prevzemanja obveznosti iz določenih administrativnih ter zaposlitev preštevilne
                  administracije, pač pa rešitev, ki bi pomenila toliko zaposlenih v administraciji,
                  kolikor bi jih po novem zakonu postavljeni zavod dejansko potreboval.</p>
               <p>Poleg vprašanja delovanja racionalnosti, gre še za številne druge razloge, zaradi
                  katerih je po naši oceni predlog zakona kot tak neprimeren in smo seveda tudi
                  podprli predlog, da se ga ustrezno izboljša tudi z dodatnim sodelovanjem ustreznih
                  strokovnjakov. Mislim, da bi bilo potrebno resno obravnavati tudi številne
                  predloge in stališča, ki jih je k predlogu zakona dal zavod RTV Slovenija.</p>
               <p>Moram pa povedati tudi vtis ob detajlni obravnavi tega zakona, ki se mu nekako ni
                  mogoče izogniti. Namreč, da zakon ni bil prioritetno pisan, zaradi reševanja
                  problemov zavoda RTV Slovenija, ali zaradi zadovoljevanja interesov gledalcev in
                  poslušalcev, pač pa predvsem zaradi potreb neke konkretne skupine ali stranke. Že
                  stališče Odbora za notranjo politiko precej stvari izboljšujejo, vendar veliko
                  zadev ostaja povsem nedorečenih. Ko sem rekel, da je vtis, da je zakon pisan
                  predvsem zaradi potreb ožje skupine ljudi, nam mora biti jasno, da pomeni
                  sprejetje novega zakona, pa če tudi je ta slab, in jaz se bojim, da če bomo
                  nadaljevali v tej smeri, da bo sprejet slab zakon, da ima za posledico seveda v
                  prvi fazi kompletne nove volitve in novo postavitev vodstva, kar je povsem
                  legitimni cilj in je prav, da si prizadevamo zanj, vendar pa ni prav, da bi zaradi
                  tega cilja sprejeli slab zakon, ki ga morda dolgo časa ne bo možno ustrezno
                  popraviti, če ne bo za to zadovoljivega interesa, zadovoljive večine v sedanjem
                  ali v nekem prihodnjem Državnem zboru.</p>
               <p>Podpiramo tudi stališča, ki jih je predstavnica samostojne poslanske skupine dala
                  v zvezi z vprašanjem reševanja problematike studia Koper in vprašanj italijanske
                  in madžarske manjšine. Mislim pa, da bo treba postaviti vprašanje, za katerega se
                  sicer vedno reče, da ni prava točka dnevnega reda in pravi zakon, ko pa pride
                  ustrezen zakon, pa ni pripravljenosti, da bi se o stvari resno razpravljalo.
                  Namreč, vprašanje, kdaj bo, na primer Italija zagotovila slovenski manjšini v
                  Italiji enake ali vsaj podobne pogoje, kot jih mi zagotavljamo z dosedanjim
                  zakonom in tudi z novim zakonom za konkretno italijansko manjšino v Sloveniji. Gre
                  za vprašanje pozitivne reprocitete. Če mi te zadeve ne bomo jasno postavili, potem
                  seveda bodo stvari ostale povsem nerazrešene in taka politika je preprosto težko
                  sprejemljiva. Upam, da se zavedamo, da naši ljudje v Italiji ne želijo, da se
                  kakorkoli poslabšajo razmere Italijanom v Sloveniji, ali madžarski manjšini. So pa
                  prizadeti, ker ni nobene resne aktivnosti, da bi kljub številčno močnejši skupini
                  in tako naprej, dobili vsaj podobne pogoje tudi na medijskem področju, kot jih
                  Slovenija zagotavlja konkretno italijanski manjšini v Sloveniji. Zato mislim, da
                  je prav, da bi tudi z ustreznim sklepom zadolžili Vlado, da na tem področju z
                  jasnejšo politiko pripelje do tega, da se bomo vsaj resno pogovarjali z
                  italijansko stranjo o izboljšanju pogojev za slovensko manjšino v Italiji.</p>
               <p>Za konec bi povedal samo še to, da je sicer možno s popravki, ki jih predlaga
                  matični odbor in z drugimi amandmaji oziroma predlogi, zakon tudi izboljšati, če
                  je seveda za to ustrezna politična volja. Bi pa rad, mislim, da trenutno, kot
                  edini član Sveta RTV Slovenija, ki je tudi hkrati poslanec v Državnem zboru rekel,
                  da je vsekakor naša dolžnost, da pripravimo tak zakon, ki bo tudi že sam po sebi
                  zagotavljal oziroma zahteval pozitivne spremembe tudi na področju racionalizacije
                  delovanja zavoda. Tu gre za veliko podjetje, marsikdo ne ve, ne pozna, da gre
                  tukaj za veliko podjetje in seveda tudi za veliko finančno obremenitev, ki se slej
                  ko prej potem pokaže v naročninah, ki so vedno problem, ki se je obravnaval in se
                  bo tudi v prihodnje na Svetu zavoda.</p>
               <p>Mislim, da bi bilo nujno poleg teh splošnih zadev, ki so nekatere v zakonu
                  omenjene, dati take usmeritve, ki bodo po eni strani zagotavljale kvalitetne
                  delovne pogoje aktivnim delavcem, aktivnim ustvarjalcem programa, po drugi strani
                  pa bodo omejevale delovanje, ki je neproduktivno, nepotrebno, pa ga je kljub temu
                  potrebno plačati, če se pač zadeve ustrezno zakonsko in seveda tudi s statutom
                  zavoda ne razrešijo.</p>
               <p>Na koncu bi rekel samo še to, da je naša ocena, da bi kazalo zakon obdelati
                  strokovno v širšem krogu. Ne želim biti krivičen do predlagatelja gospoda Šetinca.
                  Verjamem, da se je trudil, da bi pripravil zakon, ki bi bil primerljiv s podobnimi
                  evropskimi zakoni, vendarle je vtis, da so bili konkretni strankarsko politični
                  interesi vendarle toliko močni, da je nekatere stvari v tem zakonu prav iz tega
                  razloga težko zagovarjati. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Podobniku. Besedo ima gospod Nace Polajnar, kot predstavnik
                  Slovenskih krščanskih demokratov.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Spoštovane poslanke in poslanci! Mi smo pa prepričani, da je ta zakon
                  potreben, da tudi v osnovi, v bistvu kaže tisto pot, ki mislimo, da jo moramo
                  ubrati, da rešimo slovensko RTV. Zakaj to govorim? Gospod Podobnik je govoril, da
                  je verjetno edini član Sveta RTV.</p>
               <p>Moram povedati, da Slovenski krščanski demokrati, tedaj, ko smo sestavljali prvi
                  Svet RTV po demokratičnih volitvah, zavestno nismo kandidirali za Svet RTV, bom
                  rekel, ozko opredeljenih politikov, ker smo vedeli, da je to past, da to tudi ne
                  bo pripomoglo k temu, da bo Svet RTV deloval na način, kot smo si mi zamislili.
                  Tako mirno povem, da smo kandidirali ljudi, ki so bili nam blizu ali pa naši
                  člani. Nismo hoteli kandidirati takih, ki bi bili, recimo, v vrhu stranke ali
                  sploh v politiki. Prepričan sem, da bomo tudi v prihodnje ravnali podobno.</p>
               <p>Zakaj to govorim? To govorim zaradi tega, ker Svet RTV tak kot je sedaj, je v
                  nekem krču. V nekem krču pa ni samo Svet RTV, v krču je tudi sistem RTV. Mislim,
                  da drugo leto nima direktorja in to je pomemben podatek. Ima sicer direktorja
                  televizije, ima direktorja radia. Kot član nadzornega odbora RTV-ja lahko mirno
                  povem, če mora nadzorni odbor na sejah razpravljati kar naprej o direktorju
                  televizije, potem nisem popolnoma prepričan, da je tudi na televiziji z vodenjem
                  vse lepo in prav. Prepričan sem, da ni lepo in prav tudi zaradi tega, ker Svet RTV
                  ni očitno več v strukturi, kakršna je, sposoben stvari premakniti naprej.</p>
               <p>Zaradi tega smo sedaj v tem stanju, ko sedanji vršilec dolžnosti generalnega
                  direktorja skuša kolikor se da dobro opravljati svoje naloge in dolžnosti. Vsi pa
                  vedno na nek način še tavamo v temi, tudi nadzorni odbor RTV. Zakaj to govorim?
                  Prej je bilo rečeno, kako je treba racionalizirati poslovanje te hiše. S tem se
                  vsi strinjamo, ampak sprašujem, kdo je tisti, ki je zadolžen, da racionalizira?
                  Ali je to samo generalni direktor, se pravi direktor sistema RTV ali so k temu
                  poklicani tudi direktorji televizije, radia in tudi organizacijskih enot? In
                  kolikor sem do sedaj lahko spremljal to dogajanje, se prav na televiziji ni veliko
                  spremenilo, pa bi se tudi že na podlagi teh instrumentov, ki jih imamo sedaj,
                  lahko spremenilo, pa se vendarle ni. Samo vsi ugotavljajo, kako se nič ne
                  spremeni.</p>
               <p>Skladno s tem Krščanski demokrati mislimo, da je prav, da se iz tega sistema
                  izločijo <q>"Oddajniki in zveze"</q>. Preprosto zato, da bo računica čistejša, in
                  navsezadnje tudi zaradi tega, ker nastaja sedaj glavni spor zaradi tega, kdo je
                  tam večji požeruh, ali televizija, ali radio, ali sistem oddajnikov in zvez. In ta
                  spor se bo vlekel toliko časa, dokler te stvari ne bodo jasno razločne. Po našem
                  prepričanju je ta rešitev, ki je sedaj ponujena v zakonu, prava in jo bomo
                  podprli.</p>
               <p>Podprli bomo tudi to, kar sta dva poslanca že rekla, da je Državni zbor tisti, ki
                  predlaga glavnino članov Sveta RTV. Pri čemer smo močno za to, da tu niso poslanci
                  ali funkcionarji strank. To omenjam še enkrat zaradi tega, ker sem prepričan, da
                  je strankarska barva lahko tudi v Svetu RTV, ni pa prav, da so tam tisti, ki sicer
                  krojijo dnevno politiko, ampak naj bodo tam ljudje, ki imajo še kakšne druge
                  poglede in razglede in bodo lahko veliko bolj neobremenjeno delovali v tem
                  Svetu.</p>
               <p>V zakonu so predvideni tudi programski sveti. Postavljamo vprašanje, ali so ti
                  programski sveti še nujni ali ne bi bilo bolj prav zaostriti odgovornosti tako
                  direktorjev, zlasti pa odgovornih urednikov, in naj ti odgovarjajo pred Svetom RTV
                  za oblikovani program in za vsebine teh programov?</p>
               <p>Ko se govori o nacionalnih programih je prav, da se odpira možnost tudi tistim, ki
                  niso direktno zavezani temu nacionalnemu programu, se pravi institucijam in
                  ustanovam, ki se lahko najamejo za oblikovanje nacionalnega programa. Imamo pa
                  tudi to misel, da bi bilo prav natančneje opredeliti, kateri regionalni studiji,
                  če govorimo sedaj o televiziji, bi na nek način, v določenih primerih lahko bili
                  obravnavani tudi kot nacionalni, recimo, programi teh studijev. In verjetno bi
                  morali potem tudi natančneje določiti, kateri regionalni studiji so to, ki imajo
                  program, za katerega se šteje, da je nacionalnega pomena. Vse to je potrebno
                  določiti zato, da bomo vedeli, kako potem te nacionalne programe, - kolikor jih
                  pač že bo, tudi financiramo.</p>
               <p>Naše vprašanje pa je tudi naslednje. Ali potrebujemo, npr. tri nacionalne radijske
                  programe, ali potrebujemo kakšnega manj? In tudi vprašanje, ki je bilo tu že
                  izpostavljeno, vprašanje programov narodnih skupnosti. Tudi tu zagotovo sedaj
                  velja, da je madžarska narodna skupnost zapostavljena in mi smo tudi prepričani,
                  da je treba to stvar urediti, tako da tu ne bo prihajalo do nepotrebnih zamer.</p>
               <p>Še enkrat pravim, mislim, da je potrebno zakon čimprej sprejeti, tudi zaradi tega,
                  da se stvari v sistemu RTV premaknejo.</p>
               <p>Še nekaj sem pozabil povedati, pa vendarle. So nekatera določila, ki nas motijo in
                  upamo, da jih potem v drugem branju ne bo več. To so določila, ki se nanašajo na
                  prijavljanje in odjavljanje sprejemnikov. Mislimo, da je vse to nepotrebno, zlasti
                  zaradi tega, ker imajo danes ljudje veliko več sprejemnikov kot samo enega, tudi
                  televizijskih imajo več. In vsa administracija, ki naj bi jo človek delal, tako
                  kot je sedaj nakazana, bi pomenila zgolj to, da bi ljudje morali nujno kršiti vse
                  te predpise, ker preprosto ne bi mogli slediti temu. Tako, da predlagamo
                  preprostejšo rešitev, da nimamo radijske in televizijske naročnine, da se to ureja
                  kako drugače. Toda, ker se vse to še nekaj časa ne bo zgodilo, da v zakonu
                  vendarle tako uredimo, da ne bo potrebna ta birokracija, ko kupujemo radijski ali
                  televizijski aparat, ki je v nekem smislu že napol potrošno blago, ne pa dobrina
                  trajnega pomena. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Polajnarju. Kot predstavnik Slovenske nacionalne stranke ima
                  besedo gospod Jelinčič. Za njim ima besedo gospod Jagodnik.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Vendarle smo dočakali ta dolgo pričakovani osnutek zakona o RTV
                  Slovenije. Mislim pa, da ta zakon ne odloča o tistih bistvenih stvareh, ki bi jih
                  moral določiti. To je predvsem, kaj je nacionalni program nekega radia in neke
                  televizije. Predvsem v nacionalnem programu je lahko prostor zgolj za tiste
                  zadeve, ki se tičejo, neodvisno od političnih usmeritev, vsega slovenskega naroda.
                  To pomeni popolnoma neodvisne informacije, neobarvane od katerekoli strani. Po
                  drugi strani pa kultura. To sta edini dve stvari, ki lahko sodita v strogi okvir
                  nacionalnega programa, vse drugo je lahko zgolj komercialni program, ki se ga pa
                  financira lahko tudi iz državnih sredstev.</p>
               <p>Mislim, da razni avtorski pristopi novinarjev pri političnih informacijah nimajo
                  prostora v nacionalnem programu. To so ugotovile že vse evropske radiodifuzijske
                  hiše, razen slovenske. Mislim, da tudi okrog dva tisoč ljudi, ki je sedaj
                  zaposlenih na RTV Sloveniji, ni potrebnih za suportiranje nacionalnega programa.
                  Konec koncev, če se pobira naročnina, zakaj se potem pobira tudi denar za
                  ekonomsko propagando. Ekonomska propaganda je tisti segment, ki mora postavljati
                  in mora finančno zagotoviti dovolj sredstev za delovanje radijskih in
                  televizijskih hiš. Na ta način so že ustanovljene privatne radijske in
                  televizijske hiše po Sloveniji, ki jih niti ni tako malo. Te družbe oziroma
                  družbice s 100-krat in večkrat manjšim osebjem dosegajo bistveno boljše rezultate,
                  kajti preživljajo se samo s tem, kar dobijo od propagande, nikakor pa ne s tistim,
                  kar prinaša naročnina.</p>
               <p>Vemo kakšna je naročnina, vemo, v kaj se sedaj spušča radiotelevizija. Celo
                  poznamo primere, ko se govori oziroma, ko inkasanti govorijo oziroma celo pišejo v
                  svojih obvestilih, da če nekdo ne namerava plačati ali pa ne plača naročnine, ni
                  važno, zaradi kakšnega razloga, da imajo pravico v vdreti v stanovanje, poklicati
                  policijo tudi, če ni nikogar doma, vdreti in odnesti tisto, kar je dovolj vredno,
                  da se poravna naročnina.</p>
               <p>Mislim, da v tak segment nacionalne televizije nikakor ne moremo iti. Tak segment
                  je pravzaprav že poznan. Gospod Orwell ga je v svojem romanu 1984 krasno opisal.
                  Jaz mislim, da večina nas ni za takšno nacionalno televizijo.</p>
               <p>V tej tako imenovani nacionalni televiziji je potem zelo vprašljiv tudi Svet RTV.
                  Kaj naj bi določal Svet RTV, če naj bi bila to nacionalna, neodvisna televizijska
                  hiša? Ali bi določal in usmerjal, kaj je slovenska kulturna dediščina in kaj ni?
                  Ali bi morda neodvisne politične informacije spremenil v odvisne in bi glede na
                  trenutno politično razpoloženje dovoljeval objavo ali pa prepovedoval objavo?</p>
               <p>Tukaj v osnutku zakona o RTV-ju je cela kopica nedorečenosti in, bi rekel, tudi
                  nesmislov. Konec koncev imam občutek, da je ta zakon napisan samo zato, da je
                  napisan, čeprav se popolnoma strinjam, da je zelo potreben in da smo v bistvu
                  začeli o njem razpravljati 5 minut pred 12. uro. Morda celo že kaj manj.</p>
               <p>V zakonu so tudi, recimo v 5. členu, nekatere opredelitve, ki so zgolj tehničnega
                  pomena. 90% slišnosti ni nič drugega, kot tehnični kriterij, ki nima z realnostjo
                  in poslušanostjo pravzaprav nobene zveze. Konec koncev, radio difuzijske hiše po
                  vsej Sloveniji, te male, pokrivajo dosti več kot 90%. Vendar te niso nacionalna
                  radijska hiša.</p>
               <p>Potem, kar se tiče naročnin, ki jih pobirajo televizijske hiše. Ta sredstva so
                  velika in vendarle ni notri nič precizno določeno kam in za katere namene naj bi
                  se ta sredstva uporabljalo in za kakšno financiranje naj bi v tem primeru šlo.</p>
               <p>Še ena stvar je, ki je zelo pomembna. V zakonu pravzaprav ni omenjenega skoraj
                  ničesar o naših radijskih postajah, ki pokrivajo zamejstvo. Govori se veliko o
                  radijskih postajah za madžarsko in pa italijansko manjšino v Sloveniji. Lahko
                  rečem, da imajo te pokrito svoje slušno področje dosti bolj, kot pa katerakoli
                  slovenska govorna oddaja, o slovenskem pa nekako kar tiho, sramežljivo molčimo. In
                  vendar vemo, da radgonski kot, recimo, in pa porabski Slovenci še sedaj zelo redko
                  lahko poslušajo slovensko besedo na svojem področju. Da sploh ne bi govoril o tem,
                  da na tem področju ne gledajo slovenske slike.</p>
               <p>Nekaj podobnega je v bistvu z Italijani. Koprska televizija pokriva vso Istro in
                  del Kvarnerja z italijanskimi govornimi oddajami, ki so enakovredne Slovencem.
                  Vprašam pa se, koliko pokriva in katera oddaja oziroma oddajnik pokriva področje
                  slovenske manjšine v Italiji, enako se vprašam za slovensko manjšino v
                  Avstriji.</p>
               <p>Skratka, zakon kot tak, še enkrat bom rekel, je nujno potreben, vendar je potrebna
                  dodelava, potrebno je zelo precizno dodelati marsikaj. Tudi ta ločitev oddajnikov
                  in zvez, se mi zdi, da v nekaterih segmentih bolj kaže na možnost kontrole nad
                  oddajanjem in za možnost hitrega obrata tistega ključa, ki sprošča ali zavira
                  oddajanje posamezne oddaje in me v taki smeri nikakor ne prepriča.</p>
               <p>Mislim, da je pravilno, da smo začeli obravnavati ta zakon, vendar pa pričakujem,
                  ne samo mislim, da bo na ta zakon precej amandmajev. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jelinčiču. Besedo dajem gospodu Jagodniku kot predstavniku
                  Združene liste.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Spoštovani zbor!. Hvala za besedo. V primeru zakona o RTV sem prepričan, da smo
                  storili prav, da smo se danes lotili njegove obravnave in jo zaokrožamo pri prvem
                  branju. Gre predvsem za strokovni zakon. Ne gre za nek velik sistemski zakon, toda
                  zakon, ki bo urejal seveda zelo pomembno področje javnega obveščanja. Gre tudi za
                  kolektiv, ki ima preko 2000 zaposlenih, okoli 2200, če me spomin ne vara, ker sem
                  nekaj let preživel v tem zavodu in upam, da se bom kmalu zopet vrnil tja.</p>
               <p>Gre za zelo pomembna medija, za radio in televizijo, ki prihajata v naše domove z
                  več kot 700 tisoč registriranimi aparati, po vsej verjetnosti je tega še seveda
                  veliko več.</p>
               <p>Predvsem se pridružujem tistim, ki so pledirali, da bi zakonske rešitve morale
                  nakazovati racionalnost poslovanja tega celotnega sistema, kajti iz lastnih
                  izkušenj sem prepričan in potem, kar smo tudi danes slišali in pa, kar smo
                  načenjali ob razpravi o zakonu o RTV, so tu še velikanske rezerve.</p>
               <p>Področje radijskega in televizijskega signala je postalo interesantno tudi v
                  komercialnem smislu. Danes ni več kraja, zaselka, mesta, kjer ne bi prihajalo do
                  manjših ali večjih pobud o organizaciji in o možnosti izrabljanja signala. To je
                  dodatni razlog, da posvečamo temu področju tudi ustrezno zakonodajno skrb.</p>
               <p>Od teh splošnih k nekaterim konkretnim pripombam, ki se nanašajo na stališče in
                  sklepe, ki jih imamo po tem prvem branju.</p>
               <p>Po mnenju naše poslanske skupine, ko smo temeljito tehtali način sestave Sveta
                  RTV, bi lahko rekel to: Ne podpiramo variantnega dodatka k tako imenovani 4.
                  točki. Menimo, da naj se v okviru ponujene osnovne rešitve tega 14. člena in 4.
                  točke zakonodajalec ponovno potrudi in preuči možnost imenovanja Sveta za tistih 9
                  članov izmed predstavnikov javnih delavcev oziroma predstavnikov tako imenovane
                  civilne družbe.</p>
               <p>Naslednja zadeva je pobiranje naročnine. Tudi tu je po dolgotrajni debati, vsaj v
                  naši poslanski skupini, prevladalo prepričanje, ki ga ponujamo, da vendarle sklep
                  oziroma stališče odbora ni dobro in da bi se nagibali k tej vrsti naročnine, ki jo
                  ponuja svet v osnovni zakonski tekst. Namreč, pobiranje in registriranje
                  oddajnikov oziroma sprejemnikov, radijskih in televizijskih, ni seveda nikakršna
                  novost in jo lahko primerjamo z mnogimi drugimi početji, ki so v naši državi
                  seveda že ustaljene. Naj vas spomnim samo na registracije avtomobilov in podobne
                  zadeve.</p>
               <p>Dilema oddajnike in zveze, tudi tu je seveda odločitev naslonjena na neke
                  izkušnje, ki obstajajo. Ponujamo morda nekoliko specifično rešitev. Oddajniki in
                  zveze naj bi se ustanovile v okviru javnega zavoda, ki bi bil paralelni javni
                  zavod zavodu RTV Slovenije.</p>
               <p>Poglejte, ta zakon sprejemamo tudi zato, ker seveda ni usklajen z ustavo, ker smo
                  zadnje popravke zakona o RTV sprejemali leta 1990, če se ne motim. Tedaj ni bilo
                  te zakonske možnosti urejevanja javnih zavodov, sedaj pa ta možnost obstaja. V
                  amandmaju, ki ga ponujamo kot novo 6. točko, in tega imate na mizah, se v naši
                  poslanski skupini zavzemamo za neke vrste umestno rešitev med strogo izločitvijo
                  ali pa zadrževanjem znotraj sistema RTV oziroma področja oddajnikov in zvez.
                  Mimogrede bi rad, verjetno je prišlo do nesporazuma ali mojega slabega razumevanja
                  ali poslušanja razprave gospe Irene Omanove, ki je, ko je pledirala za
                  enakopravnostjo <gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jagodnik, smo se že večkrat dogovorili, da poslanske skupine predstavljajo
                  mnenje. Ni polemiziranje.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Ni polemiziranje, samo eno pojasnilo v enem stavku.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Če se striktno tega držimo, bi prosil, da ga potem kot poslanec podate.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Ne bi vam rad jemal časa, Samo očitno gospa Omanova ne ve ali pa ni seznanjena s
                  tem, da Radio Maribor ne oddaja programa v madžarščini in da je v okviru Radia
                  Maribor sicer program v nemščini, toda ta je izrazito komercialen RM in MM-zwei.
                  Ni pa to nobena polemika in se verjetno zato z gospo Omanovo ne bova prepirala.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Jagodniku. Kot predstavnik poslanske skupine Demokratov, gospod dr.
                  Dimitrij Rupel.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani predsedujoči, spoštovane kolegice in kolegi! Demokrati v bistvu
                  podpiramo večino stališč, ki sta jih oblikovala Odbor za notranjo politiko in
                  pravosodje oziroma Odbor za kulturo, šolstvo in šport. Danes, ko ste uvajali to
                  razpravo niste omenili tega, kar je kot zainteresirani Odbor za kulturo, šolstvo
                  in šport sklepal. Opozarjam na to, da je v bistvu Puklov odbor povzel v glavnem
                  tiste točke, ki jih je predlagal naš odbor.</p>
               <p>Kot dva temeljna problema seveda vidimo problem volitev članov Sveta in vprašanje
                  <gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Rupel, imam vprašanje. Ali govorite kot predsednik odbora ali v imenu
                  poslanske skupine, ker zdaj imamo samo debato o poslanskih skupinah? Mnenje
                  poslanske skupine predstavljate?</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Tako je.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Govorili ste o matičnem odboru, ki je zainteresiran odbor, zato prosim, da se
                  držite dnevnega reda.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Kje sem ga pa prekršil, prosim?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ko ste začeli govoriti o tem, kaj je Odbor za šolstvo.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Ali se odbora ne sme omenjati v tem parlamentu, ali kako? <stage xml:id="Redna-12-1993-10-26.stage260">(Smeh iz
                     klopi.)</stage></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Se ga lahko, ampak zato sem vam postavil vprašanje, če govorite v imenu poslanske
                  skupine ali kot predsednik odbora.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Gospod podpredsednik, niste me dobro poslušali. Rekel sem, da se naša poslanska
                  skupina strinja s stališči Odbora za šolstvo in šport, ki v uvodu ni bil omenjen
                  po krivici, gospod podpredsednik.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Se opravičujem, gospod Rupel.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Hvala lepa. Torej gre za dve zadevi, ki se mi zdita bistveni. Prva zadeva zadeva
                  sestavo Sveta RTV in vprašanje imenovanja oziroma volitev članov tega Sveta. V
                  naši stranki mislimo, da bi Svet lahko mirno imenovali tu v Državnem zboru izmed
                  javnih delavcev. Bom pa potem pojasnil kako si predstavljam takšne volitve oziroma
                  na kakšen način je mogoče zadostiti nekaterim zahtevnim kriterijem, ki jih državna
                  televizija predpostavlja.</p>
               <p>Druga točka, o kateri ima naša stranka mnenje, in to je podobno tistemu, ki ga je
                  odbor predlagal. Po naši sodbi ne bi smeli posegati, da tako rečem, v intimnost
                  vsakdanjega in siceršnjega življenja državljanov na ta način, da bi avtomatično
                  identificirali kupce oziroma ob tem, ko televizor kupi, da bi ob tem moralo priti
                  do prijave itn. Mislimo, da Vlada oziroma ustrezni urad Vlade, ki se ukvarja s tem
                  zakonom premore, toliko fantazije, da bo našel ustrezen način pobiranja naročnine,
                  čeprav seveda vemo, da je pobiranje naročnine najbrž v tistih državah, ki
                  naročnino poznajo, povsod problem. Ampak vsekakor mislim, na to, da bi se
                  naročniško razmerje oziroma plačevanje televizije urejalo na policijski način.
                  Tako misli pač naša stranka.</p>
               <p>Kar zadeva druga vprašanja, ki so sicer navedena v stališčih odbora in ki so danes
                  v diskusiji, imamo podobno mnenje tudi glede ločitve organizacijskih enot in glede
                  vprašanja razmerja med italijanskim in madžarskim programom oziroma menimo, da bi
                  se moral predlagatelj zakona nekoliko podrobneje ukvarjati s tem razmerjem. Ob tem
                  bi rad predvsem poudaril na tisto točko, s katero sem začel, to je vprašanje
                  volitev v Svet RTV. To vprašanje se danes postavlja in se politizira in
                  dramatizira predvsem zaradi tega, ker imamo s Svetom, ki obstaja na RTV, nekatere
                  zanimive izkušnje, oziroma, ker imajo različne stranke s tem Svetom in s to
                  televizijo, kakršna danes je, ali z radio-televizijo oziroma z radiom in
                  televizijo, zelo različne izkušnje. Če dovolite, bi rad o tem povedal nekaj
                  besed.</p>
               <p>Mi smo doživeli od poprejšnje in sedaj vladajoče ekipe na RTV to, da pravzaprav
                  niso znali ločiti političnih interesov od nacionalnih, ali strankarskih interesov
                  od nacionalnih, političnih interesov od kulturnih in političnih interesov od
                  strokovnih interesov. Poglejte, vsi gledamo tu in tam hrvaško televizijo in se
                  <q>"škandaliziramo"</q> nad tem, kar tam vidimo. Gre za dejansko zlorabljanje televizije,
                  tega danes tako pomembnega medija, za politične interese. Mislim, da se je
                  televizija oz. RTV v preteklosti in da se morebiti še danes tu in tam nevarno
                  približuje tistim mejam, ki jih kritiziramo oz. ki jih je prestopila npr. hrvaška
                  televizija z večnimi političnimi glorifikacijami vladajoče stranke oz. vladajočih
                  ljudi na Hrvaškem. Mislim, da je to seveda temeljno vprašanje, ampak jaz ne bi
                  nasprotoval volitvam Sveta v Državnem zboru z izgovorom, da bodo potem v tem Svetu
                  pač sedeli politiki itn., ali da bodo politiki svoje prijatelje in svoje
                  zastopnike imenovali v ta Svet. Ta nevarnost je podana na enak način tudi, ko bi
                  Državni svet in ne Državni zbor imenoval te predstavnike v Svet RTV.</p>
               <p>Bistveni problem danes, kot ga v naši stranki vidimo, je vprašanje avtoritete, je
                  vprašanje modrosti, politične modrosti, vprašanje treznosti tistih, ki zastopajo
                  javni interes in ki vodijo tako pomembne institucije kot sta radio in televizija.
                  In vprašanje, poleg modrosti, treznosti itn., kriterijev, ki bi jih morali
                  upoštevati pri imenovanju zastopnikov oz. predstavnikov, je vprašanje kvalitete.
                  Poglejte: danes imajo ljudje na voljo -poleg ljubljanske oz. slovenske televizije
                  ali slovenskih radijskih programov, tudi druge programe. In zlasti pri televiziji
                  se Slovenci zelo zelo pogosto odločajo za to, da gledajo kakšne druge programe, ne
                  pa slovenskega.</p>
               <p>Mislim, da bo prej ali slej prišlo do tega, da se bodo morali producenti na
                  slovenski televiziji ali na slovenskih programih vprašati, ali so dovolj privlačni
                  za gledalce in, ali s tem, ko niso dovolj privlačni, ali ko niso dovolj pozorni na
                  njihove interese, ne povzročajo tega, da se slovenski gledalci obračajo drugam, da
                  gledajo druge programe, in tako naprej. In vi veste, da je to vprašanje še posebej
                  boleče pri mlajši generaciji, ki se <stage xml:id="Redna-12-1993-10-26.stage261">(po mojem)</stage> vse manj navdušuje
                  nad tem, da bi gledala npr. politične programe ali propagandne programe, programe,
                  ki glorificirajo neke določene ideološke sklope, itn., itn. In če ne bo znala naša
                  domača produkcija prisluhniti temu, kar ljudje od nje pričakujejo, bo seveda to
                  velik problem.</p>
               <p>Zaradi tega mislim, da naj bo volilna baza Državni zbor ali Državni svet. Vsi se
                  bodo morali zavedati, da gre predvsem za strokovnost, predvsem za kvaliteto, za
                  pametne ljudi, za modre, odgovorne ljudi, ne pa za <q>"zvočnike"</q> neke določene
                  politike. Mislim, da ne bom povedal nobene skrivnosti, če povem to, kar ljudje
                  govorijo danes po ulici, da sta se namreč vladajoči stranki LDS in SKD dogovorili,
                  da bo SKD imela radio, LDS pa televizijo pod komando. Skratka, da bo televizija
                  liberalno demokratska, radio bo pa krščansko demokratski. Mislim, da ne bi smeli
                  dopustiti, da takšne govorice poženejo korenine. Seveda moram reči, da iz osebne
                  izkušnje kot gledalec tu pa tam slutim neke male korenine resnice na teh govoricah
                  že sedaj. Vidim, da sem vas s to opombo zelo razvedril. Bom po tej poti
                  končal.</p>
               <p>Bi vas pa opozoril na drugo stvar. Kaj se nam dogaja, če dopuščamo pretirano
                  politizacijo teh najpomembnejših elektronskih medijev. Dopuščamo, bom rekel,
                  poltronstvo novinarjev. Dopuščam to, da se novinarji pretirano vljudno in
                  pretirano ljubeznivo vedejo do politikov in do intervjuvancev, do predmetov
                  prikazovanja itd. po eni strani. Po drugi strani doživljamo to, da, recimo,
                  novinar predsedniku države tako rekoč oporeka verodostojnost. Tega, moram reči,
                  nisem v nobeni - pa da ne boste mislili, da sem zaljubljen v predsednika naše
                  države - ampak mislim, da to ni prav, da novinar postavi državnega predsednika v
                  nek nemogoč položaj, ko se mora tako rekoč zagovarjati, kot da je na sodišču.
                  Podobno velja, da ne bo pomote, za predsednika Vlade, za zunanjega ministra ali
                  kateregakoli politika. Mislim, da ne bi smeli dovoliti, tukaj v parlamentu, da bi
                  lahko politizacija segla tako daleč v tako zelo občutljive medije, da bi bili
                  politiki po eni strani bodisi, če po domače rečem, da bi bila televizija,
                  novinarji, zvočniki neke določene politike in da bi bili po drugi strani politiki
                  žrtve zasmehovanja nasprotne strani in da bi se tukaj pred našimi očmi dogajal nek
                  politični cirkus. To je treba preprečiti.</p>
               <p>In tega ne bomo preprečili samo s tem, da bomo napisali natančna pravila, natančne
                  procente, koliko sme kakšna stranka imenovati svojih predstavnikov v ta Svet,
                  ampak na ta način, da bomo končno izvedli neko politično debato tukaj, v tem
                  parlamentu in da se bomo dogovorili, katera pa so vendarle neka pravila, kakšna je
                  neka temeljna etika, kakšna je neka temeljna morala, bom rekel, modernega
                  komuniciranja. Če bomo mi to naredili, bomo morda za en korak naprej, če tega ne
                  bomo naredili, bodo ljudje obrnili gumb oziroma na tistem daljinskem upravljalcu
                  bodo izbrali drugačno postajo. Privlačnost naših programov po moji sodbi bo
                  upadla, če se ne bomo s tem problemom zelo resno ukvarjali.</p>
               <p>Poglejte. Mislim, da je treba vgraditi, tudi navsezadnje v zakon in v razmišljanje
                  o krmiljenju naših elektronskih medijev element oziroma inštrument, ki ga v
                  inozemstvu dobro poznajo, to so sondaže oziroma študije o gledanosti programov. Mi
                  najbrž ne moremo sedaj na pamet, niti ne mi sami poslanci, ki smo seveda najbolj
                  pametni, bi rekel, sol tega naroda, ne moremo sami odločati, kateri programi so
                  tisti, ki so ljudem všeč, ki so koristni. Mislim, da si moramo pomagati oziroma,
                  da moramo nujno vgraditi v sistem upravljanja in krmiljenja teh mehanizmov oziroma
                  teh medijev, študije o gledanosti in odziv publike na te programe.</p>
               <p>Jaz bi bil zato, da v parlamentu ob tem zakonu, in morda še ob kakšni drugi
                  priložnosti odpremo takšno razpravo na nekoliko bolj poglobljen način.</p>
               <p>Še to bi rad rekel. Že v sedanjem sistemu in če ne bomo pazili, se bo tudi v
                  prihodnjem sistemu vodenja medijev, kot sta radio in televizija dogodilo to, da
                  bomo po podpisu oziroma po tistem, bi rekel, po imenu, ki se pojavi v začetku neke
                  oddaje ali pa televizijskega ali pa radijskega dnevnika, lahko sklepali, kateri
                  politik bo dobil boljšo oceno, kateri politik bo bolj v ospredju, kateri politik
                  se sploh ne bo smel pojaviti v določeni oddaji ali pa, ki bo zasmehovan itd.</p>
               <p>Mislim, da so to stvari, ki so za neko nacionalno higieno in za neko temeljno
                  politično zdravje naše družbe bistveno pomembne in bi zaradi tega predlagal
                  predlagatelju tega zakona, da se s temi vprašanji bolj poglobljeno ukvarja, kot se
                  je doslej. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Ruplu za mnenje poslanske skupine demokratov glede tega, ker
                  nismo upoštevali mnenja Odbora za šolstvo, upoštevali pa smo in tukaj pri
                  naštevanju lahko poroča tudi Komisija za narodni skupnosti, tako glede na 136. in
                  137. člen poslovnika.</p>
               <p>Želi še kdo, kot predstavnik poslanskih skupin, besedo? <stage xml:id="Redna-12-1993-10-26.stage262">(Ne želi.)</stage>
                  Odpiram razpravo. K razpravi se je javil gospod Tone Peršak. Izvolite. Za njim je
                  na vrsti gospod Jug.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Glede na pozno uro in glede na to, da je marsikaj od tega, kar sam mislim, povedal
                  že v imenu naše poslanske skupine gospod Rupel, bi samo nekatere stvari še posebej
                  rad poudaril. Glejte, vprašanje, ki se ob tem zakonu posebej zastavlja, bilo je pa
                  že delno omenjeno, je vprašanje kako po eni strani res zagotoviti politično
                  neodvisnost nacionalne televizije, pri čemer mislim, da ta zakon na to vprašanje
                  ne odgovarja na tak način, da bi nas to lahko veselilo. Paradoks je najbrž ravno v
                  tem, da sem osebno prepričan, čeprav sem na nek način tudi politik, da mora biti
                  ravno interes politike, da je državna televizija po tej strani neoporečna in da te
                  govorice, o katerih je govoril gospod Rupel, oziroma domneve o tem ne bi nikoli,
                  ne do zdaj ne od zdaj naprej, postale tudi utemeljene.</p>
               <p>Drugo vprašanje, ki se zastavlja je, kako - tudi v kontekstu tega - zagotoviti
                  vodenje televizije in radia, zlasti v programskih odločitvah, to, da bodo res
                  prevladali strokovni kriteriji, ne politični niti komercialni. Moram reči, da
                  vidim v tem zakonu zelo veliko popustljivost proti komercialnim apetitom obeh
                  medijev. Mislim, da dopustnost 12 minut komercialnega programa na uro, kot je v
                  nekem členu opredeljeno, da je to možno oziroma 15% programa, da je to v
                  nacionalni televiziji preveč. Da ne govorim o političnih zlorabah t.i.
                  komercialnega programa na kar nas dogodki zadnjih tednov na slovenski televiziji
                  posebej opozarjajo. V mislih imam HIT, kjer gre za izrazito politični problem, ne
                  za problem komerciale.</p>
               <p>Naslednja stvar. Eden mojih glavnih očitkov temu zakonu je, da preveč vidi samo
                  politično-informativno dimenzijo teh medijev. Če gre tu za državno televizijo, za
                  državni radio, je obveznost informiranja - politično neobremenjenega v čim večji
                  možni meri - ena temeljnih obveznosti. Ta medij, državni, ki ga podpira država in
                  mu daje določene koncesije skozi svojo podporo, mora odigrati, in pri Slovencih še
                  posebej, važno vlogo kulturne ustanove, izobraževalne ustanove, razvedrilne v
                  smislu kvalitetnega razvedrilnega programa, športno-informativne ustanove in tako
                  naprej. Mislim, da so te stvari, ki so omenjene v zakonu, premalo navzoče in
                  premalo poudarjene v tem.</p>
               <p>V zvezi s tem pridemo do problema, ki je bil že omenjen, to je problem
                  nacionalnega programa. Mislim, da ni mogoče gledati na nacionalni program kot na
                  nek mehaničen zbir oddaj, ki jih proizvaja in posreduje državna televizija. Če je
                  to edini kriterij, potem gre pri nacionalnem programu za nekaj bistveno drugega
                  kot tisto, kar si tudi na nekaterih drugih področjih predstavljamo.</p>
               <p>Zato sem predlagal dodatni sklep, da se mora predlagatelj v dodatni izdelavi
                  zakona bolj potruditi, kar zadeva opredelitev nacionalnega programa. Nacionalni
                  program mora opredeliti tudi po vsebinski in po kvalitetni plati, po plati
                  kvalitete. V zvezi s tem se postavlja vprašanje tega, kar je rečeno, da nacionalni
                  program lahko proizvajajo tudi druge hiše, kar je v redu, tudi jaz mislim, da je
                  nacionalni program treba opredeliti po vsebini in kvaliteti, ne po tem, kdo ga
                  proizvaja. To, da ga je državna televizija dolžna posredovati, ali radio dolžan
                  posredovati, je jasno. Pri tem ta televizija nastopa kar tako ŕ priori tudi kot
                  selektor tega dela nacionalnega programa, ki ga proizvajajo med drugim. In kot
                  njegov, bom rekel, v materialnem smislu ocenjevalec. V členu, ki govori o tem, je
                  RTV Sloveniji dana koncesija, da določa tako ceno kot tistega, ki bo ta nacionalni
                  program lahko dodatno proizvedel. Zato je tem bolj važno, kako se nacionalni
                  program opredeli. Kaj je to, kaj mora biti, kar določa nacionalni program.</p>
               <p>Druga stvar, ki jo je treba povedati v tem zakonu, je to, kar so nekateri že tudi
                  povedali. To je problem sveta RTV. Ravno na Svet RTV se nanaša opomba, ki sem jo
                  na začetku rekel, da naj se o odločitvah, ki so po naravi stvari strokovne, naj se
                  res odloča na strokovnih nivojih, ne pa na političnih nivojih. In se mi zdi, da
                  zlasti v programskem segmentu, še zlasti, kar zadeva tisti del programa, ki ni
                  političen in ki je samo informativen po svoji naravi, ne bi bilo dobro dajati
                  nekih posebnih ingerenc Svetu RTV, kot organu odločanja. Tu se mi zdi, da si je
                  treba prizadevati, da se te službe politično neodvisno, te funkcije politično
                  neodvisne, in da se do njih pride in da so v teh odločitvah neodvisne.</p>
               <p>Sam sem seveda za to, da se pri volitvah oziroma imenovanjih Sveta RTV išče
                  varianta, ki bo - prvič, ne mislim, da je predlog predlagateljev, da bi Državni
                  svet imenoval del članov Sveta RTV, da je to kakršenkoli odmik od političnega
                  vpliva. Državni svet se je izkazal, da je tudi politično opredeljen organ, kar ni
                  nič narobe in najbrž drugače tudi ne more biti. Ravno zato mislim, da je treba
                  iskati drugo možnost, da je pač treba iskati to, da na odločitve tistih javnih
                  služb, ali pa tistih sfer, katerih predstavniki naj bi bili tisti drugi člani
                  Sveta RTV, ne more nihče vplivati, tudi če jih pač potrdi formalno Državni zbor.
                  Ampak, da je avtonomija v tem, naj bodo to kulturne organizacije, naj bodo to
                  sindikati, naj bodo to šolstvo, naj bo to športna sfera, da je treba zagotoviti,
                  da bodo ti predlagatelji tisti, za katere se bo v največji možni meri dalo
                  preprečiti, da bi bili izbrani na podlagi takih in drugačnih političnih
                  vplivov.</p>
               <p>Nazadnje naj se še navežem na tisto, kar je govoril gospod Jelinčič. On je
                  izpostavil problem - to je sicer samo posredno povezano s tem zakonom - vidnosti
                  signala RTV oziroma Televizije Slovenije. Nedvomno je seveda problem to, da del
                  Slovencev za mejo ne vidi signala Televizije Ljubljana oziroma RTV Slovenija,
                  ampak vsaj enak problem je tudi to, da še vedno tudi del državljanov Slovenije
                  znotraj meja Slovenije ne vidi. Mislim zlasti na nekatere kraje na Kočevskem in v
                  Beli krajini, pa še ponekod drugod se najdejo, ampak ti so posebej pomembni, kajti
                  ta meja postaja za slovensko državo vedno večji problem, vedno bolj občutljivo
                  območje, življenje ob tej meji. Tu se pojavlja problem tudi drugih komunikacij. To
                  dejstvo, da cele vasi ob tej meji vidijo samo hrvaški program, program televizije
                  Zagreb, slovenskega pa ne, ima lahko zelo slabe in tudi dolgotrajne posledice.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Peršak. Sprašujem, kdo še želi razpravljati? Gospod Jug in
                  drugi. Mislim, da razprave danes ne moremo končati, zato predlagam, da nadaljujemo
                  jutri, s tem, da prvi razpravlja gospod Jug.</p>
               <p>S tem zaključujem današnji del seje. Prekinjam sejo in lahko noč. Sejo nadaljujemo
                  jutri ob 10. uri.</p>
            </sp>
            <stage type="time">(SEJA JE BILA PREKINJENA 26. OKTOBRA 1993 OB 18.58 URI IN</stage>
         </div>
      </body>
   </text>
</TEI>