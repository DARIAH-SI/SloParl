<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-18-2002-09-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|AF616CFFEE51684EC1256C40004AE8F8</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=AF616CFFEE51684EC1256C40004AE8F8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-18-2002-09-23.DZ" n="18">
               <name>Redna</name>
               <date when="2002-09-23"/>
            </setting>
         </settingDesc>
         <particDesc>
            <listOrg>
               <org xml:id="Redna-18-2002-09-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">18. seja</stage>
            <stage type="date">(23. september 2002)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 14.01 uri.</stage>


            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Vse skupaj lepo pozdravljam ob pričetku 18. seje Državnega zbora Republike
               Slovenije, ki sem jo sklical na podlagi prvega odstavka 57. člena Poslovnika
               državnega zbora.</p>
               <p>Najprej bi vas rad obvestil, katere kolegice in kolegi zaradi drugih obveznosti
               danes ne morejo sodelovati z nami. To so kolegi dr. Gaber, Kacin, Jakič, Maršič,
               kolega Moge bo odsoten po 17.00 uri, kolega Pucko po 16.00, kolegica Stoparjeva,
               kolega Zlobec, Zamernik, Trofenik, kolegica Črnugelj, kolegi Barovič, Veber, Bernik,
               Čeligoj, Zamernik, Fabjan in kolega Švagan.</p>
               <p>Na to sejo sem povabil predstavnike Vlade Republike Slovenije k vsem točkam dnevnega
               reda, predsednika Vlade Republike Slovenije, dr. Janeza Drnovška, k 2. točki,
               predstavnika Sodnega sveta pa k 23. točki dnevnega reda. Vse prisotne še enkrat lepo
               pozdravljam!</p>
               <p>Pred določitvijo dnevnega reda te seje bomo opravili še obravnavo zapisnikov 16. in
               17. seje ter 20. in 21. izredne seje državnega zbora.</p>
               <p>V skladu z določili novega poslovnika se sicer o seji zbora zapisnik ne piše več. V
               navedenih primerih pa gre za seje zbora, ki so se končale še pred uveljavitvijo
               novega poslovnika in v skladu z doslej veljavnim. Zato predlagam, da izvedemo
               postopek njihovega sprejema. Zapisniki so na vpogled v računalniški mreži in
               sprašujem spoštovane kolegice in kolege, ali ima kdo od vas kakšno pripombo ali
               predlog v zvezi s temi zapisniki. Ali prav razumem, da teh pripomb in predlogov ni?</p>
               <p>Potem bomo prešli na odločanje o zapisniku 16. seje Državnega zbora Republike
               Slovenije. Glasujemo o zapisniku 16. seje državnega zbora. V dvorani je navzočih 54
               kolegic in kolegov. 47 jih je bilo za, nihče proti.</p>
               <p><stage xml:id="Redna-18-2002-09-23.stage5">(Za je glasovalo 47.)</stage> <stage xml:id="Redna-18-2002-09-23.stage6">(Proti nihče.)</stage></p>
               <p>Ugotavljam, da je zapisnik 16. seje državnega zbora sprejet.</p>
               <p>Tudi k zapisniku 17. seje ni bilo pripomb, zato ga dajem na glasovanje. Glasujemo o
               zapisniku 17. seje. V dvorani je navzočih 60 kolegic in kolegov. 50 jih je bilo za,
               eden je nasprotoval. Ugotavljam, da je zapisnik sprejet.</p>
               <p>Tudi k zapisniku 20. izredne seje državnega zbora ni bilo pripomb, zato ga dajem na
               glasovanje. Glasujemo. Še enkrat. Prosim? Je, kolega Merlo, vse v redu? <stage xml:id="Redna-18-2002-09-23.stage7">(Prav.)</stage>
               Ugotavljam, da je z napravami vse v redu in da lahko odločamo o zapisniku 20. izredne
               seje. Glasujemo. Prosim za mir v dvorani! 59 navzočih. 51 za in nihče proti.</p>
               <p><stage xml:id="Redna-18-2002-09-23.stage8">(Za je glasovalo 51.)</stage> <stage xml:id="Redna-18-2002-09-23.stage9">(Proti nihče.)</stage></p>
               <p>Ugotavljam, da je zapisnik 20. izredne seje sprejet.</p>
               <p>In končno, sprejeli bomo še oziroma odločali o zapisniku 21. izredne seje državnega
               zbora. Glasujemo. Glasujemo o zapisniku 21. izredne seje. 57 navzočih, 49 za, nihče
               proti.</p>
               <p><stage xml:id="Redna-18-2002-09-23.stage10">(Za je glasovalo 49.)</stage> <stage xml:id="Redna-18-2002-09-23.stage11">(Proti nihče.)</stage></p>
               <p>Ugotavljam, da smo tudi ta zapisnik sprejeli.</p>
               <p>Spoštovane kolegice in kolegi, prehajamo na določitev dnevnega reda 18. seje
               Državnega zbora Republike Slovenije. Predlog dnevnega reda je pripravljen v skladu z
               59. členom Poslovnika in ste ga prejeli s sklicem 13. septembra letos.</p>
               <p>O predlogu dnevnega reda bomo odločali v skladu s 64. členom Poslovnika državnega
               zbora. Pri določanju dnevnega reda, kot pravi ta člen, državni zbor najprej odloča o
               predlogih, da se posamezne zadeve umaknejo z dnevnega reda, in nato o predlogih, da
               se dnevni red razširi. Rad bi vas opozoril, da v poslovniškem roku predlogov za umik
               in razširitev dnevnega reda nisem prejel. Zato prehajamo na glasovanje o določitvi
               dnevnega reda.</p>
               <p>Zboru predlagam, da za današnjo sejo določi dnevni red, kot ste ga prejeli s
               sklicem. Glasujemo. Glasujemo o predlogu dnevnega reda, ki ste ga prejeli s sklicem.
               62 navzočih, 48 za in 4 proti.</p>
               <p><stage xml:id="Redna-18-2002-09-23.stage12">(Za je glasovalo 48.)</stage> <stage xml:id="Redna-18-2002-09-23.stage13">(Proti 4.)</stage></p>
               <p>Ugotavljam, da je dnevni red 18. seje zbora določen.</p>
               <p>Preden bomo prešli na 1. točko dnevnega reda, to je na obravnavo zahteve skupine
               poslancev, da o odločitvi kolegija o vrsti postopka odloči državni zbor, mi dovolite
               izjemoma reči samo dve misli.</p>
               <p>Začenjamo delati po novem poslovniku. Mislim, da se vsi zavedamo odgovornosti, ki jo
               kot institucija glede sprejemanja odločitev imamo, in zahtevnosti, ki jo pred nas v
               tem smislu postavlja novi poslovnik. Vsi, posebej pa vodstvo državnega zbora se je po
               svojih najboljših močeh pripravilo na to, da vodi sejo državnega zbora tako, da
               poslovnik ne bo kršen.</p>
               <p>Poskušali smo ugotoviti, ali bi bile lahko kakšne okoliščine in situacije, ki bi
               bile posebej zapletene, in ugotovili, da se bo morda to mestoma na tej in prihodnjih
               sejah zgodilo. V poslovniku ni določbe o potrpežljivosti, vendar predlagam, da smo,
               kolikor je le mogoče, kolegialni in potrpežljivi. Nihče od nas, ki bo na tej seji
               vodil državni zbor, ne bo pristranski pri svojih odločitvah. Če bodo napačne, in bomo
               kasneje ugotovili, da bi bilo morda primerno ravnati drugače, bomo to upoštevali pri
               nadaljnjem vodenju seje državnega zbora. Če bomo menili, da je kakšen problem posebej
               pomemben, bomo za kakšen hip prekinili sejo parlamenta in se posvetovali. Nobena od
               odločitev, ki jih bomo kot predsedujoči sprejemali na tej seji državnega zbora, ne bo
               precedenčna, in bomo torej lahko kasneje pri drugih ravnanjih morda ravnali drugače,
               če bomo skupaj ocenili, da je tako pravilno.</p>
               <p>Vsi smo torej zavezani poslovniku, najprej in predvsem tisti, ki državni zbor
               vodimo. Zaradi pristranskosti napak ne bomo delali, če se nam bodo sicer zgodile, vas
               prosim za razumevanje in za vnaprejšnje opravičilo.</p>
               <p>Smo pri <title>1. TOČKI DNEVNEGA REDA - OBRAVNAVA ZAHTEVE SKUPINE POSLANCEV, DA O
                  ODLOČITVI KOLEGIJA O VRSTI POSTOPKA ODLOČI DRŽAVNI ZBOR.</title>
               </p>
               <p>Kolegij predsednika je na seji dne 16. julija sklenil, da se predlog zakona o
               preoblikovanju in privatizaciji javnega podjetja Slovenske železnice d. d. obravnava
               po nujnem postopku, predlog zakona o spremembi zakona o popravi krivic obravnava po
               rednem postopku in predlog zakona o izjemnem znižanju davčne obveznosti po rednem
               postopku.</p>
               <p>V poslovniškem roku petih dni je zoper odločitev kolegija skupina 18 poslancev, s
               prvopodpisanim mag. Andrejem Vizjakom, zahtevala, da na podlagi 10. odstavka 21.
               člena poslovnika o odločitvi kolegija odloči državni zbor.</p>
               <p>Sprašujem, ali želi predstavnik predlagateljev besedo v zvezi z odločitvijo
               kolegija, da se predlog zakona o preoblikovanju privatizacije javnega podjetja
               Slovenske železnice obravnava po nujnem postopku. Ali kdo želi? Gospod kolega
               Kelemina, imate pet minut na voljo. Prosim.</p>
            </sp>
            <sp who="SDZ3:KeleminaBranko">

               <speaker>BRANKO KELEMINA:</speaker>

               <p>Hvala lepa za besedo.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prosim za mir v dvorani.</p>
            </sp>
            <sp who="SDZ3:KeleminaBranko">

               <speaker>BRANKO KELEMINA:</speaker>

               <p>Spoštovani poslanke in poslanci, gospod predsednik, vsi prisotni! Naša poslanska
               skupina, Socialdemokratska stranka oziroma Koalicija Slovenija kot celota, predlaga
               državnemu zboru, da predloga zakona o preoblikovanju privatizacije javnega podjetja
               Slovenske železnice ne obravnava po nujnem postopku, ampak, da ga obravnava po
               normalnem postopku. Zakaj zagovarjamo takšno opredelitev? Namreč, pri preučitvi
               problemov v zvezi s predlogi, ki so zajeti v tem zakonu, ugotavljamo, da ni dejansko
               nobenih razlogov za nujni postopek oziroma, kar je še huje, ugotavljamo namreč, da
               vsi ti izgovori, ki jih je vlada navedla kot pogoje oziroma zahteve za nujni
               postopek, v bistvu ne držijo.</p>
               <p>Namreč iz same razprave in na splošno smo ugotovili, da je dosedanji sistem
               Slovenskih železnic že prilagojen tako rekoč večini direktiv Evropske skupnosti in da
               ni potrebe zaradi tega za nujni postopek. Zamujajo se tudi seveda roki, ki so že bili
               opredeljeni v programu sprejemanja pravnega reda v državnem zboru v zvezi z
               uskladitvijo s pravnim redom EU, to bi že moralo biti storjeno dejansko že koncem
               lanskega leta, vendar na splošno zamujamo. EU takorekoč privatizacije ne zahteva,
               priporoča sanacijo in razbremenitev starih dolgov. Tudi sekretariat ugotavlja, da
               dejansko opozarja na nedorečenost tega zakona, ker so namreč vse rešitve, ki so
               predlagane v tem zakonu, izredno nedorečene. Seznanjeni smo tudi, da
               ekonomsko-socialni svet danes, ko je obravnaval to problematiko, v celoti ni podprl
               predloga o nujnem postopku. Celo ministrstvo za delo podpira redni postopek, kajti
               ugotavlja, da rešitve, ki so v tem zakonu podane, ne rešujejo zadev celovito in
               transparentno, z nekim širokim družbenim konsenzom. Skratka, cela vrsta razlogov je,
               ki kažejo na to, da mogoče tudi v vladi zelo natančno ta predlog zakona ni usklajen
               in da tudi še obstajajo tudi v sami vladi oziroma v posameznih ministrstvih dvomi o
               tem, da predlog zakona po nujnem postopku ni primeren.</p>
               <p>Zdaj ni časa, da bi navedli vse argumente, zaradi še česa drugega smatramo, da ni
               potrebno, vendar menimo, oziroma mi, v Socialdemokratski stranki oziroma v Koaliciji
               Slovenija zagovarjamo v prvi fazi 100% sanacijo javnega podjetja Slovenske železnice
               d. d., kar je nekako tudi priporočilo Evropske skupnosti, potem zahtevamo analizo
               stanja z vsemi podatki in razlogi za nastalo situacijo v javnem podjetju Slovenske
               železnice d. d., opredelitev odgovornosti za nastalo situacijo vpletenih institucij
               in pa tudi nosilcev pooblastil, potem zahtevamo strokovna izhodišča za poslovno in
               kadrovsko sanacijo javnega podjetja Slovenske železnice d. d. oziroma po sprejetju
               tega zakona za poslovni sistem železniških družb. Namreč tega, teh strokovnih
               izhodišč ni. Skratka zahtevamo, da se položijo na mizo odprte karte, da se naredi
               program prestrukturiranja oziroma prezaposlitve presežnih delavcev, ki bodo nastali
               iz tega procesa preoblikovanja in privatizacije, skratka, preveč nejasnosti je, da bi
               lahko državni zbor prevzel to odgovornost, to veliko odgovornost, da bi tako pomemben
               zakon, kot je preoblikovanje in privatizacija javnega podjetja Slovenske železnice,
               obravnaval po nujnem postopku.</p>
               <p>Spoštovani poslanke, poslanci, naša poslanska skupina oziroma Koalicija Slovenija
               apelira na vse poslance, da odgovornost, ki jo boste zdajle sprejeli s tem, če boste
               potrdili ta predlog zakona po nujnem postopku, boste prevzeli tisti poslanci, ki
               boste dejansko glasovali za takšen postopek. Dobro premislite pred glasovanjem, kajti
               odgovornost bo na vaših ramah, in zapomnite si, da si boste tudi posledice, ki bodo
               iz tega sledile, pripisali sami sebi.</p>
               <p>Toliko za kratko obrazložitev. Predlagamo pač, da se ta predlog zakona sprejme po
               rednem postopku. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Kelemina. Govoril je v imenu predlagateljev. O tej zahtevi ni
               razprave, ni obrazložitve glasu, zato zboru predlagam, da odloči o naslednjem sklepu:
               Predlog zakona o preoblikovanju in privatizaciji javnega podjetja Slovenske železnice
               se obravnava po nujnem postopku.</p>
               <p>Glasujemo. Glasujemo. Mir v dvorani. Navzočih je 71 kolegic in kolegov, 42 za, 27
               proti.</p>
               <p><stage xml:id="Redna-18-2002-09-23.stage14">(Za je glasovalo 42.)</stage> <stage xml:id="Redna-18-2002-09-23.stage15">(Proti 27.)</stage></p>
               <p>Ugotavljam, da bo zbor navedeni predlog zakona obravnaval po nujnem postopku. Zbor
               bo vsebinsko obravnavo te točke, v skladu s časovnim potekom seje zbora, opravil v
               četrtek v popoldanskem času.</p>
               <p>Želi predstavnik predlagateljev besedo v zvezi z odločitvijo kolegija, da se predlog
               zakona o spremembi zakona o popravi krivic obravnava po rednem postopku? Želi.
               Prosim, kolega Drobnič, pet minut.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Lep pozdrav kolegicam in kolegom pa tudi predstavnikom vlade
               Republike Slovenije! Čisto na kratko, zakaj utemeljujemo, da naj se zakon o popravi
               krivic sprejema po skrajšanem postopku. Verjetno je vsem vam jasno, da glede na
               starost upravičencev, ki so večinoma že pred, žalibog, pred svojo smrtjo in bi bilo
               dostojno in prav, da čimprej sprejmemo spremembe zakona, ki so po našem mišljenju
               tudi ustavno problematične.</p>
               <p>Gre torej za predlog, da bi zakon o popravi krivic sprejemali po skrajšanem
               postopku. Gre za štiri člene, ki se nanašajo na ureditev poprave krivic tistim
               osebam, ki niso upravičene po tem zakonu in so utrpele krivice med 9. majem in 15.
               Majem. Te so namreč izpadli iz tega zakona.</p>
               <p>Drugo je natančna ureditev upravičencev do poprave krivic, ki so v sorodstvenem
               razmerju do žrtve, bodisi ki je bila pobita ali zaprta. Sedanji zakon pušča veliko
               prostih razmišljanj in prostih presoj in po našem mišljenju ni v redu, zato je treba
               točno določiti, katere so osebe, ki so upravičene po zakonu o popravi krivic.</p>
               <p>Naslednji, 37. člen zakona o popravi krivic, kjer sklep o priznavanju statusa
               bivšega političnega zapornika recimo, ali po vojni pobite osebe, ni zakonska podlaga
               za brisanje obsodbe iz kazenske evidence. Torej osebe, ki so pridobile ta sklep, da
               so bile po krivičnem obsojene v času komunističnega režima, nimajo možnosti za
               rehabilitacijo in jih ta slovenska javnost še vedno obravnava kot zločince. To je
               nedopustno in ni v redu za pravno in demokratično državo. Iz tega so seveda kršene
               tudi pravice do njihovega povračila premoženja, kajti v zakonu je določeno, da z
               odpustitvijo tega ne smejo biti prizadete pravice drugih. To pomeni, da so lahko
               tisti, ki so zaradi likvidacije ali ovadbe političnega zapornika, nagrajeni z
               njegovim premoženjem.</p>
               <p>Glede torej na starostno stanje upravičenih in glede na vsebino popravkov je po
               poslovniškem določilu utemeljeno, da državni zbor odloča o tem po skrajšanem
               postopku. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Ni razprave in ni obrazložitve glasu. Glasujemo o predlogu sklepa.
               Predlog zakona o spremembi zakona o popravi krivic se obravnava po rednem postopku.
               Glasujemo. Mir v dvorani! Prosim, da utišate telefone na sobno jakost. Prosim, mir!
               Glasovanje! Samo hipec. Prosim, kaj je bilo? <stage xml:id="Redna-18-2002-09-23.stage16">(Glas iz ozadja.)</stage> Proceduralno? Prosim.
               Samo hipec. Prosim, da vidimo, za kaj gre. Prosim.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Poglejte, nekoliko zmede je zaradi tega, ker ste prvič postavili eno
               vprašanje, drugič drugo. Ali smo prav razumeli vprašanje, da glasujemo po rednem
               postopku?</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Seveda.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Prosil bi vas, ker je očitno prišlo do nesporazuma, zato bi poslanci glasovali
               napačno. Prosim za jasno vprašanje<gap n="..."/> Mešate vprašanja. Enkrat po nujnem, drugič po
               rednem. Točno tako je bilo. Prvič je bilo po nujnem postopku<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Vizjak, bom pojasnil, zakaj smo najprej glasovali o nujnem postopku, potem pa
               zdaj o rednem postopku. Državni zbor odloča o odločitvi kolegija. Kolegij je pri
               prejšnjem predloga zakona sprejel odločitev, da bo obravnaval zakon po nujnem
               postopku. Zato je državni zbor proučil in odločil o tej zadevi. In o tem predlogu V
               tem primeru pa o predlogu, da po rednem postopku. In vedno državni zbor z glasovanjem
               stehta odločitev kolegija. Je jasno? Dobro.</p>
               <p>Prosim za pozornost. Torej na glasovanje bom dal predlog, torej sklep, da se predlog
               zakona o spremembi zakona o popravi krivic obravnava po rednem postopku. Glasujemo.
               69 navzočih. 38 za in 27 proti.</p>
               <p><stage xml:id="Redna-18-2002-09-23.stage17">(Za je glasovalo 38.)</stage> <stage xml:id="Redna-18-2002-09-23.stage18">(Proti 27.)</stage></p>
               <p>Ugotavljam, da je sklep sprejet. Zbor bo navedeni predlog zakona obravnaval po
               rednem postopku.</p>
               <p>Sprašujem, ali želi predstavnik predlagateljev besedo v zvezi z odločitvijo
               kolegija, da se predlog zakona o izjemnem znižanju davčne obveznosti obravnava po
               rednem postopku. Tak je bil predlog kolegija. Želi kdo besedo v zvezi s tem? Prosim,
               kolega Drobnič, 5 minut.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa. Kratko pojasnilo k temu predlogu, da se ta zakon obravnava po skrajšanem
               postopku. Vložil sem torej zakon o izjemnem znižanju davčne obveznosti. Z letom 2001
               je namreč prenehal veljati dogovor o politiki plač za obdobje 1999-2001, na osnovi
               katerega je bil tudi sprejet zakon o izjemnem zmanjšanju davčnih obveznosti.</p>
               <p>Zaradi prenehanja veljavnosti tega dogovora med socialnimi partnerji pa je prišlo
               torej do pravne praznine. Na tej osnovi tiste osebe, zavezanci za plačevanje
               dohodnine, nimajo več možnosti do izjemnega znižanja davčne obveznosti. To zadene res
               tisti najsiromašnejši sloj, ki je v luči sedanjih razmer, podražitev, še kako
               udarjen.</p>
               <p>V zadnjem obdobju smo priča neprestanim podražitvam. Res pa je, da ima vlada zelo
               zanimive inštrumentarije za merjenje inflacije, ki ne pokažejo nič. Na tej podlagi
               seveda ni posebnih usklajevanj socialnih prejemkov, invalidnin, drugih prejemkov na
               osnovi državnih transferjev, kar te osebe pušča v zelo nezavidljivem položaju.</p>
               <p>Predlog bi že v letošnjem letu prinesel olajšave približno 150 tisočem državljanov.
               Tistim, z najskromnejšimi osebnimi prejemki. Zakon je preprost, enostaven, govori o
               treh razredih. In do teh olajšav bi imele pravico, seveda proporcionalno, tiste
               osebe, ki ne presegajo 45 procentov povprečne plače v Sloveniji.</p>
               <p>Finančne posledice tega zakona so enake ali bi bile enake kot v preteklih letih do
               sedaj. Zakaj sprejemati ta zakon po skrajšanem postopku? Zato, ker je skrajni skrajni
               skrajni čas, da ga sprejmemo. Kajti večina davčnih zavezancev je že prejela
               dohodninske odločbe in je takšen zakon, če bi ga hoteli uveljaviti že v letošnjem
               letu, nujno potreben.</p>
               <p>Ker gre torej za manj zahtevne zakonske uskladitve oziroma uskladitve z drugimi
               predpisi in glede na to, da je potrebno zaradi zagotovitve učinkov zakona še v
               letošnjem letu to sprejeti v septembru, predlagamo, da se ta zakon sprejema po
               skrajšanem postopku. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Drobnič. Zboru predlagam, da preidemo na odločanje o naslednjem
               sklepu: Predlog zakona o izjemnem znižanju davčne obveznosti se obravnava po rednem
               postopku. Glasujemo. Glasujemo, da se obravnava predlog zakona po rednem postopku. 68
               navzočih. 39 za, 25 proti.</p>
               <p><stage xml:id="Redna-18-2002-09-23.stage19">(Za je glasovalo 39.)</stage> <stage xml:id="Redna-18-2002-09-23.stage20">(Proti 25.)</stage></p>
               <p>Ugotavljam, da bo zbor navedeni predlog zakona obravnaval po rednem postopku.</p>
               <p>S tem zaključujem to točko dnevnega reda.</p>
               <p>2. točko dnevnega reda bomo v skladu z dogovorom nadaljevali točno ob 15.00 uri. Do
               takrat prekinjam delo državnega zbora.</p>
               <stage type="time">(Seja je bila prekinjena ob 14.25 uri in se je nadaljevala ob 15.01 uri.)</stage>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Gospe in gospodje!</p>
               <p>Prehajamo na <title>2. TOČKO DNEVNEGA REDA - VPRAŠANJA POSLANK IN POSLANCEV DRŽAVNEGA
                  ZBORA</title>, ki jih bomo zastavljali Vladi Republike Slovenije, prva štiri iz vrst
               treh kolegov in kolegic iz opozicije in enega iz koalicije, tudi predsedniku vlade.
               Prosim za mir v dvorani. Začeli smo sejo, v skladu z dogovori in poslovnikom je treba
               spoštovati čas.</p>
               <p>V zvezi s točko <q>»vprašanja poslank in poslancev«</q> sem v poslovniškem roku prejel
               pismene prijave vprašanj poslank in poslancev. Prosim za mir. Na prva štiri poslanska
               vprašanja bo podal odgovor predsednik vlade, pri čemer mu bodo poslanska vprašanja
               zastavili trije poslanci opozicije in poslanec vladajoče koalicije. Vrstni red
               postavljanja poslanskih vprašanj je v skladu z drugim odstavkom 245. člena poslovnika
               pripravljen tako, da je za dvema poslancema opozicije na vrsti poslanec vladajoče
               koalicije. Poslanec lahko postavi največ dve vprašanji, za to ima na voljo tri
               minute. Predsednik vlade, minister ali generalni sekretar vlade odgovorijo na
               vprašanje največ v petih minutah. Poslanec lahko zahteva dopolnitev odgovora, pri
               čemer obrazložitev zahteve za dopolnitev odgovora ne sme trajati več kot dve minuti,
               dopolnitev odgovora predsednika vlade, ministra ali generalnega sekretarja pa ne sme
               trajati več kot tri minute.</p>
               <p>Če na vprašanje poslanec na današnji seji ne bo dobil odgovora, mu morajo predsednik
               vlade, minister ali generalni sekretar v 30 dneh predložiti pismeni odgovor, ki bo
               objavljen v glasilu državnega zbora. V interesu vseh, ne glede na naše mesto v
               koaliciji ali opoziciji, je bilo vselej v državnem zboru, da se vlada odzove na
               zastavljena poslanska vprašanja. Po preteklem roku 30 dni, če vlada oziroma pristojni
               ne bodo dali odgovora na poslansko vprašanje, bom te primere dal v seznam, ki ga
               boste dobili na začetku naslednje seje državnega zbora, tako da bomo imeli vedno pred
               očmi, na katera vprašanja vlada ni odgovorila.</p>
               <p>Poslanec, ki je postavil vprašanje, lahko napove, da vztraja pri ustnem odgovoru; v
               tem primeru bom vprašanje uvrstil na naslednjo sejo državnega zbora.</p>
               <p>Prehajamo na predstavitev poslanskih vprašanj. Kot že rečeno, bo na prva štiri
               odgovarjal predsednik vlade dr. Drnovšek, ki ga lepo pozdravljam v naši sredi. Prvo
               poslansko vprašanje bo postavil kolega Janez Janša. Prosim.</p>
            </sp>
            <sp who="SDZ3:JanšaJanez">

               <speaker>IVAN (JANEZ) JANŠA:</speaker>

               <p>Hvala za besedo. Spoštovani gospod predsednik vlade, člani in članice vlade, kolegice
               in kolegi! Državni zbor je pred osmimi leti, leta 1994, dokončno izoblikoval svoje
               stališče do problematike varčevalcev nekdanjih podružnic Ljubljanske banke v
               nekdanjih republikah bivše SFRJ. Od takrat naprej je uradno stališče slovenske
               države, da je to problem sukcesije in da Slovenija in slovenski davkoplačevalci
               neposredno za te dolgove nisoodgovorni oziroma jih niso dolžni poravnati.</p>
               <p>V letošnjem letu pa je prišlo do, ne do večjega pritiska nekdanjih varčevalcev, ker
               je ta pač zmeraj konstanten, ampak predvsem do nekaterih izjav vplivnih ljudi v
               Sloveniji. Tukaj mislim predvsem na prof. Mencingerja, na predsedniškega kandidata
               dr. Franceta Bučarja in seveda predsednika države, gospoda Milana Kučana, ki so se
               postavili na stališče teh varčevalcev oziroma na stališče državljanov drugih držav in
               proti uradnemu stališču, ki je ne samo stališče tega parlamenta, ampak tudi vlade in
               vseh pristojnih institucij v tej državi, tudi Banke Slovenije.</p>
               <p>Predsednik države je ob svojem obisku v Sarajevu poleti letos eksplicitno dejal, da
               bi morala Slovenija oziroma da bi morali slovenski davkoplačevalci poravnati ta dolg
               oziroma vsaj del tega dolga.</p>
               <p>Vlado sprašujem oziroma predsednika vlade sprašujem:</p>
               <p>Zakaj vlada na vse te izjave, ki neposredno slabijo našo pogajalsko pozicijo, v zvezi
               s tem problemom ni bolj odločno reagirala? Zakaj praktično ni bilo nikakršnih
               demantijev, nikakršnih reakcij v javnosti.</p>
               <p>Zakaj se je zaradi tega tudi v tujini, kjer se ta problematika obravnava, tudi zaradi
               te nereakcije ustvaril vtis, kot da je Slovenija tukaj pripravljena popustiti, kot da
               spreminja stališča in kot da bodo morali na koncu slovenski davkoplačevalci plačati
               iz svojega žepa nekaj 100 milijonov evrov za dolgove, oziroma denarja, ki ga sami
               nismo porabili?</p>
               <p>Naj dodam samo še to, da se vsi spominjamo, da smo v Sloveniji leta 1990 po
               demokratičnih spremembah dobili izropane banke in da smo jih slovenski
               davkoplačevalci sanirali in da jih bodo sanirali še prihodnji rodovi. Se pravi, te
               devize v Slovenijo niso prišle. Če pa so prišle, pa naj nekdo pove, kje so oziroma za
               kaj so se porabile. Tisto, kar me pa zanima je, zakaj vlada ni bolj odločno
               reagirala<gap n="..."/> <stage xml:id="Redna-18-2002-09-23.stage22">(Pisk.)</stage></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Gospod predsednik vlade, imate 5 minut za odgovor. Prosim.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Hvala. Spoštovani gospod predsednik, spoštovane poslanke in poslanci! Spoštovani
               gospod poslanec Janša! O tem vprašanju sem kot predsednik vlade odgovoril na tiskovni
               konferenci kakšnih 10 dni nazaj. Morda to ni dobilo ustreznega odziva v medijih, ker
               je bilo verjetno takrat prekrito z drugimi temami, predvsem z vprašanji odnosov s
               Hrvaško. Vendar je tudi to dobrodošla priložnost, da lahko povem svoja stališča,
               svoja in pa seveda tudi stališča vlade do tega vprašanja.</p>
               <p>Mi se o vprašanju starih deviznih vlog iz finančnega, denarnega sistema prejšnje
               države pogovarjamo praktično že od osamosvojitve naprej in skušamo najti rešitev.
               Slovenija je že takoj na začetku zavzela jasno stališče, kar je potrdila tudi z
               ustavnim zakonom leta 1994, namreč da gre za vprašanje sukcesije, vprašanje, ki se
               rešuje v okviru sukcesije nekdanje države in da je Slovenija prevzela tiste
               obveznosti oziroma garancije za tiste devizne vloge, ki so bile locirane na njenem
               teritoriju, ne pa za tiste, ki so bile locirane na teritoriju drugih republik,
               naslednic nekdanje Socialistične federativne republike Jugoslavije.</p>
               <p>Na tem stališču smo konsistentno vsa ta leta. In takrat je ustavni zakon predvidel,
               da se to vprašanje rešuje v okviru sukcesije in da so možne rešitve, sicer tudi v
               okviru delnih sukcesijskih pogodb, vendar ni predvidel nič drugega. Nič takšnega, kar
               bi opravičevalo prevzem, enostranski prevzem teh obveznosti s strani Slovenije.</p>
               <p>Mi smo večkrat utemeljevali, vsebinsko utemeljevali, da ne gre za obveznosti
               Republike Slovenije za devizne vloge v Zagrebu ali v Sarajevu ali v Skopju, za
               podružnice nekdanje Ljubljanske banke, da je za te devizne vloge garantirala
               federacija, takratna jugoslovanska federacija. In da je v vseh teh bankah vključena
               Narodna banka Jugoslavije kot subjekt v vseh medsebojnih obveznostih iz tega naslova
               in da za to teh vprašanj seveda ni možno razrešiti ali z enostranskimi potezami ene
               republike ali z bilateralnimi dogovori med dvema, pač pa v okviru sukcesije. Skratka
               v okviru sukcesije, kjer sodelujejo vse naslednice nekdanje federacije.</p>
               <p>V zadnjem času se je povečal pritisk s strani nekaterih od teh držav naslednic,
               pritisk na to, da bi Slovenija prevzela te obveznosti, izhajajoč iz tega, da so
               formalno bile to podružnice Ljubljanske banke, izhajajoč iz tega, da je Slovenija v
               boljši gospodarski situaciji in najbrž s predpostavko, da z nekim političnim
               pritiskomlahko izsilijo ugodnejšo rešitev, kot pa bi jo predstavljala čista
               strokovna, pravna rešitev na podlagi pravnih dejstev na dan osamosvojitve.</p>
               <p>Mi smo ves čas pripravljeni in smo tudi dali na mizo vse številke iz tega naslova,
               ves čas smo ponavljali, da te devize, ki so se zbirale v teh podružnicah, niso bile
               porabljene v Sloveniji, ampak da so te podružnice delovale v republikah, kjer so
               imele svoje sedeže, in tam plasirale svoja sredstva.</p>
               <p>In da bi bilo seveda neustrezno, neutemeljeno pričakovati, da bo Republika Slovenija
               prevzela potem sama obveznosti za nekaj, za kar ni garantirala, in za nekaj, kar ni
               bilo porabljeno za njene potrebe na njenem teritoriju.</p>
               <p>V tem našem stališču se ni nič spremenilo. Odvil se je prvi krog sukcesijskih
               pogajanj v Baslu pod vodstvom iz banke<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Čas je potekel, gospod predsednik.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>No, da zaključim ta stavek. Ta prvi krog se je končal sicer neuspešno, vendar
               Slovenija je pripravljena, da nadaljuje z naslednjim krogom in bomo naprej iskali
               rešitve v okviru sukcesijskih pogajanj. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. V okviru te seje bomo še puščali, tako smo se dogovorili, dopuščali, da
               se dokonča stavek. Na naslednji seji pa bo s pretekom časa tudi prenehala pravica, da
               ima poslanec možnost, da dokonča misel. Tako smo se dogovorili, ko smo se v vodstvu
               pogovarjali o tem, kako bomo vodili sejo. Kolega Janša želi dopolnilno vprašanje.
               Prosim.</p>
            </sp>
            <sp who="SDZ3:JanšaJanez">

               <speaker>IVAN (JANEZ) JANŠA:</speaker>

               <p>No, najprej jaz pozdravljam to vaše pravilo, ki ste ga zdaj razložili. Ugotavljam pa,
               da zame to ni veljalo, ker ste mi prekinili stavek. Ampak ni važno. Rad bi dal -</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Gospod Janša, kdaj sem vam prekinil? Vi ste sami končali. Samo toliko, da razčistiva.
               Prosim.</p>
            </sp>
            <sp who="SDZ3:JanšaJanez">

               <speaker>IVAN (JANEZ) JANŠA:</speaker>

               <p>Vi ste izklopili mikrofon. Jaz sem sicer končal, samo vi me niste slišali.</p>
               <p>Rad bi dal predsedniku vlade vseeno priložnost s tem, da bom ponovil praktično prvo
               vprašanje, da mi odgovori, ker prej mi ni. To, kar je prej govoril, je povedal tudi
               na tiskovni konferenci, ki se je pa zgodila šele, mislim, da kakšnih 40 dni po
               tistem, ko je predsednik države v Sarajevu obljubljal, da bo Slovenija to vrnila.</p>
               <p>Skratka, moje vprašanje je:</p>
               <p>Zakaj vlada ni bolj odločno reagirala, če je stališče takšno, kot je bilo zdaj
               razloženo?</p>
               <p>In ali se v vladi zavedate, da takšna stališča največjih, najvišjih, najvišjih
               predstavnikov slovenske države slabijo naše pogajalske pozicije?</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Gospod predsednik, ne več kot tri minute. Prosim.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Hvala. No, vlada in pa predsednik vlade seveda lahko odgovarja za svoja stališča in
               jih tudi ustrezno interpretira. Ne moremo odgovarjati oziroma interpretirati stališč
               drugih. Smo pa, kot sem že povedal, našo pozicijo jasno postavili, tudi predsedniku
               države sem pisno odgovoril na njegovo tovrstno pismo in mu predstavil podobne
               argumente, kot sem jih tudi vam sedaj v odgovoru. Skratka, Slovenija nadaljuje
               iskanje rešitve za ta problem, ker se zavedamo, da je to neka obremenitev v
               medsebojnih odnosih z republikami, naslednicami nekdanje Jugoslavije, vendar želimo
               iskati v tem pravno korektno rešitev, pravično rešitev in ne moremo in tudi nimamo
               nobene formalne osnove za to, da bi prevzemali obveznosti, ki jih nismo povzročili,
               ki pravzaprav nimajo nobene, ne pravne ne vsebinske osnove za to, da bi jih prevzela
               Republika Slovenija. In na tej točki pač branimo interese naše države na najboljši
               možni način.</p>
               <p>Upam, da bo naslednji krog pogajanj v okviru sukcesije, v okviru baselske banke za
               medsebojne poravnave, prinesel več rezultatov in da bi lahko to poglavje, ki že
               precej časa obremenjuje medsebojne odnose, le uspešno zaključili. Jasno pa je, da so
               drugačna stališča od teh, ki sem vam jih povedal, zlasti v fazi pogajanj pa seveda
               prej škodljiva kot pa koristna za interese Republike Slovenije. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik vlade. Kolega Igor Štemberger bo postavil naslednje
               vprašanje. Prosim.</p>
            </sp>
            <sp who="SDZ3:ŠtembergerIgor">

               <speaker>IGOR ŠTEMBERGER:</speaker>

               <p>Hvala za besedo. Spoštovani predsednik vlade, ministrice in ministri, pa tudi ostali
               predstavniki vlade, kolegice in kolegi poslanci! Pokojninska reforma, ki se je leta
               1996 začela s pripravo bele knjige, se je nekako klavrno končala s sprejetjem
               kompromisnega predloga zakona, ki je bil do sedaj že trikrat popravljen.</p>
               <p>V beli knjigi so bile predlagane določene rešitve pokojninskega sistema, ki so bile
               v sprejetem zakonu izvzete in so se v največji meri nanašale na izboljšanje
               socialnega položaja srednje in mlajše generacije. To je bilo jasno izpostavljeno tudi
               v javni razpravi o pokojninski reformi, ko so mladinske in študentske organizacije v
               večini podpirale predloge v beli knjigi. Predvsem je bila vidna podpora za uvedbo
               tristebrnega pokojninskega sistema. Razočaranje in ogorčenje mlade in srednje
               generacije je bilo, ko so uvidele, da vlada še vedno ni pripravljena reševati tekočih
               in bodočih problemov, na koncu izredno veliko. In ne pozabimo, prav optimistična in
               svetla prihodnost mladih bi morala biti razvojna prioriteta vlade, tako sedanje kot
               vseh prihodnjih.</p>
               <p>Kot lahko vidimo iz preteklih proračunov, se je delež transferjev v ZPIZ z leti
               povečeval, in kot je predvideno, se ta delež v bodoče ne bo zmanjšal oziroma bo ostal
               približno na enaki ravni, to je okrog 16% odhodkov iz proračuna. Iz tega lahko
               sklepamo, da ima država nekako neustrezen pokojninski sistem. Država ima pokojninski
               sistem, ki mu kronično primanjkuje denarja, in potrebuje vsako leto iz proračuna
               velike vsote za zagotavljanja obstoječih pravic iz pokojninskega zavarovanja.</p>
               <p>V Stranki mladih Slovenije seveda ne nasprotujemo obstoječim pravicam iz
               pokojninskega sistema, saj si jih današnji upokojenci zaslužijo; še več, s svojimi ne
               prav velikimi pokojninami pomagajo tudi mladim. Dejstvo pa je, da pokojninski sistem
               postaja vse večja cokla razvoja gospodarstva, vlada vedno več in več proračunskega
               denarja namenja za delovanje pokojninskega sistema, namesto da bi se ta denar porabil
               za bolj razvojne projekte in na tak način omogočil večjo gospodarsko rast in s tem
               tudi več denarja za pokojninski sistem.</p>
               <p>Rešitve, ki jih predlaga vlada, ne morejo vedno biti samo povečevanje starostne dobe
               za upokojitev, kot se to dogaja sedaj. Starostna doba ima neko zgornjo mejo, ki je ne
               smemo preseči. Menimo, da je ta meja že dosežena, in bi bilo potrebno poskrbeti za
               drugačne rešitve. Zelo pomembno je, da nadaljnjo reformo pokojninskega sistema
               opravimo pred vstopom v Evropsko unijo, saj menim, da jo bomo po tem bolj težko
               opravili.</p>
               <p>Na podlagi tega vas sprašujem:</p>
               <p>Kdaj mislite nekako nadaljevati z reformo pokojninsko-invalidskega zavarovanja v
               smislu uvedbe in izvajanja drugega, kapitalskega stebra pokojninskega zavarovanja,
               kot ga poznajo države članice Evropske unije?<gap n="..."/> <stage xml:id="Redna-18-2002-09-23.stage23">/opozorilni znak za konec/</stage>.</p>
               <p>To vidimo kot edino možno rešitev problema pokojninskega sistema, ki bi istočasno
               zmanjšal<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Končajte stavek.</p>
            </sp>
            <sp who="SDZ3:ŠtembergerIgor">

               <speaker>IGOR ŠTEMBERGER:</speaker>

               <p><gap n="..."/> transfer iz proračuna in omogočil višje pokojnine v prihodnje.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala, kolega Štemberger. Prosim, gospod predsednik vlade.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Hvala. Spoštovani gospod poslanec! Vlada ocenjuje, da je bil s pokojninsko reformo,
               ki smo jo uveljavili z začetkom leta 2000, narejen zelo pomemben korak v iskanju neke
               uravnotežene rešitve v razvojnem modelu Slovenije, v iskanju tudi nekega
               uravnoteženega deleža pokojninskega zavarovanja v odnosu na druge porabe družbenega
               proizvoda. Gre za zelo zapleteno vprašanje, ki je prisotno v večini evropskih držav.
               Številne članice Evropske unije niso do sedaj našle kakšnih boljših rešitev, kot pa
               smo jih našli mi. Mi ocenjujemo, da je tudi uvajanje drugega stebra pokojninske
               reforme sorazmerno uspešno, da se je vanj vključilo okoli 150.000 aktivno zaposlenih
               državljanov Republike Slovenije, kar je približno 20% aktivnega prebivalstva, da je
               to glede na sorazmerno kratek čas veliko, da je to sorazmerno dober tempo uvajanja te
               reforme in tega stebra. Vzporedno z analizo delovanja tega sistema, to kar smo
               storili že v letu 2001 in pripravili in uveljavili ustrezne popravke, bomo seveda
               tudi v nadaljevanju vprihodnjih letih spremljali to problematiko in ustrezno
               reagirali. Ni pa nobene nujnosti, da bi to morali storiti že pred vstopom v Evropsko
               unijo. Evropska unija in nekatere njene članice, ne vse članice, ampak zlasti
               nekatere, se seveda sama sooča z vprašanjem, problemom staranja prebivalstva, z vedno
               večjimi tovrstnimi, tudi pokojninskimi obremenitvami. Verjetno bomo v njenem okviru
               nadaljevali skupaj z drugimi iskanje čimboljših rešitev. Prosil bi, če še minister
               Dimovski dopolni.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Minister bo dopolnil vaš odgovor. Prosim, gospod minister.</p>
            </sp>
            <sp who="SDZ3:DimovskiVlado">

               <speaker>DR. VLADO DIMOVSKI:</speaker>

               <p>Hvala lepa. K temu, kar je povedal predsednik vlade, bi samo nekaj konkretnih
               številk pravzaprav dodal, kar se tiče dodatnega pokojninskega zavarovanja. Sama
               informacija, ki je bila tudi pripravljena v ekonomsko-socialnem svetu v letošnjem
               letu, je obravnavala vse te vidike, o katerih ste tudi vi, spoštovani poslanec,
               vprašali. Dejstvo je, da je bilo predvsem izpostavljeno vprašanje hitrosti uvajanja
               dodatnega pokojninskega zavarovanja, k čemur je najbolj pripomogla sprememba,
               določene spremembe zakona o pokojninskem in invalidskem zavarovanju, ki so bile
               izvedene konec leta 2001 in so v letošnjem letu povečale število vključitev za
               približno 80%. Po našem mnenju je bila torej usmeritev vlade kar se tiče dodatnih
               davčnih oprostitev za drugi pokojninski steber, upravičena. Pričakujemo, po nekaterih
               napovedih, da bi do konca letošnjega leta, v kolikor se bo v drugi pokojninski steber
               vključil tudi javni sektor, da bi ta številka od sedanjih 150.000 nekako prišla do
               200.000. Po primerjavi s posameznimi izbranimi državami, recimo kot sta Nemčija in pa
               Češka, je ta stopnja vključevanja bistveno hitrejša, kot jo je recimo imela Češka ali
               kot jo je imela recimo Nemčija.</p>
               <p>Postavili sta se po našem mnenju dve vprašanji. Naj še to povem. In sicer prvo je
               vključevanje, predvsem v delovno intenzivnih panogah, kjer intenzivno iščemo z
               Agencijo za trg vrednostnih papirjev načine oziroma posamezne instrumente, ki bodo
               lahko omogočili tudi vključevanje zavarovancem iz teh panog, iz delovno intenzivnih
               panog v dodatno pokojninsko zavarovanje. In drugič, vprašanje nadzora. Po našem
               mnenju je to postala zelo pomembna točka. Skupaj z Banko Slovenije, Agencijo za trg
               vrednostnih papirjev in še nekaterimi drugimi, kot je Agencija za zavarovalni nadzor,
               skušamo poenostaviti postopke nadzora in pričakujemo, da bomo v kratkem tudi s
               pomočjo strokovnjakov prišli do ustreznih rešitev.</p>
               <p>Ne trdimo, da seveda v tem trenutku ni ustreznega nadzora. Tukaj lahko rečem, da je,
               vendar je smiselno, da v smislu poenostavitve posameznih postopkov delujemo v neki
               strokovni smeri tudi na tem področju.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Želite dopolnitev odgovora, kolega Štemberger? Ne. Želi? Da. Prosim. Dve
               minuti. Prosim.</p>
            </sp>
            <sp who="SDZ3:ŠtembergerIgor">

               <speaker>IGOR ŠTEMBERGER:</speaker>

               <p>Hvala. V zvezi s tem, kar je bilo povedano, bi se dotaknil mogoče tudi pokojninskih
               bonov. Uvedba pokojninskih bonov je ena od možnih rešitev za pokojninski sistem,
               vendar pa je število pokojninskih bonov, ki jih lahko ima posameznik, sedaj premajhno
               in to ne predstavlja neke dovolj velike pokojninske rente.</p>
               <p>Zato me zanima:</p>
               <p>Ali meni vlada, da bi bilo potrebno dodatno izdati nove pokojninske bone in s tem
               omogočiti večjo zamenjavo vloženih certifikatov v pide za pokojninske bone?</p>
               <p>Jaz menim, da bi bilo nujno potrebno, da vlada posveti več pozornosti, več sredstev
               za promocijo pokojninskih bonov, saj zlasti mlajše in srednje generacije sploh ne
               vedo, da kaj takega sploh obstaja, kaj šele, kako to funkcionira.</p>
               <p>To bi lahko privedlo do tega, da bodo v prihodnosti dobre pokojnine imeli samo
               tisti, ki so sedaj dobro informirani. Zato sprašujem predsednika vlade:</p>
               <p>Kaj misli vlada o takšnem izboljšanju pokojninskega sistema?</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Štemberger. Gospod predsednik vlade.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Ta zakon pripravljajo na ministrstvu za finance, pa bi prosil ministra Ropa, da poda
               svoj pogled.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, spoštovani gospod minister Rop, imate besedo.</p>
            </sp>
            <sp who="SDZ3:RopAnton">

               <speaker>MAG. ANTON ROP:</speaker>

               <p>Spoštovani poslanec, kar se tiče tega zakona, kot veste, je bilo nekaj poskusov, da
               bi ga ustrezno dopolnili. In kot sem seznanjen, je sedaj tudi pripravljen predlog
               sprememb tega zakona v tistem delu, kjer se tiče koncentracije pokojninskih bonov z
               10 tisoč na 30 tisoč. Stvar je v proceduri. In v tem delu smo že opravili obširno
               diskusijo tudi v državnem zboru. Mi smo posebej opozarjali, da v tistem delu, kjer bi
               prihajalo do nesorazmerne koncentracije teh bonov, ne vidimo posebnega smisla za
               povečevanje števila bonov, v tistem delu, kjer pa to dejansko predstavlja možnost za
               večjo pokojnino in večjo varnost za starost, pa je to smiselno.</p>
               <p>Tako, da mi ocenjujemo, da je zdaj ta predlog, ki je dan, relativno kompromisen in
               da ga je možno tudi sprejeti. Seveda pa sami pokojninski boni na dolgi rok ne morejo
               rešiti problema dodatnega pokojninskega zavarovanja.</p>
               <p>Gre za enega od uporabljenih mehanizmov, ki so se v preteklosti uporabili zato, da bi
               del certifikatov in del premoženja, ki bi sicer šel na pide, na pooblaščene
               investicijske družbe, šel v pokojninske družbe in se preusmeril. V delu je to uspelo
               in v tem delu so bili izdani boni. In seveda je sedaj naša skupna skrb, da omogočimo,
               da bodo iz tega naslova izplačane tudi ustrezne pokojninske rente in izplačane tudi
               pokojnine.</p>
               <p>Gros projekta, ki se tiče dodatnega pokojninskega zavarovanja, je pa v tistem delu,
               o katerem sta govorila predsednik vlade in pa minister za delo, to je dodatno
               pokojninsko zavarovanje, ki je v Sloveniji dobro urejeno, imamo eno boljših ureditev
               v Evropi, z zelo velikimi davčnimi olajšavami, ki so spodbudile to zelo veliko
               dodatno zavarovanje. In upam, da nam bo uspelo tudi v javnem sektorju to storiti in
               da bomo na koncu dosegli tisto, kar smo želeli pri dodatnem pokojninskem zavarovanju
               to, da bomo največjemu delu ali pa večinskemu delu zaposlenih v Sloveniji omogočili
               dodatno pokojninsko zavarovanje, in tudi zato, da bomo lahko nadaljevanju v
               naslednjih letih storili dodatne korake v smeri pokojninske reforme. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Tretji bo poslansko vprašanje predsedniku vlade zastavil kolega Bajuk.
               Prosim, imate besedo, kolega dr. Bajuk.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa za besedo. Spoštovani gospod predsednik vlade! Leta 1992 so vsi državljani
               dobili domov lastninski certifikat z vašim podpisom in željami, da postanejo dejanski
               in ne imaginarni lastniki nekdanjih družbenih podjetij. Ker kar milijon 300 tisoč
               državljanov ni imelo objektivnih možnosti, da bi certifikate uporabili z neposredno
               vložitvijo v posameznapodjetja, so jih zaupali pooblaščenim investicijskim družbam,
               pidom. Vlade pod vašim vodstvom so državljanom zagotavljale, da bodo pidi porazdelili
               tveganje njihovih naložb in dolgoročno uspešno upravljali z njihovim kapitalom po
               zgledu investicijskih skladov v razvitih tržnih gospodarstvih. Zgodilo se je vse kaj
               drugega, in to prikrito večini nepoučenih državljanov, malih investitorjev. To se z
               neizmerno hitrostjo tudi nadaljuje. Malim delničarjem se s pomočjo neodvisnih, tako
               imenovanih neodvisnih medijev prikriva, da je vaša sedanja koalicija poslala v
               državni zbor predlog zakona, ki bo omogočil upravam in velikim delničarjem pidov, da
               bodo pod pošteno ceno od malih delničarjev kar najhitreje pokupili še preostale
               delnice in tako zaokrožili tajno strategijo koncentracije družbenega kapitala. To se
               bo zgodilo v očitnem nasprotju s tistim, kar ste leta 1992 in 1994 še obljubljali s
               tedaj sprejeto zakonodajo.</p>
               <p>Zato vas, gospod predsednik, prosim, da pred javnostjo odgovorite na vprašanje:</p>
               <p>Zakaj ste dopuščali pri preoblikovanju pidov drugo divjo privatizacijo, ali bolj
               konkretno, zakaj ste dovolili, da so uprave DZU organizirale sivi trg in na njem
               kupovale certifikate oziroma delnice od nepoučenih državljanov s sklepanjem tako
               imenovanih terminskih pogodb, into v povprečju po 7% njihove knjigovodske
               vrednosti?</p>
               <p>Zakaj vse do danes dopuščate, da si upravljavske pravice malih delničarjev pidov
               prilaščajo uprave DZU prek pooblastil, ki jih pošiljajo v podpisovanje nepoučenim
               državljanom?</p>
               <p>Zakaj ste se leta 1999 z bypass zakonom, zakonom o prvem pokojninskem skladu in
               preoblikovanju pidov, odločili za to, da se pidi lahko večinsko in ne izjemoma, kot
               je bilo predvideno še leta 1994, preoblikujejo v navadne delniške družbe, ki tudi
               formalno niso pod nadzorom regulatorja in nadzornika trga kapitala?</p>
               <p>In končno:</p>
               <p>Zakaj niste junija letos, ko je Koalicija Slovenija predlagala v tem državnem zboru,
               želeli zaustaviti procesa preoblikovanja pidov v navadne delniške družbe, ki se
               nezadržno bliža koncu? Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega dr. Bajuk. Prosim, gospod predsednik vlade.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Hvala. Spoštovani gospod poslanec! Proces privatizacije je težak proces v vseh
               državah, kjer so se ga lotili po spremembah. Torej ob prehodu osemdesetih v
               devetdeseta leta, so se oziroma smo se lotili nekega procesa, ki je pa pravzaprav
               enkraten v zgodovini, ko se je v tako veliki meri skušala najti najboljša rešitev za
               privatizacijo ali prerazporeditev do takrat državnega oziroma pri nas družbenega
               premoženja. Iskani so bili različni vzorci, različne poti, in ko danes mednarodni
               analitiki ocenjujejo različne modele privatizacije, ugotavljajo, da noben ni bil
               idealen, kot prvo, in drugič, ugotavljajo, da najbrž tudi noben ni mogel biti idealen
               in da imamo samo nekoliko boljše, nekoliko slabše modele glede na učinke, ki so jih
               povzročili v različnih državah. In v teh mednarodnih primerjavah je slovenski model
               privatizacije ocenjen prej kot dober, kot pa, da bi bil slab. Skratka boljši kot v
               večini drugih tranzicijskih držav in državljani in pa mali delničarji so pri nas
               kljub vsemu, lahko dam takšno oceno, odnesli bolje kot pa v drugih tranzicijskih
               državah.</p>
               <p>Država si je v vseh teh letih poskušala najti optimalne rešitve, kako vzpostaviti
               takšne institucije in navsezadnje tudi razviti takšen finančni trg, da bi zagotavljal
               neka prava razmerja in tudi prave in čimbolj korektne transakcije med vsemi subjekti.
               Seveda takšna iskanja niso vedno uspešna že v prvem koraku, včasih potem praksa
               pokaže, da jih je potrebno izboljšati. In to je razumljivo, če prehajamo iz nekega
               povsem drugačnega sistema, socialističnega, sistema, z družbeno lastnino v kapitalski
               sistem in tradicija, ki se je drugje vzpostavljala skozi stoletja, se je morala pri
               nas vzpostaviti v nekaj letih.</p>
               <p>Če imamo vse to v vidu, mislim, da se lahko bolj pridružimo tistim ocenjevalcem, ki
               pač to delajo s hladno glavo in objektivno v mednarodnem merilu in ki ugotavljajo,
               torej, da naš model privatizacije ni bil slab oziroma vsaj ni bil slabši od tistih v
               drugih državah. Tudi sedaj poskušamo izboljšati rešitve, tudi tista vprašanja, o
               katerih ste govorili. V pripravi je predlog zakonskih rešitev, kako bi odpravili
               nekatere anomalije, ki smo jih tudi sami ugotovili in ki jih želimo odpraviti tako,
               da bi bili čimbolj zavarovani interesi malih delničarjev. Če je še čas, bi prosil, da
               še minister Rop<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Ne dlje kot minuto in 50 sekund. Prosim, da gospod minister nadaljuje.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p><gap n="..."/>ki je pripravil ta zakon.</p>
            </sp>
            <sp who="SDZ3:RopAnton">

               <speaker>MAG. ANTON ROP:</speaker>

               <p>Torej, poslanci ste po moji oceni relativno dobro seznanjeni s tistim, kar se je
               pripravljalo, in ste bili tudi relativno aktivno vključeni v diskusijo. Navsezadnje
               se je matični odbor na temo tega zakona že sestal in je bila preložena obravnava. In
               sedaj seveda skrbno proučujemo vse tiste pripombe, ki so bile dane s strani vseh
               strank, in upam, da bomo na koncu skupaj v okviru matičnega odbora, v skladu z novim
               poslovnikom državnega zbora našli ustrezne in sprejemljive rešitve. Gre pa seveda za
               nekatere probleme, ki jih je potrebno rešiti. Po eni strani je treba to zakonodajo
               približati in harmonizirati tisti v Evropski uniji in v tem delu se to tiče vzajemnih
               skladov. Po drugi strani gre za preoblikovanje pida v tako imenovane investicijske
               družbe inseveda tudi za finančne holdinge v tistem delu, kjer naj bi nastajali novi
               ali pa so že te delniške družbe nastale. In v tem delu seveda bomo poskušali, upam,
               da skupaj, najti ustrezne rešitve.</p>
               <p>Kar se tiče investicijskih družb, razmišljanje na osnovi pripomb, ki so bile dane,
               zaenkrat gre v to smer, da bi pide v času še bolj približali vzajemnim skladom.
               Vzajemni skladi so namreč tisti, ki v najboljši meri izpolnjujejo kriterije
               transparentnosti, varnosti in pa seveda prostega vhoda in odhoda posameznih
               delničarjev iz posameznega sklada.</p>
               <p>V tistem delu, kjer pa gre za finančne holdinge in pa delniške družbe, pa imamo
               objektiven problem. Na eni strani so nekatere delniške družbe nastale, <gap n="..."/><stage xml:id="Redna-18-2002-09-23.stage24">(Opozorilni
               znak za konec)</stage><gap n="..."/> po drugi strani pa so nekatere<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Zaključite misel, prosim.</p>
            </sp>
            <sp who="SDZ3:RopAnton">

               <speaker>MAG. ANTON ROP:</speaker>

               <p>Struktura teh papirjev je takšna, da je praktično 50% delnic, ki jih imajo netržnih.
               Bom še razložil, če bo potrebno.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Želite dopolniti vprašanje, kolega dr. Bajuk? <stage xml:id="Redna-18-2002-09-23.stage25">(Želite.)</stage>
               Prosim. 2 minuti.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči.</p>
               <p>Rad bi vprašal gospoda predsednika, na podlagi teh dogovorov: Kakšna pa je končno
               želena lastniška struktura slovenskih podjetij, ki jo uresničuje vaša koalicija ali
               pa vaše koalicije? Sicer pa zato, ker v strategiji gospodarskega razvoja - ki smo jo
               dobili v državni zbor in je v Poročevalcu januarja meseca letos - smo brali, da
               Slovenija potrebuje - in to so besede vaše vlade - prave lastnike. To pa naj ne bi
               bili ne notranji delničarji in ne institucionalni delničarji.</p>
               <p>Kdo naj bi torej bili pravi lastniki nekdanjih združenih podjetij?</p>
               <p>In končno bi vas rad tudi vprašal, gospod predsednik:</p>
               <p>Ali vi soglašate z mnenjem dr. Nevena Boraka, ki ste ga pred nedavnim imenovali na
               čelo agencije za nadzor tujega kapitala, ki je po poročanju naših medijev izjavil in
               tu citiram, <q>»da konsolidacija lastništva ne more potekati brez kraje«</q>?</p>
               <p>Ali po vašem mnenju funkcionar, ki daje take izjave, lahko opravlja tako funkcijo?</p>
               <p>Ali se vi strinjate s takšnim pristopom? Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Prosim za mir v dvorani. Prosim, gospod predsednik vlade, 2 minuti za
               odgovor.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Spoštovani gospod poslanec. Kakšno lastniško strukturo si želimo - seveda čim bolj
               učinkovito! Mislim, da če povem svoje mnenje ob tem: seveda, tudi čim bolj
               uravnoteženo, med različnimi lastniki, vrstami lastnikov, seveda s prisotnostjo,
               veliko prisotnostjo tudi malih delničarjev. Vendar je pri tem seveda težko dajati
               absolutna pravila in reči: takšna lastniška struktura je optimalna, takšna bi morala
               biti. Vzpostavlja se skozi življenje, skozi delovanje, skozi prakso, tudi skozi
               uspešnost ali neuspešnost posameznih oblik. In tako se je dogajalo pravzaprav tudi v
               razvitih tržnih gospodarstvih, kjer se še vedno dogaja, kljub veliki tradiciji,
               velikim izkušnjam, da na primer interesi malih delničarjev niso zaščetini - v veliki
               ameriških korporacijah, kjer smo pred kratkim videli zlome velikih korporacij, kjer
               smo videli zavajanje delničarjev, kjer smo videli izgubo, številne izgube na borzi, v
               katerih so sodelovali oziroma so bili prizadeti milijoni malih delničarjev.</p>
               <p>Skratka, tudi najbolj razvita ekonomija v svetu, z največ tradicije še ni našla
               dokončnih in absolutnih odgovorov na ta vprašanja in ni našla seveda vseh mehanizmov,
               ki bi preprečevali kakršnekoli zlorabe.</p>
               <p>Seveda si k temu prizadevamo in si moramo prizadevati tudi naprej, vendar odgovor na
               to nam da lahko seveda izkušnja, praksa, popravljanje tudi določenih težav, kadar se
               pojavijo, ali slabosti v zakonodaji ali če ugotovimo, da sistem ponekod dopušča
               zlorabe.</p>
               <p>In v to smer gredo sedaj tudi naša iskanja pri pripravi teh novih zakonskih rešitev,
               o čemer je govoril minister Rop. In upam, da bomo pri tem skupno, tudi z vami - z
               opozicijo, našli čim boljše rešitve.</p>
               <p>Kar se tiče pa izjav posameznih funkcionarjev, jih ne morem, ne bi želel
               komentirati, tudi ne poznam konteksta takšnih izjav. Svoje mnenje pa sem povedal.
               Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik. Ne morete postaviti. Proceduralno, v skladu s
               poslovnikom. Prosim.</p>
            </sp>
            <sp who="SDZ3:BajukAndrej">

               <speaker>DR. ANDREJ BAJUK:</speaker>

               <p>Hvala, gospod predsednik. Na podlagi 246. člena v drugem odstavku bi prosil in
               oblikoval sledeč predlog.</p>
               <p>Ker ob tako pomembnih vprašanjih, kot so lastniška struktura slovenskega
               gospodarstva, ki jo zaznamuje dokončno preoblikovanje pidov, in z njo močno povezan
               tudi razvoj slovenskega trga kapitala, z vašim odgovorom, spoštovani gospod
               predsednik, nisem zadovoljen; in zaradi - sedaj pa resničnih nacionalnih interesov -
               tudi ne smem biti zadovoljen.</p>
               <p>Predlagam, da se na podlagi drugega odstavka 246. člena poslovnika da na glasovanje
               naslednji sklep: <q>"Državni zbor na naslednji seji državnega zbora opravi razpravo o
               odgovorih predsednika Vlade Republike Slovenije na zastavljena vprašanja vodje
               poslanske skupine Nove Slovenije."</q> Hvala lepa, gospod.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega dr. Bajuk. Danes smo se posvetovali pred začetkom seje, kako bomo
               ravnali v primerih, ko bo dana taka pobuda, in se odločili, da bomo predlagali, da se
               o pobudi odloči jutri pri prvem glasovanje. Poslanec, ki je namreč postavil
               vprašanje, lahko zahteva v skladu z drugim odstavkom 246. člena poslovnika, da se na
               naslednji seji opravi razpravo o odgovoru predsednika vlade, ministra ali generalnega
               sekretarja - to se lahko zgodi sedaj ali pa v toku današnje seje.</p>
               <p>Menili smo, da bomo torej predlagali državnemu zboru, da odloči o tem jutri pri prvem
               glasovanju. To je odločitev, ki smo jo sprejeli. <stage xml:id="Redna-18-2002-09-23.stage26">/Oglašanje iz klopi./</stage> To je v skladu
               s poslovnikom. Prosim, kolega dr. Bajuk, vas lahko nekaj prosim? Prosim. Jaz tolmačim
               poslovnik med sejo, o tem pravilu pa smo se danes pogovarjali s podpredsednico in
               podpredsednikoma. Prosim. Tudi ko smo se neštetokrat pogovarjali v zadnjih dneh o teh
               vprašanjih, smo se odločili, da bo predsednik - to je njegova poslovniška pristojnost
               - tolmačil poslovnik. Če bomo ocenili, da bi lahko tolmačil tudi drugače in bi bilo
               pragmatično bolje, bomo drugič odločitev spremenili. Danes vztrajam pri svoji
               odločitvi, da bomo o vašem predlogu, kolega dr. Bajuk, odločali jutri pri prvem
               glasovanju. Nimate besede, kolega Jerovšek.</p>
               <p>Naslednjemu dajem besedo kolegu Francu Kanglerju, ki bo po novem poslovniku kot
               predstavnik koalicije postavil vprašanje predsedniku vlade. Prosim za mir v dvorani.
               Prosim za mir v dvorani, gospodu Kanglerju sem dal besedo. Prosim.</p>
            </sp>
            <sp who="SDZ3:KanglerFranc">

               <speaker>FRANC KANGLER:</speaker>

               <p>Spoštovani predsednik vlade, spoštovani člani vlade! Člani parlamentarne komisije za
               nadzor nad varnostno-obveščevalnimi službami, kakor tudi poslanci poslanske skupine
               Slovenske ljudske stranke, beležimo v zadnjem času, da je bilo v političnem življenju
               povzročenih več afer, od katerih ni niti ena dobila sodnega epiloga ali razjasnitve.</p>
               <p>Prav tako beležimo, da je bilo v zadnjem času veliko politikov različnih političnih
               opcij oškodovanih oziroma oškodovancev pri različnih kaznivih dejanjih.</p>
               <p>Naj omenim nekaj primerov. Pri združevanju dveh parlamentarnih strank varovani osebi,
               podpredsedniku vlade, ukradejo audija. Tik pred kongresom Liberalne demokracije
               Slovenije ukradejo finančnemu ministru audija. V prejšnjem mandatu beležimo kar nekaj
               vlomov v stanovanja poslanca. V tem mandatu beležimo, da je bilo vlomljeno v
               stanovanje varovani osebi, predsedniku parlamenta. Beležimo, da je bilo vlomljeno v
               stanovanje ministru za promet. Beležimo, da je bilo vlomljeno v stanovanje kar nekaj
               poslancev, ki v tem mandat zasedajo poslanski mandat. Tudi nekateri dogodki v tej
               hiši so takšni, ki bi lahko imeli elemente kaznivega dejanja, vendar policija do
               sedaj na tem področju ni razjasnila niti enega dogodka.</p>
               <p>Pri spremljanju aktivnosti in dejavnosti nekaterih služb, ki odgovarjajo za svoje
               delo neposredno vladi in predsedniku vlade, je parlamentarna komisija za nadzor nad
               varnostno- obveščevalnimi službami naletela na hudo kršitev zakona o Sovi, po 49.
               členu, drugi in četrti odstavek, ker je parlamentarni komisiji bil preprečen stalni
               nadzor v skladu z 49. členom zakona o Sovi.</p>
               <p>Zato sprašujem: Zanima me, ali bo vlada - in vi kot predsednik vlade - obravnavala
               zaplet in preprečitev dejanja parlamentarni komisiji s strani Sove in povzela ukrepe?</p>
               <p>Ali so zagotovljeni vsi pravni instrumenti, da se informacije, ki se zbirajo v teh
               službah, ne bi zlorabljale za politična obračunavanja?</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, gospod predsednik vlade, imate besedo.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Spoštovani gospod poslanec, primeri, ki ste jih navedli, ki so se dogajali, kot
               pravite, v prejšnjih letih, so kazniva dejanja, ki se pač dogajajo in ki jih v skladu
               z zakoni skuša sankcionirati naša policija in pa v tem smislu seveda tudi delovati.
               Sam vam njihovega delovanja, delovanja policije v teh konkretnih primerih, ne morem
               pojasnjevati, ker o tem tudi seveda nisem informiran in kot predsednik vlade tudi za
               to nimam ne odgovornosti in ne pristojnosti, da bi lahko v takšnih konkretnih
               primerih dajal ali kakršnekoli inpute policiji. In to se torej ne nanaša na delovanje
               varnostno-obveščevalne službe, o kateri ste potem govorili.</p>
               <p>Prej sem v tem državnem zboru že povedal, da ocenjujem, da Slovenska
               obveščevalno-varnostna služba deluje zelo solidno in da deluje korektno. Po mojih
               spoznanjih se je uspešno vključila v mednarodne aktivnosti, borbe proti terorizmu,
               ocenjevanja različnih kriznih situacij v svetu in v tem smislu daje korektne ocene in
               informacije vladi, ki jih ta uporablja pri svojem delovanju. Do sedaj moram
               ugotoviti, da nisem zaznal kot predsednik vlade najmanjšega znaka, da bi Slovenska
               obveščevalno-varnostna služba delovala na kakšen drug način oziroma drugače, kot to
               določa zakon.</p>
               <p>Njena dejavnost je usmerjena izključno v ščitenje nacionalnih interesov te države v
               odnosu do zunanjega sveta in se v nobenem primeru, nobenem primeru, ne ukvarja z
               notranjimi situacijami; z ničemer, kar bi lahko označili kot notranjo politiko. In
               opažam, da včasih prihaja do določenih trenj med posameznimi člani komisije za nadzor
               teh dejavnosti in med samo agencijo. Po moji oceni bi bilo treba vzpostaviti, najbrž,
               večje sodelovanje in tudi razumevanje delovanja in pa ciljev, tudi Slovenske
               obveščevalno-varnostne službe, v tem precej zapletenem in nevarnem svetu, ji dati
               ustrezno podporo pri tem, seveda pa pričakujemo vsi, da komisija opravlja tisti svoj
               nadzor, ki je predpisan z zakonom, v skladu z zakonom.</p>
               <p>Vendar včasih dobimo vtis, kot da bi bila to služba, ki bi delovala proti naši
               državi - iz vaših nastopov - ne pa kot služba, ki deluje v korist naše države in
               ščiti nacionalne interese nasproti številnim zunanjim interesom, ki našo državo
               ogrožajo.</p>
               <p>Tako sem slišal za zadnji zaplet, kar se tiče nadzora. Kot sem bil informiran, je
               šlo za določen nesporazum, tudi za različna tolmačenja pravil v tem primeru, ki naj
               bi jih izčistili skupno v državnem zboru in ta pravila tudi, seveda, bolj precizno
               postavili.</p>
               <p>Mislim, da se to da storiti na miren in konstruktiven način, brez povzročanja
               velikih medijskih dogodkov, preden se dejansko ugotovi, kaj je na stvari. Hvala
               lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod predsednik. Kolega Kangler vam želi zastaviti dodatno vprašanje.
           </p>
            </sp>
            <sp who="SDZ3:KanglerFranc">

               <speaker>FRANC KANGLER:</speaker>

               <p>Spoštovani gospod predsednik. Moralna, etična in pravna načela parlametarne
               demokracije so ta, da komisija za nadzor nad varnostno-obveščevalnimi službami je
               bila ustanovljena z odlokom državnega zbora in deluje na podlagi novosprejetega
               poslovnika, ki je bil na novo sprejet. In na pravni podlagi zakona o Sovi, je v 49.
               členu jasno; govori: Sova mora omogočiti stalni nadzor komisije - članom komisije, ne
               posameznikom. Še enkrat poudarjam: članom komisije. In to stališče je celotne
               komisije, da je ugotovila, da je Sova v tem danem dogodku hudo kršila zakon o Sovi,
               49. člen ter preprečila stalni nadzor komisiji za nadzor nad obveščevalnimi službami
               državnega zbora Republike Slovenije.</p>
               <p>Zato vas ponovno vprašam: Ali bo vlada ta zaplet obravnavala ali ne? Pri čemer vas
               naj dopolnim, da člani komisije, ne glede na politične opcije, kateri kdo pripada,
               smo bili pripravljeni in smo pripravljeni na tej komisiji zmeraj delati zakonito,
               zavestno in spoštovati vse tiste predpise in norme, ki se tičejo vsakega posameznika.</p>
               <p>Če pa direktor, bivši direktor, čestita nekaterim operativcem te službe, da so 25.
               marca preprečili nadzor nad obveščevalnimi službami parlamentarni komisiji, je pa,
               mislim, to vprašanje več kot dovolj jasno, da je o tem vprašanju treba spregovoriti
               na vladi in prav gotovo o tem tudi vas, spoštovani predsednik vlade, obvestiti -
               glede na to, da vi po zakonu o Sovi, predlagate direktorja Sovi.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Želite, gospod predsednik dopolnilno pojasniti svoje stališče?
               Prosim.</p>
            </sp>
            <sp who="SDZ3:DrnovšekJanez">

               <speaker>DR. JANEZ DRNOVŠEK:</speaker>

               <p>Na kratko. Seveda ima komisija svoje zakonske pristojnosti in naloge za nadzor
               posebnih metod, ki jih lahko uporablja Slovenska varnostno-obveščevalna agencija. To
               so tisti instrumenti in metode, v katere nima vpogleda niti predsednik vlade, pač pa
               komisija. Vendar pričakujem, če bi prišlo do kakšne ugotovitve komisije o takšni
               nepravilnosti, kot ste sedaj govorili, da se je sedaj zgodilo, te dni, prejšnji
               teden, pričakujem, da bom o tem obveščen po neki normalni uradni poti s strani
               komisije, najbrž ne prek poslanskih vprašanj, ampak da bomo poskušali na ustrezen
               način ugotoviti, kaj je na stvari, opredeliti problem in tudi, če bo potrebno,
               reagirati nanj. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p><stage xml:id="Redna-18-2002-09-23.stage27">/Oglašanje iz klopi./</stage> Prosim, nimate besede.</p>
               <p>To so bila vprašanja, ki so jih spoštovane kolegice in kolegi postavili predsedniku
               vlade.</p>
               <p>Kaj želite vprašati ali predlagati, kolega Jerovšek? Prosim. Prosim, da je to v
               skladu s poslovnikom.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Gospod predsednik, na podlagi 69. člena tega poslovnika - ne sklicujem se na kateri
               drug poslovnik - ugotavljam, da ste mi kršili pravico do postavitve proceduralnega
               vprašanja.</p>
               <p>Ugotavljam, da je to v skladu s trenutnim stanjem duha v tem parlamentu<gap n="..."/></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Jerovšek<gap n="..."/></p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Oprostite, postavil bom proceduralno vprašanje in ga bom tudi obrazložil s tem, ker
               mislim, da je nujno.</p>
               <p>Namreč, še vedno upam, da v tem parlamentu veljajo neka pravila, da na neformalnih
               sestankih in delovnih skupinah ni mogoče sprejemati odločitev oziroma pravil, ki
               imajo postopkovno moč, ki bi morala biti sprejeta z dvotretjinsko večino v državnem
               zboru. V preteklih dneh se je dogajalo ravno to. Slovenskemu poslancu so kršene
               pravice iz 82. člena ustave, ki jasno pravi, da ni vezan na nobena navodila. Dajete
               nam navodila, ki niso sprejeta v poslovniku in niso sprejeta v državnem zboru!</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Jerovšek, lahko pojasnim?</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Vzete so osnovne pravice poslancu! Zaostrili ste nekatera poslanska določila oziroma
               poslovniška določila. Želim, da mi odgovorite.</p>
               <p>Ko ste omenili, da so potekali številni pogovori, kjer ste se dogovorili to in to -
               kateri so ti številni dogovori, ki imajo moč dvotretjinske večine državnega zbora<gap n="..."/>
               na podlagi katerih nam jemljete osnovne pravice v tem parlamentu? Kaj so delovne
               skupine? Naš poslovnik, ugotavljam, je popolnoma neživljenjski, je totalitaren.
               Poglejte si Hrvate! V trenutku so sprovocirali Bobetka na državnem zboru. Te možnosti
               v tem državnem zboru ni!</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Jerovšek, prosim, ne prisilite me, da vam vzamem besedo, ker vam je nočem.
               Postavili ste vprašanje in prav rad in dolžan sem vam odgovoriti.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Imam pravico do obrazložitve v dveh minutah. Mislim, da mi jemljete čas, tako kot je
               v skladu s poslovnikom, in si ga ne dovolim vzeti.</p>
               <p>Namreč, začelo se je grozljivo. Žal ste vi prvi kršili ta poslovnik, ko mi niste
               dali besede v skladu z 69. členom. In te rešitve, v tem poslovniku, kar se tičejo
               iniciative parlamenta - ni izjave vlade in splošne razprave, na kar sem večno
               opozarjal. In to je sramota za ta državni zbor in za demokracijo. Dejansko avtorje
               tega poslovnika - nekateri od avtorjev so pred več kot 10 leti na političnih govorih
               govorili o avtentičnosti naše revolucije, ki še traja. In na podlagi tega poslovnika
               verjamem, da še dejansko traja. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega gospod Jerovšek! Z enako potrpežljivostjo, kot sem poslušal jaz vas, vas
               prosim, da poslušate mene, ko vam bom pojasnil, zakaj sem se tako odločil.</p>
               <p>Najprej, če je zdaj to treba, storimo to še enkrat, v tem hipu velja moja prošnja,
               ki sem jo v imenu predsedujočega dal takoj na začetku naše seje. Povedal sem, da zdaj
               prvič državni zbor odloča in razpravlja po novem poslovniku in da bodo morda sem in
               tja na naslednjih sejah kakšne okoliščine, ko bo moral predsedujoči odločiti, kaj je
               po njegovem mnenju tisti hip prav v skladu s poslovnikom, in da mu ta dolžnost tudi
               pripada. Morda bo sem in tja odločil drugače, kot bo potem veljalo naprej. O tem se
               bomo posvetovali, če bo tako treba, tudi med samo sejo. Vsekakor po sejah in bomo
               analizirali naša ravnanja. Prosil sem za potrpežljivost, kolegice in kolege, pri
               takih ravnanjih.</p>
               <p>Nobeno od naših ravnanj, tudi moje prej, ne sme biti razlog pristranskosti in ni
               bilo. Tolmačil sem poslovnik in 82. člen. Kolega Jerovšek, gre za drugi odstavek.
               Drugi odstavek, torej to je tretji odstavek<gap n="..."/> Samo hipec. Gre za 86. člen, drugi
               odstavek 86. člena pravi: <q>»Predsedujoči lahko določi na začetku seje ali med sejo
               čas, ko se opravi glasovanje o posameznih predlogih, o katerih se odloča.«</q> Ali lahko
               končam, kolega Jerovšek? Kolega Jerovšek, ali me pustite, da pojasnim do konca? Danes
               smo se nazadnje - ne pa zadnjič - posvetovali o tem kdaj bomo dali možnost za
               glasovanje o vprašanju oziroma o predlogu, če bo nastopilo pri tej 2. točki dnevnega
               reda. Danes dopoldan sem se s kolegico podpredsednico in obema podpredsednikoma
               posvetoval in odločili smo se, da bom ali bo, kdor bo za mano vodil sejo, odločil v
               skladu z drugim odstavkom 86. člena, da bomo to storili jutri, pred ostalimi
               glasovanji. Tako sem tudi odločil.</p>
               <p>Gre torej za: prvič, striktno spoštovanje poslovnika. Ta pristojnost predsedniku
               oziroma predsedujočemu pripada. Pojasnil sem vam, zakaj smo se tako odločili. Morda
               bi bilo danes med to sejo oziroma to 2. točko dnevnega reda pričakovati še kakšno
               tako pobudo. O vseh teh bomo glasovali jutri. To je moje pojasnilo, kolega Jerovšek.
               Še enkrat naj vam povem, da ne jaz ne moji kolegi ne želimo seje voditi tako, da bi
               kdorkoli menil, da smo s kršitvijo poslovnika kratili njegove pravice.</p>
               <p>Dajem naprej besedo. Predlagam, da ne vodimo razprave, kolega Jerovšek, dajem naprej
               besedo kolegicam in kolegom, ki so prijavljeni za poslanska vprašanja. To je najprej
               kolega mag. Andrej Vizjak. Prosim.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa za besedo. Moje vprašanje se bo nanašalo na enega najbolj perečih
               problemov, to je problem brezposelnosti v Republiki Sloveniji, in na način reševanja
               tega problema, kar se tiče vlade.</p>
               <p>Brezposelnost je prav gotovo zelo kompleksen problem, ki ne tangira nobeno
               ministrstvo posebej in neposredno, ampak je to, bi rekel, problem, ki ga je treba
               dokaj interdisciplinarno in z vseh zornih kotov reševati, zato tokrat to vprašanje
               predvsem zastavljam ministrstvu za gospodarstvo oziroma ministrici za gospodarstvo.</p>
               <p>Gre namreč za izredno negativne trende, kajti podobno, kot se je število prijavljenih
               brezposelnih lani junija krčilo, se je tudi letos, vendar z eno veliko razliko; da je
               bilo sezonsko dno lani nižje kot letos. Skratka, res je, da se brezposelnost giblje
               po neki krivulji, ki je sezonskega značaja, vendar letošnji trendi kažejo na ponoven
               dvig brezposelnosti. In to je ena izmed najbolj kritičnih ugotovitev glede tega.</p>
               <p>Druga zadeva, ki se mi zdi zelo pomembna, je to, da se zlasti v delovno intenzivnih
               panogah kopičijo problemi in priča smo tudi številnim intervencijam, tako medijev kot
               seveda tudi sindikatov, v zadnjih dnevih. Naj omenim, da sta tekstilna industrija
               intudi usnjarskopredelovalna industrija v prvih petih mesecih poslovali precej slabše
               kot ob istem obdobju lani. Naj omenim problem tekstilne industrije na območju
               Dolenjske, Bele krajine in Posavja, ki je bila ena izmed najmočnejših pred nekaj leti
               in je vpreteklem desetletju že izgubila več kot polovico zaposlenih. Zdaj se je začel
               tudi drugi krog odpuščanja, v katerem bo šlo v kratkem še cca. 750 delovnih mest.
               Podobno je s tekstilno industrijo drugod: v Prekmurju poznamo primere Mure, naj
               omenim tudi problem obutvene industrije v Peku v Tržiču.</p>
               <p>Zato zastavljam ministrstvu za gospodarstvo naslednje vprašanje! S katerimi
               konkretnimi ukrepi namerava ministrstvo ublažiti težave delovno intenzivnih panog,
               zlasti tekstilne industrije in usnjarskopredelovalne industrije, v smislu ohranjanja
               delovnih mest v teh panogah in tudi njihovega prestrukturiranja?</p>
               <p>In drugo vprašanje. Ali bodo deležne finančne pomoči tudi druge gospodarske družbe v
               Sloveniji, ki so v težavah, kot je bilo to s strani predsednika vlade obljubljeno
               Muri?</p>
               <p>Skratka, srečujemo se tudi z nekim fenomenom iz preteklih let, ki ni več vzdržen. To
               je to, da se hodi z visokimi predstavnikih vlade po podjetjih in se obljublja pomoč,
               hkrati pa je veliko vprašanje, ali je potem v skladu s slovensko zakonodajo to pomoč
               tudi možno dati. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Najprej vabim ministra dr. Dimovskega, če želi odgovoriti na to
               vprašanje. Ministrica se je opravičila. Sicer pa naj pojasnim: na čas, ki vam
               pripada, bom pozoren. Gospod minister, če na vprašanje poslanec na današnji seji ne
               bo dobil odgovora, mu morajo predsednik vlade, minister ali generalni sekretar v 30
               dneh predložiti pisni odgovor, ki bo objavljen v glasilu. Zdaj pa imate besedo,
               gospod minister.</p>
            </sp>
            <sp who="SDZ3:DimovskiVlado">

               <speaker>DR. VLADO DIMOVSKI:</speaker>

               <p>Hvala lepa. Vprašanje, kot sem razumel, ni bilo neposredno nam na ministrstvo za
               delo zastavljeno in bo verjetno pisni odgovor ministrstva za gospodarstvo sledil, ker
               je, kot ste pravilno ugotovili v vašem vprašanju, zelo visoka stopnja korelacije med
               gospodarsko rastjo in ravnjo brezposelnosti.</p>
               <p>Naj povem, kar se brezposelnosti tiče, da je sigurno vprašanje, ki ga je treba
               izpostaviti: da smo ena redkih ekonomij, kjer se brezposelnost ni bistveno povečala.
               Povečala se je za približno 1%, tako da imamo nekje gibanje, kar se tiče registrirane
               stopnje brezposelnosti, zadnji podatek je 102.000 - imamo, bi rekel, neko relativno
               stabilnost.</p>
               <p>Vendar pa, kar se tiče pa brezposelnosti po klasifikaciji mednarodne organizacije
               dela, ki se objavlja vsako četrtletje, je zadnja številka celo nižja, kot je bila v
               prvem četrtletju, za drugo četrtletje in znaša približno 5,9% oziroma natančno 5,9.</p>
               <p>Zdaj, če mi dovolite, predsednik, bi samo na kratko odgovoril pravzaprav na
               zastavljeno vprašanje: tisto, kar je v neposredni pristojnosti ministrstva za delo in
               se nanaša pravzaprav na posamezne programe reševanja brezposelnosti za tekstilno
               panogo. Dva razloga za težko stanje v tekstilni industriji sta: prvo je gospodarska
               aktivnost oziroma gospodarska rast in drugo je selitev proizvodnje praktično iz
               celotne Evrope v Azijo zaradi izjemno nizkih stroškov dela in ker imajo delovni
               intenzivni panogi stroški dela največje deleže, je seveda potem ta selitev v smeri
               Evropa - Azija v največjem delu.</p>
               <p>Kljub temu pa je tudi znotraj panoge zaznati nekatere rezultate, ki so rezultati
               tehnoloških vlaganj. Po nekaterih podatkih bo za tehnološko posodobitev v panogo
               tekstila namenjeno približno milijardo sit, po različnih razpisih, ki jih v glavnem
               pripravlja ministrstvo za gospodarstvo.</p>
               <p>Kar se pa tiče reševanja samega problema brezposelnih, imamo pa konkretne podatke,
               ki jih usklajujemo zdaj dokončno tudi z gospodarsko zbornico in sindikati, s
               <q>"Tupisom"</q> kot glavnim reprezentativnim sindikatom, kjer imamo relativno natančne
               podatke za leto 2003. V tem primeru smo za leto 2003 predvideli: iz podatkov, ki
               kažejo na stopnjo zniževanja števila zaposlenih v panogi, je razvidno, da približno
               700 od 1.700 v naslednjem letu, za kolikor naj bi se znižalo stanje zaposlitve, gre
               na račun upokojitev, od tega rednih, invalidskih in predčasnih. Te podatke vam seveda
               lahko tudi dostavimo zaradi tega, ker je lista relativno gosta.</p>
               <p>V aktivno politiko zaposlovanja pa bodo vključeni praktično vsi ostali, in sicer
               približno 1.100 zaposlenih. Od tega imamo predvidene - poleg teh programov, ki so že
               na voljo v letošnjem letu, za katere smo že dodatno namenili nekatera dodatna
               sredstva - še nekatere nove programe, ki bodo po mojem oziroma po našem omogočili
               normalno ali preusposobitev po eni strani, po drugi strani pa seveda neko možnost
               vključitve v druge programe. Če bo takšna vaša želja, vam bodo tudi ustrezno
               dostavili. Slejkoprej pa ostaja vprašanje, ki po mojem mnenju je pomembno - oziroma
               sta dve vprašanji: kar se tiče zaposlenih v posameznih tovarnah oziroma podjetjih iz
               tekstilne branže, je seveda vprašanje preusposabljanja tisto izmed ključnih, predvsem
               pri tistih, ki izgubljajo delo. Kajti praktično zmanjševanje procesa proizvodnje je
               seveda poslovna odločitev, da naj takoj povem.</p>
               <p>Jaz upam, da praktično vsak, ki bo vključen v te programe, ki smo jih skupaj
               pripravili s sindikati in gospodarsko zbornico, da bo njegova usoda pravzaprav dosti
               jasna.</p>
               <p>Hkrati pa naj še omenim približen obseg sredstev, ki bo namenjen iz teh naslovov, ki
               sem jih povedal; in to je za leto 2003 približno 1,4 milijarde. To so ocene, ki
               temeljijo na številkah, ki smo jih pridobili z nekimi anketnimi poizvedovanji v
               podjetjih. Tako računam, da so številke relativno točne, seveda se pa o natančnosti -
               natančnost je pa seveda lahko kljub vsemu relativna.</p>
               <p>Strinjam se pa seveda z vami, ko ste v svojem vprašanju navedli: vprašanje
               gospodarske rasti je tukaj ključno. Vprašanje investicije - vprašanje sektorske
               razporeditve investicij, tukaj pa jaz pričakujem, da bo ministrstvo za gospodarstvo
               dalo konkretnejše odgovore, ki jih v tem trenutku jaz nimam.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Zahtevate dopolnitev odgovora? Prosim, kolega mag. Vizjak.</p>
            </sp>
            <sp who="SDZ3:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Poglejte, prav to je ključni problem. Jaz namenoma nisem tega vprašanja,
               čeprav sodi v delovno področje ministrstvo za delo, zastavil ministru za delo,
               družino in socialne zadeve, kajti vem, da je tukaj nekakšna vloga ministrstva, zlasti
               aktivne politike, da je pa ključna in najbolj pomembna vloga tu v odpiranju in
               zagotavljanju novih delovnih mest in prestrukturiranju slovenskega gospodarstva.</p>
               <p>Zato sem postavil to vprašanje ministrici za gospodarstvo in bi želel od nje tudi
               pisni odgovor, čeprav moram, predsednik, povedati, da sem razočaran. Svoje poslansko
               vprašanje sem postavil v petek, v skladu z dogovorom in v pričakovanju, da bom seveda
               tu dobil tudi ustni odgovor. In kljub temu da je danes štiri dni ali pa tri dni po
               tem, tega odgovora ni - ne adekvatnega državnega sekretarja. To se mi ne zdi povsem
               korektno. In tu ni naš poslovnik nič naredil, očitno.</p>
               <p>Skratka, zakaj sem postavil to vprašanje. Predvsem zardi tega, kajti mi vedno
               capljamo za problemi. In sedaj se pojavlja tudi vprašanje slovenskega nacionalnega
               interesa in v čigavi lasti naj bodo podjetja. In tu me zanima.</p>
               <p>To je moje dopolnilno vprašanje. Ali je povezanost lastništva in prihod tujih
               investitorjev v Slovenijo povezan z učinkovitostjo teh podjetij? In tu smo v
               tekstilni branži veliko zamudili, kajti tu bi prav gotovo bilo možno s spodbujanjem
               tujih investicij in prihodom tujega kapitala lahko ohranili doma marsikatero delovno
               mesto, ne pa, da sedaj govorimo delovno intenzivnim panogam, naj se selijo v kraje,
               kjer je delovna sila cenejša in bodo zaposlovala naša podjetja tujo delovno silo.</p>
               <p>Skratka, pomanjkanje strategije, zlasti na ministrstvu za gospodarstvo, v smislu
               odpiranja novih delovnih mest je več kot očitno. Upam pa, da le ni samo to stvar
               papirja, temveč da bo v bodoče tudi več denarja v smislu odpiranja novih delovnih
               mest.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. To je bila zahteva za dopolnilni odgovor. Kot razumem, gospod minister
               Dimovski ne bo dal odgovora. Dolžna ga je dati ministrica v pisni obliki. Naj povem,
               da je gospa ministrica s predsednikom republike na službeni poti. Državni sekretar
               pa, kolega mag. Vizjak, ne sme odgovarjati pri tej točki dnevnega reda na vaša
               vprašanja.</p>
               <p>Naslednjo besedo dajem kolegu Bogomirju Vnučcu, postavil bo vprašanje ministru za
               zunanje zadeve. Imate besedo.</p>
            </sp>
            <sp who="SDZ3:VnučecBogomir">

               <speaker>BOGOMIR VNUČEC:</speaker>

               <p>Hvala za besedo, gospod predsednik. Spoštovani člani vlade! Moje vprašanje je
               namenjeno cenjenemu ministru za zunanje zadeve, dr. Dimitriju Ruplu.</p>
               <p>Letos je na podlagi matematičnih zakonitosti zelo pestro volilno leto, tako da imamo
               poleg županskih volitev, volitev za občinske svetnike, krajevne in četrtne skupnosti,
               tudi volitve za državne svetnike in seveda za predsednika države. Ob dejstvu, da so v
               letošnjem letu tudi volitve za predsednika države, se obeta tudi temu primerna višja
               volilna udeležba. Priče pa smo bili v preteklih letih - o tem smo se lahko seznanili
               tudi pred nekaj meseci v državnem zboru -, da pa imajo naši zdomci in državljani, ki
               živijo širom po svetu, številne težave, ko želijo izraziti svojo državljansko pravico
               in tudi sami prispevati k izboru kandidatov oziroma izvoljenih predstavnikov naše
               države. Tako - da ni pravih informacij, da glasovnice zamujajo in drugi problemi.</p>
               <p>Zato me seveda zanima: Ali je zunanje ministrstvo sprožilo ustrezne ukrepe, dalo
               navodila diplomatsko-konzularnim predstavništvom, da bodo te volitve glede na širino
               oziroma množico, ki bo v letošnjem letu, da bodo diplomatsko-konzularna
               predstavništva ustrezno informirala naše državljane po svetu in omogočila
               državljanom, da izrazijo svojo državljansko pravico?</p>
               <p>Zanima me tudi: Ali iz poročil teh diplomatsko-konzularnih predstavništev izhaja, da
               bodo pomanjkljivosti, ki smo jim bili priče do sedaj, v čim manjši meri še prisotne
               oziroma v celoti odpravljene? Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Gospod zunanji minister, imate besedo.</p>
            </sp>
            <sp who="SDZ3:RupelDimitrij">

               <speaker>DR. DIMITRIJ RUPEL:</speaker>

               <p>Spoštovani gospod poslanec! Torej, rad bi povedal, da so volivci, ki so vpisani v
               volilni imenik, že prejeli oziroma prejemajo v teh dneh na svoje naslove obvestilo z
               informacijami o možnostih udeležbe na volitvah.</p>
               <p>Volivci s stalnim bivališčem v tujini bodo praviloma glasovali na
               diplomatsko-konzularnih predstavništvih Republike Slovenije v posamezni državi in tam
               se bodo izkazali z osebnim dokumentom, na volišču pa bodo prejeli volilni material
               ter oddali glasovnico. Če ne bodo mogli glasovati na diplomatsko-konzularnem
               predstavništvu, ampak želijo glasovati po pošti v Sloveniji, morajo pa to v skladu z
               navodili, ki so jih prejeli, do 11. oktobra sporočiti republiški volilni komisiji.</p>
               <p>V skladu z dogovorom z republiško volilno komisijo bodo volitve potekale na
               diplomatsko-konzularnih predstavništvih v tistih državah, kjer prebiva največ
               državljanov Republike Slovenije. V zvezi s tem je republiška volilna komisija tudi
               objavila obvestilo državljanom Republike Slovenije, ki začasno ali stalno prebivajo v
               tujini. Ta predstavništva so: Buenos Aires, Canberra, Dunaj, Celovec, Bruselj,
               Sarajevo, Praga, Podgorica, Helsinki, Kopenhagen, Pariz, Atene, Zagreb, Rim, vključno
               s Svetim sedežem, Trst, Tel Aviv, Tokio, Ottawa, Toronto, Budimpešta, Skopje,
               Varšava, Moskva, Bratislava, Madrid, Stockholm, Bern, London, Washington, New York,
               Cleveland, Berlin, Muenchen, Beograd. Skupaj torej 34 diplomatsko konzularnih
               predstavništev. Na teh predstavništvih bodo lahko glasovali tudi državljani Republike
               Slovenije z začasnim bivališčem v tujini, če bodo to v skladu z navodili do 11.
               oktobra sporočili republiški volilni komisiji.</p>
               <p>V času med 11. septembrom in 12. oktobrom poteka razgrnitev volilnih imenikov na
               pristojnih diplomatsko - konzularnih predstavništvih. Državljani Republike Slovenije
               lahko volilne imenike pregledajo ter v primeru pomanjkljivih ali netočnih podatkov
               zahtevajo popravek.</p>
               <p>Pa še to. Konzularni sektor našega ministrstva in urad za Slovence v zamejstvu in po
               svetu namenjata veliko pozornosti obveščanju tako diplomatsko-konzularnih
               predstavništev kot tudi slovenskih društev in organizacij po svetu. Urad je
               informacijo o možnosti udeležbe na volitvah posredoval tudi revijam, ki so namenjene
               izseljencem in zdomcem - recimo: Rodna gruda, Naša Slovenija - ter še posebej
               priporočil volilnim upravičencem po svetu, da preverijo svoje podatke v volilnih
               imenikih, da ne bi prihajalo do nesporazumov in težav, kot se je dogodilo v preteklih
               letih.</p>
               <p>V zvezi z volitvami za predsednika republike naše ministrstvo, tako konzularni
               sektor kot urad za Slovence po svetu, že vse od sprejetja zakona o evidenci volilne
               pravice uspešno sodeluje z republiško volilno komisijo in s pristojnimi službami
               ministrstva za notranje zadeve, tako da tudi naša diplomatsko-konzularna
               predstavništva tekoče instruirana o volilnih opravilih, ki se nanašajo na volitve v
               tujini.</p>
               <p>Še enkrat, informacije o volitvah so na razpolago v časniški objavi in tudi na
               spletnih straneh republiške volilne komisije ter na spletnih straneh ministrstva za
               zunanje zadeve oziroma urada za Slovence v zamejstvu in po svetu in teh podatkov ni
               težko dobiti. Verjamem, da je v preteklosti prihajalo do težav. Letos na podlagi
               izkušenj iz preteklih let skušamo te težave odpraviti. Zagotavljam vam, da te
               volitve, priprave nanje zelo skrbno spremljamo in bomo jih spremljali, dokler ne bodo
               končane. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Dopolnilno? Prosim.</p>
            </sp>
            <sp who="SDZ3:VnučecBogomir">

               <speaker>BOGOMIR VNUČEC:</speaker>

               <p>Hvala za odgovor, spoštovani gospod minister. To vprašanje sem naslovil tudi iz tega
               razloga, ker je zelo pomembna ta informacija med diplomatsko-konzularnimi
               predstavništvi, ki seveda so v določeni državi, in seveda zunanjim ministrstvom, ker
               me tudi zanima: Ali je res, da prihaja do nekaterih odstopanj, predvsem v državah,
               kjer je koncentracija državljanov oziroma tistih,ki imajo volilno pravico, predvsem v
               Avstraliji, Kanadi in Argentini, da so razlike med volilnimi imeniki in med tistimi,
               ki imajo volilno pravico? Nekaj ste že odgovorili. Tako bi mogoče samo apeliral
               oziroma če mi boste lahko še dodatno povedali za ta medsebojna usklajevanja med
               notranjim ministrstvom in zunanjim ministrstvom, da bo tem državljanom omogočeno, da
               seveda svojo volilno pravico izrazijo pravočasno, da ne bi potem prihajalo na samih
               volitvah do nepotrebnih težav oziroma da je to tudi odraz odnosa naše države do
               državljanov izven meja. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Želite dodatno pojasniti, gospod zunanji minister? Prosim.</p>
            </sp>
            <sp who="SDZ3:RupelDimitrij">

               <speaker>DR. DIMITRIJ RUPEL:</speaker>

               <p>Hvala lepa. Tole bi rad rekel. Prav gotovo obstaja razlika med številom volilnih
               upravičencev in številom, ki to pravico izrabijo. Zdaj na pamet govorim, vem slučajno
               številko za Cleveland, tam živi veliko število Slovencev in tudi veliko število naših
               državljanov, pa vendar se je prejšnjih volitev udeležilo samo 240 tistih, ki so imeli
               pač to pravico Tako je najbrž mogoče z dodatnim informiranjem, predvsem pa z
               razprševnjem in razblinjanjem različnih strahov, ki obstajajo med našim
               izseljenstvom, je mogoče to številko - namreč številko volivcev - dejansko dvigniti
               in oziroma povečati. Z našega ministrstva smo vse, kar je bilo formalno mogoče, kar
               je bilo mogoče storiti v smislu dopisov, obveščanja in tako naprej, storili. Mislim
               pa, da bi neka javna razprava pri nas ali pa morda, kaj jaz vem, tu pa tam kakšen
               članek ali pa kakšna predstavitev v medijih lahko pripomogla k temu, da bi se ljudje,
               ki imajo pravico voliti, znebili strahu, ki jih morda ovira, da bi to pravico
               izkoristili.</p>
               <p>Zavedam se tega razkoraka in verjamem, da je mogoče rezultate, ki jih poznamo iz
               prejšnjih let in ki niso bili, da tako rečem, bleščeči, da jih je mogoče izboljšati.
               Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, spoštovani gospod minister. Ministru za okolje, prostor in energijo ter
               ministrstvu za kmetijstvo, gozdarstvo in prehrano bo postavila poslansko vprašanje
               kolegica Maria Pozsonec. Imate besedo. Prosim.</p>
            </sp>
            <sp who="SDZ3:PozsonecMaria">

               <speaker>MARIA POZSONEC:</speaker>

               <p>Hvala lepa. Spoštovani vsi prisotni. Sprašujem ministra Buta: V kolikšnem času bo
               ukrenil kaj v zvezi s tem, da kmetje ne bi morali iskati svojih pravic na cesti?
               Kajti, zadnji kmečki punt je razkril nekatere simptome v našem kmetijstvu in je bila
               velika sramota za našo kmetijsko politiko. Ti simptomi so pa; simptomi nesposobnosti,
               brezupnosti, brezpravnosti in ogroženosti kmetov. V kmetijstvu razmere niso takšne,
               da bi bil kmet sposoben preživljati sebe in svojo družino. Dnevno mora moledovati za
               drobtinice in s tem je kot človek in proizvajalec v skrajno ponižnem in ponižanem
               položaju.</p>
               <p>Kdaj bo stroka začela delati na alternativnih možnosti proizvodnje? Kdaj bosta
               ministrstvo za kmetijstvo in vlada pripomogla k zavarovanju kmečkih proizvodov,
               namesto tega da pozneje plačujeta visoke zneske za škodo, nastalo zaradi elementarnih
               nesreč? Kdaj bo država omogočila neboleče posestno prestrukturiranje? Kdaj bo sklad
               kmetijskih zemljišč odigral svojo vlogo pri prestrukturiranju kmetijstva?</p>
               <p>Brez teh ukrepov se namreč prelivajo ogromne količine denarja samo v porabo in
               preživetje, ne pa v razvoj in nove investicije, ki bi ustvarile v kmetijstvu
               kvalitetna delovna mesta. Agonija se tako samo podaljšuje in ni kvalitetnih razvojnih
               komponent.</p>
               <p>Predlagam ministru Butu in ministru Kopaču, da še enkrat pregledata delo državnega
               komisije za sušo, kajti delo ni bilo pravilno in korektno opravljeno. Sklepi niso
               bili pravični, stanje na terenu ni bilo realno ocenjeno. Dejanska situacija na terenu
               je bila namreč čisto drugačna kot v pisarnah v Ljubljani. In če je potrebna sprememba
               zakona za pravičnejšo določitev škode, predlagam, da to tudi storimo. Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolegica Pozsonec. Kateri od vaju, gospoda ministra, bo prvi odgovarjal.
               Vi, prosim, mag. But, minister za kmetijstvo.</p>
            </sp>
            <sp who="SDZ3:ButFranc">

               <speaker>MAG. FRANCI BUT:</speaker>

               <p>Hvala lepa gospe poslanki za vprašanje. V bistvu zadeva je izjemno kompleksna in
               široka in se nanaša na večino aktivnostmi, s katerimi se ukvarjamo v slovenskem
               prostoru na tem področju, hkrati se pa s tem seveda ukvarja tudi celoten evropski
               prostor, ko išče odgovore na to, v kakšno smer naj bi ta sektor bil v bodoče
               razvijan.</p>
               <p>Nesporno je, da se je v Sloveniji pač sektor kmetijstva srečal z realnimi razmerami
               trga, potem ko je prišlo do uvedbe tržnega gospodarstva, ko smo z uvedbo demokracije
               uvedli tudi ta element in prekinili s planskim gospodarstvom, ko je nesporno bilo vse
               lažje in ko je bilo vse dorečeno; ko so s strani države bile določenemarže, razmerja,
               kaj pripada trgovini, kaj pripada živilski industriji. Seveda temu nič več ni tako in
               ne more tako biti, ker tudi nikjer v demokratičnih zahodnih družbah tako ni bilo.</p>
               <p>Tudi tam so se kmetje izjemno težko prilagajale in se še vedno težko prilagajajo. In
               nekega najbolj idealnega odgovora na vsa ta vprašanja, seveda, nobena družba v celoti
               še ni dala. Tisto, kar v Sloveniji poskušamo storiti, je pravzaprav prilagoditi se
               temu, s čimer se zahodnoevropsko kmetijstvo, to je kmetijstvo Evropskeunije, poskuša
               upirati globalizaciji in zaradi česar evropski proračun plačuje tudi polovico
               sredstev temu sektorju.</p>
               <p>Z velikimi napori, velikimi finančnimi obveznostmi, kar je verjetno znano in kar bo
               znano tudi v naslednjih nekaj tednih, ko bo v državni zbor prišel osnutek sprememb
               proračuna oziroma predlog sprememb proračuna 2003 do proračuna 2004 - govorim o teh
               dveh proračunih, ki sta ključna za vstop v Evropsko unijo.</p>
               <p>Tukaj bi stvar razdelil na tri dele: eno so neposredna plačila. Neposredna plačila
               so v Sloveniji edina uvedena med vsemi kandidatkami za vstop. To so plačila na
               hektar, EKO-0 imenovana. In trenutno so v letošnjem letu na nivoju približno 54
               odstotkov tistega, kar prejemajo kmetje v Evropski uniji. Dosegli smo že dogovor, da
               bo v letu 2003 ta višina 75-odstotna v primerjavi z Evropsko unijo, v letu 2004 pa je
               razpisana v višini 100 odstotkov. O tem smo se ravno še danes dogovorili. Na ta način
               si omogočamo maksimalno možen pogajalski izplen, kot ga je pač mogoče dobiti. Kar pa
               je še bolj pomembno, zagotavljamo si eno redkih možnosti, da smo po prehodnem obdobju
               - upamo, da bo čim krajše, ko bomo že člani Evropske unije - vendarle neto prejemnik
               sredstev.</p>
               <p>Skratka, od letos do leta 2004 se bodo ta neposredna plačila Eko-0 praktično
               skorajda podvojila. To je tisto, kar lahko največ storimo, več od tega tudi
               teoretično ne smemo storiti, zaradi tega, ker velja gornja omejitev teh plačil.</p>
               <p>Kdaj bo stroka začela delati na alternativnih možnostih proizvodnje. Tudi tu je
               pravzaprav odgovor moč najti v tem: država je ponudila alternativno možnost podpor,
               to so podpore kmetijsko-okoljskim programom, ekološkemu sonaravnemu kmetovanju.
               Zaenkrat je sicer v kmetijsko-okoljski program vključenih 40% kmetij, vendar v
               ekološko kmetovanje pa samo 2% kmetij. Seveda, ekološko kmetovanje zahteva visoke
               standarde, normative, zahteva visok nadzor, dokumente in tudi posebno obliko trženja,
               ker če plačujemo ekološko podporo, s tem da pa je cena na trgu potem enaka, je pa
               seveda pravzaprav nekaj, kar je vprašanje smisla. Zagotovo, osebno sem prepričan, da
               je v kmetijsko-okoljskem programu in raznih oblikah kmetij okolju bolj prijaznih
               načinov proizvodnje hrane moč iskati določeno tržno nišo in rešitev. In celo menim,
               da bi v Sloveniji morali neke vrste misijo ali spremembo misije poslanstva kmetijstva
               iskati v tem.</p>
               <p>To, da kmetijstvo opravlja tudi dodatne, za družbo koristne oziroma nujne funkcije -
               to so vzdrževanje kulturne krajine in podobno - to je pa tisto, zaradi česar v državi
               plačujemo podpore tako imenovanim območjem z omejenimi dejavniki in
               kmetijsko-okoljske programe; ob tem, da želimo podpreti bolj zdravo in okolju bolj
               prijazno hrano.</p>
               <p>Plačujemo v višini, kolikor je pač mogoče, v tem letu približno v višini 6 milijard
               teh doplačil. Kar je pa najpomembnejše - in mislim, da smo tudi danes dosegli
               dogovor, ki ga bo morala potrditi še vlada in potem državni zbor - da bomo v letu<gap n="..."/>
               <stage xml:id="Redna-18-2002-09-23.stage28">/Opozorilni znak za konec./</stage></p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Zaključite misel.</p>
            </sp>
            <sp who="SDZ3:ButFranc">

               <speaker>MAG. FRANCI BUT:</speaker>

               <p>Da. V letu 2004 bomo v proračunu zagotovili obvezno udeležbo države v višini, kot je
               mogoče maksimalno iztržiti v tako imenovanem stebru II. ali razvoju podeželja -
               sofinanciranje Bruslja; eno četrtino prispevamo sami, ostalo pa pričakujemo od tam.</p>
               <p>Na drugi del pa, žal, nisem uspel odgovoriti, ker je preobširen odgovor, lahko pa še
               kasneje.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala, gospod minister. Kot sem prej pojasnil, mi poslovnik ne omogoča, da bi zdaj
               dal besedo tudi ministru Kopaču, pet minut za odgovor vlade je poteklo; razen, če
               želi kolegica Pozsonec zastaviti vprašanje. Ima zahtevo za dopolnitev odgovora - samo
               v tem primeru boste imeli to možnost. Prosim.</p>
            </sp>
            <sp who="SDZ3:PozsonecMaria">

               <speaker>MARIA POZSONEC:</speaker>

               <p>Govorila sem tudi o tem, da delo državne komisije ni bilo korektno, sklepi niso bili
               pravični in kmetje so bili izigrani. Torej, mogoče bi gospod Kopač, ker je v njegovem
               ministrstvu ta komisija, lahko podal odgovor na to.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Ja, tri minute ima na voljo minister Kopač za dopolnitev odgovora.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Državna komisija za sanacijo je sicer medresorska komisija, v njej ima
               ministrstvo za okolje, prostor in energijo samo manjši del članov, pa kljub temu
               lahko odgovorim na vaše vprašanje.</p>
               <p>Pri delu komisije je bilo treba upoštevati to, da smo najprej imeli izjemno veliko
               število vlog, skorajda 50.000 vlog je morala pregledati komisija. Pri tem je bilo
               veliko težav zato, ker smo dobili neustrezne podatke iz občin. Podatki niso bili
               posredovani v digitalni obliki. Izjemno veliko je bilo število zahtevkov za
               dopolnitev vlog. Tolikšno število, da so se na koncu potem z zahtevki za dopolnitev
               vlog sploh nehali ukvarjati in so pač avtomatično - ali pa so stvari poskušali z
               dobro voljo poenostaviti, da ne bi zavezancev sploh več spraševali. Uvedli smo za
               pojasnitev brezplačno telefonsko linijo, kjer je vsakdo lahko dobil podatke o
               konkretno svoji vlogi. Zaposlili smo pogodbeno sodelavko, ki je ves čas, vse dneve
               odgovarjala prav na tej brezplačni liniji.</p>
               <p>Mislim pa, da je pri vsem delu komisije največ nerazumevanja izhajalo iz določb, ki
               se nanašajo na izračun povprečne stopnje poškodovanosti. Namreč, verificirana
               povprečna stopnja poškodovanosti posamezne kmetijske rastline se za posamezno
               geografsko zaokroženo območje izračuna kot povprečje verificiranih podatkov o
               stopnjah poškodovanosti kmetijske rastline na tem območju, ne pa več kot verificirana
               stopnja poškodovanosti, kot je bilo to določeno z interventnimi zakoni prejšnjih let,
               na kar so ljudje tudi v resnici najbolj navajeni.</p>
               <p>Pri tem je treba samo še povedati, da smo bili deležni predlogov za spremembo in
               dopolnitev upoštevanja cene kmetijskih kultur, predvsem pri koruzi. Predlog za
               dopolnitev je bil dan tudi za krmna žita in to je še v presoji komisije. Zaenkrat je
               bilo nakazil s tega naslova 3 milijarde 660 milijonov tolarjev. Toliko na kratko.
               Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister Kopač. Vprašanje predsedniku vlade želi zastaviti kolega
               Zmago Jelinčič. Prosim.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Slovenija se bliža evroatlantskim skupnostim. Ob tem
               bližanju vidimo iz dneva v dan več propadanj podjetij, uničevanje slovenskega
               gosdarskega potenciala, uničevanje – namerno uničevanje slovenskih podjetij in, po
               domače rečeno, metanje denarja skozi okno.</p>
               <p>Zdaj je že znano, da bomo morali že prvo leto ob vstopu v Evropsko unijo plačati
               približno 130 milijonov evrov in vendar so to samo začetni podatki. Nazaj bomo dobili
               največ 70 milijonov evrov. Sprašujem, kako je mogoče, da je Slovenija imela tako
               slabe, nekompetentne in protislovensko, protidržavno usmerjene pogajalce, ki so
               izpogajali takšno grozljivo pozicijo za našo državo!</p>
               <p>Ob vstopanju v Nato se priklanjamo na vse konce in kraje. Gospod Rupel si je komaj
               pozdravil hrbtenico, da zopet hodi pokonci, verjetno ima kosmodisk, drugače bi ostal
               v predklonjenem položaju zaradi klanjanja Američanov v Združenih državah ob zadnjem
               obisku.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Prosim za spoštljiv ton.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Gospod Potočnik je nekaj podobnega počel s pogajanji z Evropsko unijo. Pristali smo
               na vse, kar so od nas zahtevali, in dobili ne bomo nič. Edini, ki je pokazal malo
               pokončnosti, je bil minister Grizold. Vsi ostali so nekako s pol bedastimi nasmeški
               na obrazih hodili okrog in pristajali in govorili samo: yes, yes, yes.</p>
               <p>Sprašujem. Ali je res, da moramo Slovenci za svoje pogajalce pri vstopanju v takšne
               integracije izbrati najslabše od najslabšega ali najbolj kupljivo od kupljivega? Ali
               je res, da moramo izničiti vse, kar so naši predhodniki, kar so naši starši in stari
               starši zgradili v naši domovini, zato da bo 300 ljudi odlično živelo v Bruslju<gap n="..."/> v
               institucijah Evropske unije in Nato pakta? Ali je res, da moramo vse to pretrpeti in
               stihoma in brez možnosti kakršnegakoli nasprotovanja pogoltniti vse skupaj? In ali je
               res, da ne bo referenduma o Evropski uniji in da ne bo referenduma o Natu, vse
               dotlej, dokler ne bo vse skupaj že zabetonirano in nemogoče spremeniti?</p>
               <p>Sprašujem: Zakaj in kako se izbira take ljudi, ki dejansko delujejo proti Sloveniji,
               proti interesom slovenskega naroda?</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Jelinčič. Naj še enkrat ponovim - to velja za vse nas - da menim,
               da je navkljub izrecnemu nestrinjanju z našimi stališči do stališč in ravnanjem vlade
               mogoče postaviti vprašanje v zvezi s temi ravnanji, na spoštljiv način, da smo k temu
               obvezani vsi.</p>
               <p>In vas opozorim, kolega Jelinčič, vprašanje ste zastavili predsedniku vlade. V
               skladu z 247. členom poslovnika danes predsednik vlade ni dolžan odgovoriti na vaše
               vprašanje. Torej ne boste dobili odgovora. Mora pa vam v 30 dneh predložiti pisni
               odgovor.</p>
               <p>Če boste danes napovedali, da vztrajate pri ustnem odgovoru, bom to vprašanje
               uvrstil na naslednjo sejo državnega zbora. Prosim, kolega Jelinčič.</p>
            </sp>
            <sp who="SDZ3:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. V skladu z obstoječim poslovnikom, ki onemogoča
               delovanje parlamentarcev v državnem zboru, bom odgovoril to. Da bom razmislil, kajti
               ravno v skladu s poslovnikom, mi ni treba zdaj in ta hip odgovoriti, kaj bom naredil
               s tem vprašanjem.</p>
               <p>Konec koncev, gre za zadevo, ki je zelo problematična, in gre za denar, ki ga moramo
               plačati v Evropsko unijo, ki je enak kompletnemu proračunu ministrstva za
               gospodarstvo - celoletnemu.</p>
               <p>In mislim, da zadeva je prekratka, da bi se kar takole žogali z njo in preveč zgoča.
               Zato sodim, da bomo zadevo premislili in bomo videli, kako bomo zadevo uredili.</p>
               <p>Sicer pa, glede nespoštovanja poslovnika: gospod predsednik, tudi vi ga niste
               spoštovali, ko ste predsedniku vlade dovolili, da je govoril čez rok, ki je bil
               določen, kakor tudi, ko je gospod But govoril čez rok, ki je bil določen za odgovor.
               Hvala.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Jelinčič, razumem, da vztrajate pri tem, da to vprašanje uvrstim na naslednjo
               redno sejo državnega zbora.</p>
               <p>Kar se tiče omejevanje besede s strani predsedujočega, naj vam povem, da smo se tudi
               o teh stvareh v kontekstu uveljavitve novega poslovnika pogovarjali vrstokrat, ker
               želimo ravnati vsi, ki vodimo sejo nepristransko in po enakih merilih.</p>
               <p>Glede vprašanja, kdaj naj vzamemo poslancu besedo, ko mu preteče čas, smo imeli dve
               stališči. Eno, da mu vzamemo besedo takoj, ko se mu izteče čas, in drugo, prevladalo
               je za to sejo državnega zbora, da mu omogočimo, da konča misel, potem pa mu vzamemo
               besedo. Problem je čisto tehničen. Vrsta kolegov, ki seveda skoncentriranorazpravlja
               o temi, ne more tako nazorno slediti času, ki se mu izteka na displeju. V prihodnje
               bomo zato našli rešitev, se že išče, to bo luč, ki bo dovolj jasno in transparentno,
               tako kot v drugih parlamentih, opozorila govornika, da se bliža čas, ko mora
               zaključiti misel. Torej ravnamo pragmatično, nisem imel dveh kriterijev. Kolega Janša
               je, bom rekel, zelo korektno, ko je opazil, da se mu je iztekel čas, prekinil svojo
               misel. Predsednik je prosil, da misel konča, in dal sem mu to možnost. Tako sem
               storil tudi pri ostalih, ki so želeli končati misel. Če so želeli nadaljevati s
               stavkom, pa sem jih tudi prekinil. Tako bom skupaj s svojimi kolegi in kolegicami, ki
               bodo vodili sejo, ravnal tudi poslej.</p>
               <p>Kolega Peterle bo postavil vprašanje ministru za delo, družino in socialne zadeve.
               Prosim.</p>
            </sp>
            <sp who="SDZ3:PeterleAlojz">

               <speaker>ALOJZ PETERLE:</speaker>

               <p>Hvala lepa, gospod predsednik! V skladu z 242. členom bom postavil dve ustni
               vprašanji, kot je bilo to tudi najavljeno. Najprej ministru za delo, družino in
               socialne zadeve, dr. Vladu Dimovskemu.</p>
               <p>Zveza društev civilnih invalidov vojn Slovenije je na predlog sorodnih zvez iz več
               evropskih držav prevzela pobudo za organizacijo ustanovne skupščine Evropske zveze
               civilnih invalidov vojn.</p>
               <p>Glede na šibko finančno stanje zveze in glede na humanitarni pomen in namen tega
               projekta sprašujem ministra, če bi vlada lahko finančno pomagala pri tem projektu
               oziroma dajem pobudo, da to stori.</p>
               <p>Število civilnih invalidov vojn se še naprej veča zaradi le delno izvedenega
               razminiranja, ki ga v nekaj državah uspešno opravlja - od Slovenije inicirani projekt
               - mednarodni sklad za razminiranje.</p>
               <p>Vprašanje gospodu ministru Kopaču pa se nanaša na naslednjo stvar.</p>
               <p>V sredo naj bi rušili na Dobrči v občini Radovljica menda nelegalno zgrajeni objekt,
               svetovno znanemu in priznanemu izumitelju s področja alternativne rabe energije in
               podjetniku gospodu Francu Stroju, ki v tem objektu laboratoriju opravlja pomemben del
               svoje raziskovalne dejavnosti.</p>
               <p>Zanima me, kakšen je odnos ministrstva do te namere? Koliko nelegalnih gradenj je
               bilo na Dobrči ugotovljenih, koliko doslej porušenih in koliko legaliziranih?</p>
               <p>Da bi se izognili vsakršnemu dvomu, ali gre tukaj bolj za odnos do neke konkretne
               osebe ali bolj za odnos do zakonsko vprašljive stvari, dajem pobudo oziroma izražam
               pričakovanje, da bo ministrstvo to vprašanje še enkrat natančno proučilo. Hvala
               lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Peterle, preden da besedo ministru, da vam odgovori, naj spomnim, da ima 242.
               člen v prvem odstavku zapisano, da se lahko postavi ta del vprašanja, kar ste tudi
               storili, toda obe morata biti najavljeni v prijavi. Vi ste najavili eno. No, naj
               prosim to ostane v našem spominu. To je poslovniško določilo, ki ga je potrebno
               spoštovati. Gospod minister, imate besedo.</p>
            </sp>
            <sp who="SDZ3:DimovskiVlado">

               <speaker>DR. VLADO DIMOVSKI:</speaker>

               <p>Hvala lepa za vprašanje. Z zvezo civilnih invalidov vojn ministrstvo seveda sodeluje
               zelo konstruktivno. Imamo tudi letno pogodbo iz naslova sofinanciranja določenih
               dejavnosti zveze civilnih invalidov vojn. Vsekakor pa bomo pobudo, če bo naslovljena
               na ministrstvo - do tega trenutka še ni bila formalno naslovljena pobuda -
               obravnavali in če obstajajo neke možnosti, bomo tudi konstruktivno sodelovali pri
               izvajanju take aktivnosti zveze civilnih invalidov vojne.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Kolega Peterle? <stage xml:id="Redna-18-2002-09-23.stage29">(Ne.)</stage> Hvala lepa. Kolega Samo Bevk želi zastaviti vprašanje ministru
               za okolje, prostor in energijo ter ministru za finance. Prosim. Oprostite, nisem vas
               videl. Kolega Peterle, ste želeli dopolnilno vprašanje? Ja, bom dal ministru Kopaču
               besedo za odgovor - to vprašanje ni bilo najavljeno - če bo minister Kopač pristal,
               da odgovori. Pristanete na to? Prosim.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Bom čisto kratek.</p>
               <p>Črna gradnja na Dobrči je pač šla skozi vse postopke. Inšpekcijska odločba o
               odstranitvi je bila tako rekoč že zdavnaj izdana. Dejstvo je, da je investitor,
               gospod Stroj, poskušal z vsemi mogočimi postopki to čim dlje zavleči, pa tudi, da je
               poskušal spremeniti prostorski akt občine, na podlagi česar bi se to lahko
               legaliziralo. Z vsemi temi pobudami ni uspel, lahko rečem tudi, žal ni uspel, kajti
               tudi mi nismo pretirano srečni, če je treba črne gradnje rušiti. Tako da vsekakor
               inšpekcija pelje postopke naprej in mislim, da je resnična trditev, kot ste omenili -
               tudi sam sem že slišal informacijo - da naj bi bila izvršba opravljena v tem tednu.
               Vašo poslansko pobudo sem vzel na znanje kot pobudo.</p>
               <p>Vem, da je bil prav danes sprožen še en postopek ugotavljanja lastništva sosednje
               parcele, prek katere naj bi bil prehod. Mislim, da inšpekcija ta hip ugotavlja še
               pravilnost navedb gospoda Stroja, ki se seveda poskuša okleniti vsake rešilne bilke,
               da bi do izvršbe ne prišlo.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Bilo je postavljeno dodatno vprašanje. Ali želite
               proceduralno? Razumel sem, da je gospod minister že odgovarjal na vašo zahtevo, da
               dopolni odgovor. Prosim, kolega Peterle, da vidimo, za kaj gre.</p>
            </sp>
            <sp who="SDZ3:PeterleAlojz">

               <speaker>ALOJZ PETERLE:</speaker>

               <p>Žal se ne razumemo. Gospod minister, niste mi odgovorili na vprašanje, ki je bilo
               zelo konkretno, koliko nelegalnih gradenj je bilo na Dobrči ugotovljenih, koliko jih
               je bilo legaliziranih in koliko podrtih.</p>
               <p>Če se na to ne da odgovoriti zdajle, bi predlagal oziroma pričakoval, da pismeno
               odgovorite. Me pa zanima, ali je to edina črna gradnja na Dobrči in ali se ravna tako
               samo v tem primeru.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Dobili boste pisni odgovor. Naprej bo dobil besedo kolega Samo Bevk.
               Prosim.</p>
            </sp>
            <sp who="SDZ3:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Državni zbor Republike
               Slovenije je konec maja sprejel zakon o državni upravi. Za tretjo obravnavo je bila v
               83. členu predvidena rešitev, da bi najkasneje v treh letih od uveljavitve tega
               zakona upravne enote sprejele naloge sprejemanja vlog, informiranja, izdajanja
               podatkov strankam in opravljanja posameznih dejanj o upravnih postopkih, kiso
               povezana z neposrednim stikom s stranko na področju davčne in geodetske uprave
               oziroma službe. Ker je že sama vlada za tretjo obravnavo sprejela amandma, s katerim
               iz 83. člena črta davčno službo, in je torej ugotovila nesmotrnost predlagane
               rešitve, je bil na seji sprejet tudi amandma skupine poslancev, ki je v celoti
               zavrnil predlagani člen in s tem tudi prenos geodetskih izpostav.</p>
               <p>Argumentov, s katerimi smo poslanci - predlagatelji amandmaja prepričali državni
               zbor za črtanje 83. člena zakona o državni upravi, ne mislim ponavljati. Imam pa zato
               vprašanje za ministrstvo za okolje in ministrstvo za finance.</p>
               <p>Ali je res, da se proces ukinjanja davčnih in geodetskih izpostav in zmanjševanje
               njihovih pristojnosti in zaposlenih kljub temu nadaljuje?</p>
               <p>Zanima me tudi, ali je res, da se uresničujejo tudi rešitve iz izhodišč za
               reorganizacijo geodetske uprave Republike Slovenije z dne 12. marca 2002, ki za leto
               2003 ukinja geodetske izpostave v Brežicah, Tolminu, Logatcu, Vrhniki in Cerknici in
               do leta 2005 postopoma tudi povsod drugod po državi. Najlepša hvala za odgovor.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, gospod minister, imate besedo za odgovor.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Ta člen predloga zakona o državni upravi res ni bil sprejet, čeprav
               mislim, da je bila polemika v glavnem glede izpostav davčne uprave, ne glede izpostav
               geodetske uprave. Pa kljub temu. Mi torej ne moremo zdaj združiti izpostav geodetske
               uprave in upravnih enot, ker mislim, da sicer ni dobro za racionalnost delovanja te
               države.</p>
               <p>Vsekakor pa smo dolžni racionalizirati delo geodetske uprave in to tudi počnemo. Ta
               proces se nadaljuje. Zaradi uvajanja digitalnega poslovanja, zaradi elektronskega
               dostopa do podatkov, zaradi manjše potrebe po fizičnem delu nadaljujemo z
               reorganizacijo znotraj geodetske uprave, ne v povezavi z upravnimi enotami. Naš namen
               je v nekaj prihodnjih letih prenesti določene funkcije na območne geodetske uprave, v
               mnogih sedanjih izpostavah pa postaviti informacijske točke, verjetno tudi kar v
               prostorih upravnih enot - pač po pogodbi z njimi; ne pa, da bi ta, ki bo zaposlen, ki
               bo opravljal funkcijo te informacijske točke pač uslužbenec upravne enote. Zakon ni
               bil spremenjen v tej smeri, zato bo še vedno uslužbenec geodetske uprave. To pomeni,
               da se za uporabnike storitev ne bo čisto nič spremenilo, imeli bodo točno tak dostop
               do podatkov, kot ga imajo danes. Res pa bo prišlo do krčenja nekaterih delovnih mest
               znotraj geodetske uprave. To seveda povzroča določeno nezadovoljstvo pri tistih, ki
               sedaj morda ne bodo več vodilni, ker se stvari restrukturirajo. Zaradi tega tudi
               poslušamo posamezne izlive nezadovoljstva. Vendar mislim, da je prav, da je naša
               naloga, da peljemo reorganizacijo v smeri racionalnejšega poslovanja. Hvala lepa.
           </p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Želite dodatno postaviti vprašanje? Prosim, kolega Bevk.</p>
            </sp>
            <sp who="SDZ3:BevkSamo">

               <speaker>SAMO BEVK:</speaker>

               <p>Hvala lepa, gospod predsednik. Torej so se zle slutnje uresničile. Kot izgleda, bodo
               na območnih izpostavah, na izpostavah geodetskih uprav na takih občinah oziroma na
               takih upravnih enotah, kot so Brežice, Cerknica, Idrija, Logatec, Tolmin, Vrhnika, da
               ne naštevam naprej, v naslednjih nekaj letih izgubili svoje delovno mesto uslužbenci.
               Po teh izhodiščih, ki so mi poznana, naj bi do leta 2005 ravno na teh izpostavah, ki
               so najbolj približane ljudem, izgubilo mesto 60 delavcev z visoko geodetsko
               izobrazbo.</p>
               <p>Predlagam, da bi na ministrstvu in na geodetski upravi razmislili, ali ne bi te
               racionalizacije iskali morda drugje, v sami centrali v Ljubljani, pa na večjih
               območnih izpostavah, ne pa na teh izpostavah, ki so najbolj približane vsakodnevnemu
               uporabniku, se pravi stranki. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa. Prosim, gospod minister.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Omenili ste številko 60 ljudi. Moram reči, da 60 ljudi na teh izpostavah,
               ki ste jih omenili - morda ste jih mislili več - ampak na teh, ki ste jih omenili,
               niti ni. Če bi čisto vsi izgubili zaposlitev, bi jih še ne nabrali 60. <stage xml:id="Redna-18-2002-09-23.stage30">/Oglašanje iz
               klopi./</stage> Dobro, se opravičujem.</p>
               <p>No, vsekakor je pa dejstvo to, da reorganizacija pomeni zmanjševanje obsega delovnih
               mest oziroma ukinitev nepotrebnih delovnih mest na vseh nivojih, tudi v glavni upravi
               v Ljubljani, pa seveda tudi na posameznih izpostavah oziroma na območnih enotah.
               Dejstvo pa je, da se težko spopadamo z očitkom ali pa s predlogom, da bi na nekaterih
               izpostavah zadržali vse zaposlene, zato ker gre morebiti za območja, kjer je težje
               priti do služb, medtem ko v drugih, morda večjih mestih, bi pa pač šli v normalno
               reorganizacijo. Reorganizacija je proces, ki seveda zajame celotno geodetsko upravo
               in ima tudi kakšno posledico, ki se imenuje zmanjševanje obsega potrebnih delovnih
               mest.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, gospod minister. Naslednji bo dobil besedo kolega Franc Sušnik. Prosim,
               imate besedo.</p>
            </sp>
            <sp who="SDZ3:SušnikFranc">

               <speaker>FRANC SUŠNIK:</speaker>

               <p>Hvala lepa, gospod predsednik. Moje vprašanje je namenjeno gospodu ministru za
               promet Jakobu Presečniku in se nanaša na izvajanje oziroma neizvajanje lokacijskih
               uredb pri gradnji avtocestnih odsekov, točno na kršenje uredbe v lokacijskem načrtu
               za avtocesto na odseku Blagovica – Šentjakob.</p>
               <p>Sprašujem, zakaj je kršeno oziroma ni spoštovano določilo 7. člena citirane uredbe,
               ki izrecno določa število in kraje postavitve cestninskih postaj.</p>
               <p>Dejstvo je, da dodatna cestninska postaja v naselju Lukovica ni predvidena. Tukaj
               naj bi bil prost izvoz in uvoz, vendar ugotavljamo, da v tem trenutku ni ne enega, ne
               drugega. Tako občina Lukovica oziroma Lukovica kot sedež občine Lukovica nima vstopa
               in izstopa na avtocesto.</p>
               <p>Kršeno je prav tako določilo 11. člena te iste uredbe, ki odreja oziroma predvideva
               izgradnjo nadvoza v naselju Kompolje. Kršeno in povsem nespoštovano je tudi določilo
               37. člena uredbe, ki odpravlja črne točke, saj je še vedno ostalo 10 perečih odprtih
               črnih točk.</p>
               <p>Prav tako sprašujem, zakaj je kršeno oziroma zakaj je prišlo do kršitve uredbe o
               lokacijskem načrtu za avtocesto na odseku Vransko – Blagovica.</p>
               <p>Iz te iste uredbe je iz 12. člena jasno razvidna obveza investitorja po izgradnji
               nadomestnega vodovoda Ločica. To izgradnjo je ne nazadnje pisno potrdila tudi uprava
               Darsa z dopisom iz leta 1997, ki ga je uprava Darsa podpisala že takrat zaradi
               bojazni, da bo do kršitve odrebe prišlo. Izkazalo se je, da zaenkrat to določilo
               odredbe še vedno ni izpolnjeno. Dejstvo je, da v nasprotju z odredbo niso zaključena
               dela na izgradnji nadomestnega vodovoda Zaplanina – Ločica v celoti in v dogovorjenem
               obsegu, kar bi zagotavljalo nemoteno oskrbo z vodo za prebivalce naselja Ločica.</p>
               <p>Sprašujem ministra, zakaj je do teh kršitev prišlo in kdaj bodo določila iz uredbe
               urejena. Hvala lepa.</p>
            </sp>
            <sp who="SDZ3:PahorBorut">

               <speaker>PREDSEDNIK BORUT PAHOR:</speaker>

               <p>Hvala lepa, kolega Sušnik. Prosim, gospod minister.</p>
            </sp>
            <sp who="SDZ3:PresečnikJakob">

               <speaker>JAKOB PRESEČNIK:</speaker>

               <p>Hvala lepa za vprašanje, gospod poslanec, gospod Sušnik. Gospodu Sušniku je sigurno
               poznano, da ta dva avtocestna odseka, ki sta med drugim najbolj zahtevna ali pa med
               najbolj zahtevnimi pri izgradnji avtocestnega omrežja v Republiki Sloveniji - mogoče
               se kosa s tema dvema samo ta primorski odsek od Črnega Kala proti morju - še nista
               niti dokončana. Vsem nam je poznano, kakšno je stanje na teh dveh odsekih, Šentjakob
               – Blagovica, Blagovica – Vransko.</p>
               <p>Dejstvo je tudi to, da je uredba za ta dva odseka bila sprejeta že kar nekaj časa in
               da so od takrat nastala nekatera manjša dejstva, ki jih je potrebno pri sami
               izgradnji in dokončanju teh avtocestnih odsekov tudi upoštevati.</p>
               <p>Med drugim, prvič to, da je državni zbor potrdil kratkoročni program za naslednja
               leta glede samega cestninjenja posameznih avtocestnih odsekov in sprejel določen
               program, kako se bo to cestninjenje izvajalo. Drugič, pokazalo se je zaradi nekaterih
               sprememb, konkretno pri vašem vprašanju za nadvoz v Kompolju, kjer je potem v fazi
               izvajanja tega odseka bila ena kmetija, ki je prej bila povezana s tem nadvozom,
               torej edina kmetija, ki je bila povezana s tem nadvozom, mislim, da je to Kompolje
               št. 1, da je bilo potem naknadno dogovorjeno, da se ta kmetija oziroma gospodarsko
               poslopje in stanovanjska hiša odkupi in poruši in da je vzpostavljena sicer malo
               daljša cestna povezava do preostalih kmetijskih in gozdnih zemljišč, ki so na tem
               območju.</p>
               <p>Je še ena nejasnost, sicer je v skladu z uredbo o lokacijskem načrtu, glede odkupov
               posameznih, tudi stanovanjskih objektov ali gospodarskih objektov, in pa to, kar ste
               nazadnje omenili, tudi glede vodovoda Ločica, je po zagotovilih Darsa zgrajen ta
               nadomestni vodovod v skladu z uredbo.</p>
               <p>Razmišljamo in od rezultatov teh analiz bo tudi odvisno, ali bomo predlagali
               morebitno manjšo spremembo uredbe o lokacijskem načrtu na obeh odsekih, kjer bi
               seveda lahko uredili tudi te nejasnosti, seveda v sodelovanju s krajani, ki na tem
               območju živijo, oziroma z občinama, ki sta na tem območju. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod minister, hvala lepa. Gospod Sušnik, želite dopolnitev odgovora.
               Izvolite.</p>
            </sp>
            <sp who="SDZ3:SušnikFranc">

               <speaker>FRANC SUŠNIK:</speaker>

               <p>Hvala lepa, gospa podpredsednica. Poglejte, nisem imel namena dodatno spraševati,
               vendar ta trditev Darsa oziroma aktualne uprave, da je izpolnjena uredba v smislu
               izgradnje nadomestnega vodovoda, je po našem mnenju izrazito sporna in v nasprotju z
               dopisom uprave Darsa, d.d., ki ga je podpisal takratni predsednik gospod Jože
               Brodnik, in kjer eksplicitno na zahtevo prizadetih krajanov v takratni krajevni
               skupnosti Vransko odgovarja, da, citiram, <q>"v drugi fazi se bodo dokončala dela na
               vodovodu po projektu vodovod Zaplanina-Ločica."</q> Trenutno je zgrajena prva in druga
               faza tega vodovoda v skladu s citiranim projektom, ni pa zgrajena tretja faza tega
               vodovoda, to je zajetje in magistralni vod do rezervoarja, in to kljub temu, da je
               takratna občina Žalec pripravilavse potrebne podatke in da smo v občini Vransko
               izvedli kompletni postopek za pridobitev koncesije. Odločba o podelitvi koncesije za
               rabo tega vodnega vira je objavljena v eni prvih številk, mislim, da v drugi
               številki, Uradnega lista v letu 2002.</p>
               <p>Sprašujem v imenu prizadetih ljudi, mislim, da to ni treba posebej poudarjati, ki so
               prepričani, da jim je kršeno tisto, kar jim je bilo obljubljeno: Kdaj bo do izgradnje
               tretje faze vodovoda prišlo? Zakaj do te izgradnje še ni prišlo, ker je evidentno, da
               je tudi v tem času bilo že več problemov <gap n="..."/><stage xml:id="Redna-18-2002-09-23.stage31">/Opozorilni znak za konec./</stage><gap n="..."/> v oskrbi z
               vodo v naselju Ločica? Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnitev odgovora, gospod minister, izvolite.</p>
            </sp>
            <sp who="SDZ3:PresečnikJakob">

               <speaker>JAKOB PRESEČNIK:</speaker>

               <p>Tako na Darsu kot na ministrstvu, preverjamo ta dejstva glede same uredbe in glede
               eventualnih naknadnih dogovorov in glede samega sprojektiranega vodovoda Ločica in
               vam bomo izsledke tega tudi posredovali pisno in se tega potem držali tudi v dogovoru
               s prizadeto občino. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji bo ministru za zdravje postavil poslansko vprašanje gospod
               Peter Levič. Izvolite.</p>
            </sp>
            <sp who="SDZ3:LevičPeter">

               <speaker>PETER LEVIČ:</speaker>

               <p>Hvala lepa. Zdaj jaz ne vem, ali bi jaz počakal ministra, da pride, ali bi kar
               postavljal stolom vprašanje. Zdaj ne vem.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod generalni sekretar, lepo prosim, mislim, da je minister med nami, če lahko
               prosite, da se nam pridruži. S pisnim vprašanjem je seznanjen in mislim, da v tem
               času bo med nami, gospod Levič, bomo ponovno začeli s tremi minutami.</p>
            </sp>
            <sp who="SDZ3:LevičPeter">

               <speaker>PETER LEVIČ:</speaker>

               <p>Bom kar počakal na ministra, glede na to, da smo to stvar naredili zaradi tega, da bi
               bile stvari bolj, ne vem kaj, tekoče ali karkoli. Mislim, da je njegova dolžnost, da
               je tu oziroma, da ni samo to, da pride in oddrdra svoj odgovor na moje vprašanje.
           </p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Že čakamo. Gospod minister, gospod Levič, izvolite.</p>
            </sp>
            <sp who="SDZ3:LevičPeter">

               <speaker>PETER LEVIČ:</speaker>

               <p>Hvala lepa. Vprašanje za gospoda ministra Kebra - pediatrična klinika. Občutek imam,
               da ministrstvo za zdravje namerno zavlačuje z začetkom gradnje pediatrične klinike,
               kar nedvomno dokazujejo nove in nove revizije. Javnega razpisa za gradbena dela še ni
               bilo. To pomeni, da se letos ne bo še nič gradilo. Vse hiše na lokaciji, razen dveh
               hiš, ki naj bi bili porušeni v kratkem, so že porušene. Torej prostorskih ovir ni,
               gradbeno dovoljenje pa je bilo izdano že decembra.</p>
               <p>Posebej izpostavljam naslednje stvari: Zakaj se kljub obljubam ministra Kebra
               pediatrična klinika, ki je nesporna gradbena prioriteta, še ni začela graditi?</p>
               <p>Zakaj še ni objavljen razpis v Uradnem listu za izvajalca za prestavitev komunalnih
               vodov in izkop gradbene jame? V posmeh vsem otrokom in mladostnikom teh njihovim
               staršem pa obročno namenjena sredstva za izgradnjo nove pediatrične klinike v letu
               2002 ne bodo izkoriščena. Izgradnja torej spet zamuja za najmanj eno leto.</p>
               <p>Ali bodo rezervirana sredstva prenesena v leto 2003, saj menda obstaja možnost z
               ustanovitvijo proračunskega sklada za investicije v zdravstvu s posebno postavko za
               pediatrično kliniko, ki naj bi bila odprta na ministrstvu za finance in bi tako drugo
               leto lahko gradnja stekla z večjo dinamiko in bo spoštovan zakon iz septembra leta
               2001.</p>
               <p>Vemo, da je projekt pediatrične klinike deležen številnih revizij. Ali so bile
               deležne revizij tudi druge investicije na področju zdravstva oziroma večje
               investicije v Sloveniji?</p>
               <p>Kakšno je razmerje med prihranki zaradi revizij in povečanjem cene nove pediatrične
               klinike zaradi zavlačevanja s to gradnjo? Hvala lepa za odgovor.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister, dr. Dušan Keber, izvolite.</p>
            </sp>
            <sp who="SDZ3:KeberDušan">

               <speaker>DR. DUŠAN KEBER:</speaker>

               <p>Hvala lepa za vprašanje. Ker imam pač priliko, ponovno povem, da pediatrična klinika
               obstaja prioriteta številka 1, skupaj z onkološkim institutom, in da smo naredili
               vse, da bi tudi sredstva, ki morda ne bodo letos uporabljena, zavarovali. Dejansko se
               bo oblikoval sklad za investicije prav zaradi pediatrične klinike in morebitna
               neuporabljena sredstva z zagotovilom ministrstva za finance se bodo za namen gradnje
               pediatrične klinike prenesla v naslednja leta.</p>
               <p>Drugo, v resnici smo se srečevali v letošnjem letu s številnimi drobcenimi
               lastniškimi zapleti, ki so odlagali začetek gradnje. Ta hip pa smo pri urejanju
               zemljišča, ki pomeni določene infrastrukturne spremembe prestavitev komunalnih vodov.
               Tukaj bomo mi investitorji, medtem ko bo pa izvajalec mestna občina Ljubljana oziroma
               njeni izvajalci javnih služb, tako da bodo oni uredili vse potrebno, da pride do
               prestavitve tega velikega komunalnega vozlišča na tem področju in se bo delo začelo v
               oktobru. V tem primeru torej lahko zagotovimo, da se bodo lahko začela še ključna, še
               zmeraj pa začetna dela v letošnjem letu.</p>
               <p>Kar se tiče revizij. Vse investicije, ki se niso začele v petih letih od začetka
               postopka, je ministrstvo odločeno in tudi začenja njihove revizije, ker se je v nekaj
               letih pogled na bolnišnice in na ostale investicije tako močno spremenil, da bi bilo
               škodljivo dejanje vztrajati na predlogih, ki so stari več kot pet let.</p>
               <p>V zvezi s pediatrično kliniko lahko rečem, da ne glede na že podano gradbeno
               dovoljenje, je prišlo do dogovora, da še enkrat preverimo vsebino njenega programa z
               mednarodnimi strokovnjaki. Javnost bomo seznanili z njihovo oceno v prihodnjem
               mesecu. Ta ocena, če bo sprejeta, bo prinesla dodatno pocenitev pediatrične klinike,
               in to ne na škodo bolnikov oziroma državljanov. Resnici na ljubo je treba povedati,
               da bodo vse revizije od leta 1995, ko se je pediatrična klinika začela, pa do danes,
               najmanj razpolovile stroške pediatrične klinike, ker tedaj je bil to gigantski
               projekt, ki je bil skoraj podoben kliničnemu centru. Danes bo to prava bolnišnica, ki
               jo pač potrebujemo. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ste zadovoljni z odgovorom? Hvala lepa, gospod minister.</p>
               <p>Naslednji bo ministru za finance postavil poslansko vprašanje gospod Valentin
               Pohorec. Gospoda ministra vabim v dvorano, ravno tako naprošam ostale ministrice in
               ministre, upoštevaje tudi dejstvo, da imajo pred sabo pismeni vrstni red, kdaj
               pridejo na vrsto, da vendarle omogočijo poslankam in poslancem, da jim zastavijo
               vprašanja v njihovi prisotnosti. Zato lepo prosim ministra za finance, da pride v
               dvorano, ravno tako ostale ministre in ministrice, da so ob zastavljenem vprašanju,
               za katerega točno vedo, kdaj je na vrsti, v dvorani.</p>
               <p>Minister za finance, gospod Rop, lepo prosim, da pridete v dvorano, ker vam poslanec
               Valentin Pohorec želi postaviti poslansko vprašanje. Hvala lepa. Gospod Pohorec,
               izvolite.</p>
            </sp>
            <sp who="SDZ3:PohorecValentin">

               <speaker>VALENTIN POHOREC:</speaker>

               <p>Hvala za besedo, gospa predsedujoča. Vlada je v tem letu sprejela novo, sodobno
               strategijo razvoja turizma, kjer je opredelila tudi akterje ali pa nosilce nalog v
               tej novi strategiji razvoja turizma v Sloveniji. Med njimi je tudi tako imenovani
               društveni sektor, poleg zasebnega in javnega. Kot nosilec razvoja nastopa tudi
               Turistična zveza Slovenije s svojimi več kot 550 društvi širom po Sloveniji in
               območnimi zvezami.</p>
               <p>Tu nastaja problem sofinanciranja dejavnosti te krovne organizacije, ki se iz leta v
               leto nekako spreminja. Tako je bilo v letu 2000 v proračunu namenjenih 20 milijonov
               za sofinanciranje dejavnosti Turistične zveze Slovenije, v letu 2001 nič, v letu 2002
               nek kompromisni dogovor, da bo financiranje prek STO, ter za leto 2003 in 2004 ne
               vemo, kako bo.</p>
               <p>To vprašanje se pojavlja tudi na odboru za gospodarstvo, na pododboru za turizem, in
               bi ga kazalo torej enkrat rešiti, tako da bi se dolgoročno zagotavljal tej
               organizaciji civilne družbe kot pomembni nosilki razvoja turizma stabilen vir
               financiranja.</p>
               <p>Ministru za finance tako zastavljam vprašanje: Ali člena 29 in 30 zakona o
               pospeševanju turizma omogočata sistemsko ureditev sofinanciranja redne dejavnosti
               Turistične zveze Slovenije?</p>
               <p>Ali so kakšne druge možnosti za dolgoročno zagotavljanje osnovnih finančnih pogojev
               za delovanje Turistične zveze Slovenije? Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Minister, mag. Anton Rop, izvolite.</p>
            </sp>
            <sp who="SDZ3:RopAnton">

               <speaker>MAG. ANTON ROP:</speaker>

               <p>Lepo pozdravljeni. Jaz moram žal reči, da za to področje turizma ministrstvo za
               finance ni pristojno. Razumem pa seveda skrb in vprašanje. Menim, da bi bilo
               vprašanje bolj smiselno postaviti ministrstvu za gospodarstvo, ker ono znotraj
               razreza za turizem tudi določa posamezne konkretne postavke in bo tudi v tem primeru
               proračuna 2003 in 2004 določilo konkreten potreben obseg sredstev za te namene
               oziroma bo znotraj instrumentov, ki jih ima v okviru upravnega odbora slovenske
               turistične organizacije, lahko doseglo, da se bodo ta sredstva zagotovila.</p>
               <p>Če so sredstva bila zagotovljena v preteklih letih, je po moji oceni možno, da bodo
               ta sredstva zagotovljena tudi v naslednjih letih.</p>
               <p>Vendar kot sem rekel, je to v domeni samostojnega proračunskega uporabnika. To je v
               tem primeru ministrstva za gospodarstvo. Tega ni, zato predlagam, da ministrstvo
               pisno odgovori na to vprašanje. To bilo v tem primeru najbolj konsistentno.
               Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite dopolnitev odgovora, gospod Pohorec? Izvolite.</p>
            </sp>
            <sp who="SDZ3:PohorecValentin">

               <speaker>VALENTIN POHOREC:</speaker>

               <p>Jaz bi želel v tem smislu dopolnitev odgovora, da bi neka postavka bila v proračunu
               vsako leto, kdorkoli ga predlaga, katerikoli je tisti nosilec ali samostojni
               proračunski porabnik, če je v tem primeru ministrstvo za gospodarstvo, vendarle
               smatram, da ministrstvo za finance je tisto, ki postavlja strukturo proračuna.</p>
               <p>Če je enkrat postavka v enem letu v njem, drugo leto je ni, potem pa spet nek
               kompromisen dogovor, da to pač za eno tako organizacijo ni ene zanesljive
               perspektive, da bo lahko preživela. Je pa to ena najstarejših zvez civilne družbe v
               naši državi. Turizmu smo nekoč dajali veliko večjo težo kot danes. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednje bo postavil poslansko vprašanje ministru za pravosodje gospod
               Sašo Peče. Gospoda ministra ni med nami, zato žal na tej seji ne boste mogli dobiti
               odgovora. Bo pa tako, kot je predsednik državnega zbora že prej pojasnil, bo
               predložen v 30 dneh oziroma smete tudi vztrajati pri ustnem odgovoru. V tem primeru
               ga boste pridobili in ga bomo uvrstili na naslednjo redno sejo državnega zbora.
               Izvolite, gospod Peče.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Spoštovani. Razumem opravičilo oziroma vaše opravičilo za ministra. Bom pa prosil,
               če mi odgovori generalni sekretar vlade, ker mislim, da je to tudi njegova dolžnost,
               da ve, kaj dela katera roka tako imenovane vlade.</p>
               <p>Priznati si moramo, da je značilnost slovenskega sodstva, predvsem neučinkovitost in
               pa sodni zaostanki. Do vsega tega je prišla tudi slovenska vlada, ko je v lanskem
               letu naročila tako imenovano študijo <q>"twinning"</q>, katera vsebina je govorila o analizi
               oziroma analizi civilnega sodstva in pa o modernizaciji sodstva in pa izobraževanja
               sodnikov.</p>
               <p>Iz te študije izhaja pet temeljnih resnic, ki se bodo pozneje odražale oziroma se
               odražajo ravno v neučinkovitosti sodstva. To so:</p>
               <p>1. Število sodnikov v Sloveniji je v primerjavi s številom sodnikov v ekvivalentni
               evropski regiji za dvakrat večje, kot je v Evropi.</p>
               <p>2. Glede kriterijev učinkovitosti moramo povedati, da za civilne postopke slovenski
               sodnik povprečno obravnava 200 zadev letno, sodniki s te povprečne evropske regije pa
               600 do 700 zadev letno.</p>
               <p>Kar se tiče pristojnosti na področju nepravdnih postopkov je v Sloveniji praksa, da
               se jih naredi 450, v evropskem povprečju 3.200. Plače slovenskih sodnikov so višje
               kot njihovih kolegov v tujini, tudi več imajo, dva do trikrat več, strokovnih
               sodelavcev na sodstvu in pa boljšo opremljenost svojega delovnega mesta. Navkljub
               temu, torej jasnim dejstvom, da je naše sodstvo slabo sodstvo, pa vlada Republike
               Slovenije pripravi ustavne spremembe, v katerih, poudarjam in bom citiral, <q>"v 129.
               členu določa, da bo sodniški mandat še zmeraj trajna funkcija"</q>. Torej tista funkcija,
               v katero ne bo moč poseči in s katerim posegom bi poskušali izboljšati sodstvo. In to
               navkljub temu, da je ta državni zbor pred letom dni sprejel oziroma ob sprejemanju
               zakona o sodniški funkciji sprejel tudi sklep, ki ga je predlagala Slovenska
               nacionalna stranka, da sodniška služba traja 8 let, torej še enkrat več kot navadno
               zahtevno delovno mesto in da se preverjanje opravi vsaki dve leti. Preverjanje v
               tistem smislu, da bi s sodstvom bili zadovoljni, da pogledamo, če ima sodnik
               preveliko število zaostankov, tega posla enostavno več ne more opravljati. Če smo se
               enkrat odločili v tej naši državi, da pristopimo v tržni sistem, naj se to odraža na
               vseh področjih. Ne pa, da navkljub sprejetemu stališču državnega zbora, in bom še
               povedal, sklep, sprejet 31.5.2001. leta, Vlada Republike Slovenije še zmeraj daje
               potuho sodstvu, kljub ugotovitvam s tega <q>"twinning"</q> projekta. Ne, vlada noče
               poslušati nikogar v tej državi. Po učinku<gap n="..."/> <stage xml:id="Redna-18-2002-09-23.stage32">(Glas iz ozadja.)</stage> Jaz bi prosil, če se
               zadaj malo umirite. Hvala. Po ugotovitvah, ki se vam jih naštel, pričakujem, da bo
               Vlada Republike Slovenija umaknila svojo pobudo za ustavne spremembe in sprejela
               sklep državnega zbora. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Poslovnik je tu jasen. V primeru, da je minister odsoten, je dolžan
               posredovati pisni odgovor, ker vam zaradi zadržanosti ustno ne more odgovoriti. Lahko
               pa izjavite, da zahtevate ustni odgovor, in kot sem vam že pojasnila, bo uvrščen na
               prvo naslednjo sejo. Gospod Peče, želite podati izjavo? Izvolite.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Poglejte, ker v tej državi res nihče noče več odgovarjati na vprašanja, najsi bo to
               minister, pa tudi vi dajete potuho vsem po vrsti.</p>
               <p>Ustavne spremembe, med katerimi se<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Peče! Se opravičujem. Imate pravico<gap n="..."/></p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p><gap n="..."/>je podpisal gospod Bandelj. Zdaj pa pravite, da na njih ne rabi odgovarjati.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Peče! Naslovili ste vprašanje na ministra za pravosodje. On je odsoten in
               preberite si 247. člen poslovnika. Ali želite podati izjavo, da ustno odgovori
               minister na naslednji seji, ker vam žal danes zaradi opravičene odsotnosti ne more
               odgovoriti? Dolžan pa vam je dati pisni odgovor. <stage xml:id="Redna-18-2002-09-23.stage33">(Glas iz ozadja.)</stage> Če vztrajate pri
               ustnem odgovoru, lahko podate izjavo in boste deležni ustnega odgovora na vaše
               vprašanje.</p>
            </sp>
            <sp who="SDZ3:PečeSašo">

               <speaker>SAŠO PEČE:</speaker>

               <p>Samo vprašanje oziroma trditev: Gospa podpredsedujoča, smešni ste.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednja bo postavila poslansko vprašanje ministrici za šolstvo, znanost
               in šport gospa Majda Zupan. Izvolite.</p>
            </sp>
            <sp who="SDZ3:ZupanMajda">

               <speaker>MAJDA ZUPAN:</speaker>

               <p>Hvala lepa za besedo, gospa podpredsednica. Spoštovani! V poslanski pisarni je bilo
               zlasti v začetku septembra, ko se v osnovnih in srednjih šolah pričenja pouk in
               nakupovanje učbenikov, moč slišati veliko kritik staršev na račun učbenikov, zlasti
               na račun hitrega spreminjanja izbora učbenikov. To je velik problem za družine z več
               otroki, saj namreč vsak naslednji otrok, ki je le dve leti mlajšiod prvega, ne more
               več uporabljati učbenika svojega starejšega brata ali sestre.</p>
               <p>Na tržišču se iz leta v leto pojavlja vse večje število učbenikov in delovnih
               zvezkov, med katerimi lahko učitelji izbirajo tiste, po katerih bodo v okviru učnega
               programa poučevali. Učitelji imajo pravico do avtonomnega odločanja, vendar menim, da
               velika izbira ni predvsem v njihovem interesu, ampak v interesu založnikov. Izdajanje
               učbenikov je postalo dober posel, še posebno, ker prodajajo učbenike skupaj v paketu
               z delovnimi zvezki.</p>
               <p>Spreminjanje izbora učbenikov se mi zdi z uvedbo devetletke še toliko bolj
               nerazumljivo; učbeniki za novo uvedeno obliko šolanja namreč ne morejo biti
               zastareli. Poleg tega pa v katalogu učbenikov za šolsko leto 2002/2003 Zavoda
               Republike Slovenije za šolstvo lahko za prvi razred devetletke kot možen izbor
               najdemo kar štiri različne učbenike in pet delovnih zvezkov za slovenščino.</p>
               <p>Spoštovano gospo ministrico za šolstvo, znanost in šport sprašuje: Kakšni so
               kriteriji za potrjevanje učbenikov? Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospa Zupan. Besedo ima dr. Lucija Čok. Izvolite.</p>
            </sp>
            <sp who="SDZ3:ČokLucija">

               <speaker>DR. LUCIJA ČOK:</speaker>

               <p>Hvala lepa za vprašanje. Vem, da je bilo veliko burnih razprav okrog učbenikov. Mi
               smo se temu posebej posvetili, tudi občilom smo posredovali nekatere odgovore.</p>
               <p>Vsekakor je izbira na trgu vsako leto bogatejša. To je seveda nekje prav, čeprav je
               red treba narediti. Verjemite, da smo sprejeli letos dva dodatna pravilnika na novo,
               in sicer pravilnik o potrjevanju učbenikov ter pravilnik o upravljanju učbeniških
               skladov. Kot veste, skladi precej pokrijejo tudi socialni problem; letos pokrivamo iz
               skladov kar za 180 milijonov obnove, se pravi, da se obnavljajo učbeniki, kar pokriva
               80% za osemletko, 84% za devetletko, 53% za srednje šolstvo, poklicno in strokovno,
               ki črpa svoje potrebe iz učbeniških skladov.</p>
               <p>Verjamem tudi, da ste nezadovoljni s tem, kako odločajo učitelji pri izbiri
               učbenikov. Učbeniki gredo, če so potrebni prenove in spremembe, v strokovni svet, ki
               mora ugotoviti ali je res učbenik potreben, nato pa je uvrščen v katalog. To pomeni,
               da učitelji ne morejo izbirati neskončno število učbenikov, odločiti se morajo za
               učbenik, ki je na prvem mestu, potem pa dodajajo gradiva, ki pa niso vselej obvezna.
               Vendar izgleda, da ta interpretacija ni ustrezna, kajti potem starši kupujejo vse kot
               obvezno gradivo, kar seveda ni pošteno in ni prav.</p>
               <p>Kako bomo regulirali cene? Bolj težko, kajti založništvo pač ni prepuščeno nam, to so
               razpisi, ne določamo založnika, razen v primeru, ko je učbenik poseben, specifičen in
               je edini na tržišču. Zakon o kontroli cen velja za te učbenike, medtem ko za ostale
               učbenike pa ne more veljati, kajti tu gre vendar za neko tržno, plasiranje tudi tega
               področja.</p>
               <p>Strokovni svet sprejema predvsem na osnovi učnih načrtov in uvršča v kataloge, glede
               na obravnavo, ki je vsakič posebej v strokovnem svetu. Zato mislim, da pravilnik o
               potrjevanju učbenikov odgovarja na mnoga vprašanja in upam, da bo naredil red.
               Strinjam se z vami, da je red na tem področju nujno potreben. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite dopolnitev odgovora, gospa Zupan? Izvolite. Gospa ministrica,
               lahko izključite mikrofon? Hvala lepa.</p>
            </sp>
            <sp who="SDZ3:ZupanMajda">

               <speaker>MAJDA ZUPAN:</speaker>

               <p>Hvala lepa. Če dovolite, bi glede na povedano postavila še dodatno vprašanje, in
               sicer: Kako pa bodo ob tako široki paleti učbenikov sestavljeni eksterni testi ob
               zaključku devetletnega osnovnega šolanja? Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospa ministrica, izvolite.</p>
            </sp>
            <sp who="SDZ3:ČokLucija">

               <speaker>DR. LUCIJA ČOK:</speaker>

               <p>Hvala lepa. Poskusno preverjanje - eksterno, vselej pogledamo, na katere učbenike se
               nanašajo in na katere standarde znanj. Namreč, niso narejeni na učbenik, narejeni so
               na standarde znanj, ki jih mora preverjati eksterno ocenjevanje v devetletki ali v
               osemletki, ker ga tudi še imamo. Ne verjamem, da bi si lahko učitelj privoščil, da bi
               nekaj iz nekega učbenika, ki ne vključuje standardov znanj, kajti to predpisuje
               strokovni svet pri njegovi potrditvi. Zato mislim, da so učbeniki, ki so potrjeni v
               strokovnem svetu, ustrezni in tak kriterij izpolnjujejo.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Sok, se opravičujem, proceduralni -</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>- ugovor.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Žal, poslovnik tega pojma nima. Govori o - proceduralnega ugovora ni.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>No, potem pa proceduralno vprašanje.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Tudi proceduralnega vprašanja več ni. Smisel <gap n="..."/><stage xml:id="Redna-18-2002-09-23.stage34">/Medsebojni pogovor./</stage><gap n="..."/></p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Proceduralni predlog, boste potem to sprejeli?</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Vprašanje o uporabi poslovnika - izvolite, gospod Sok.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Hvala za besedo. Glejte, vi ste napačno tolmačili 247. člen poslovnika, saj vendar
               tukaj omenja, da če zaradi časovne omejitve odsotnosti ni predsednika vlade, ministra
               ali generalnega sekretarja vlade, in mislim, da je gospod Peče imel povsem prav, ko
               je zahteval, da če ni ministra, da mu odgovori generalni sekretar vlade. Ker pa ste
               vi odgovarjali, pa je generalni sekretar vlade lepo takoj pokazal odnos do tega
               parlamenta in odšel iz te dvorane.</p>
               <p>Jaz mislim, da je takšno tolmačenje napačno in prosim vas, predsedujoča, da ne
               tolmačite poslovnika mimo tistega, kar je zapisano v teh členih. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dovolite, da pojasnim in tolmačim poslovnik, kar sem v skladu z določili
               tudi dolžna.</p>
               <p>Poslanska vprašanja se naslavljajo na predsednika vlade ali pristojnega ministra ali
               generalnega sekretarja vlade. S tem je mišljen seveda delokrog, ki ga pokriva
               generalni sekretar vlade, to je organizacija vladnih služb, kadrovske zadeve in tako
               dalje, zato je generalni sekretar naveden, ne kot tisti, ki bi smel in moral
               pokrivati vsebinsko vsa področja vseh ministrstev, ampak predvsem so predlagatelji tu
               zasledovali cilj, ki govori o delokrogu in kadrovskih zadevah Vlade Republike
               Slovenije. Zato tudi v nadaljevanju, če kateri izmed treh, pa ponovno poslovnik
               govori o vseh treh, ali predsedniku vlade ali ministru ali generalni sekretar, ni
               prisoten, je dolžan v 30 dneh odgovoriti pisno oziroma če poslanka ali poslanec
               zahtevata ustni odgovor, le-tega lahko dobita na izrecno izjavo poslanca ali poslanke
               na naslednji seji. Tako tolmačim poslovnik. Prosim, da damo možnost še ostalim
               poslankam in poslancem, da postavijo poslanska vprašanja.</p>
               <p>Ministrici za šolstvo, znanost in šport bo postavil poslansko vprašanje gospod Janez
               Podobnik. Izvolite.</p>
            </sp>
            <sp who="SDZ3:PodobnikJanez">

               <speaker>JANEZ PODOBNIK:</speaker>

               <p>Hvala lepa. In še nekomu.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>In ministru za finance. Izvolite.</p>
            </sp>
            <sp who="SDZ3:PodobnikJanez">

               <speaker>JANEZ PODOBNIK:</speaker>

               <p>Hvala lepa, gospa podpredsednica. Sam sicer menim, da se da drugače tolmačiti
               veljavni poslovnik glede vloge generalnega sekretarja, ampak to je vloga za komisijo
               za poslovnik.</p>
               <p>Najprej bi se obrnil na ministra za finance, mag. Ropa. Tema je lastninjenje Nove
               Ljubljanske banke. Sedaj smo v tako imenovani drugi fazi. Vlada je objavila javno
               ponudbo za nakup delnic z 9% in je v to povabila slovenske pravne osebe, sklade in
               tuje pravne osebe. Znano je, da je lastninjenje Nove Ljubljanske banke zelo razdelilo
               slovensko politično javnost. Jaz osebno nasprotujem veljavnemu modelu. Zelo je
               razdelila strokovno javnost. Najbolj eminentni slovenski makroekonomisti so veliki
               skeptiki. In tudi je razdelila slovenske ljudi, slovenske državljanke in
               državljane.</p>
               <p>Sprašujem ministra: Ali bi ne bila sedaj priložnost, ob tej drugi ponudbi, ob tem
               drugem krogu, ko se v skladu s programom iščejo kvalitetni portfeljski investitorji,
               da omogočimo, da v ta prostor vstopijo tudi slovenske državljanke in državljani?
               Zakaj številka 500 kot najnižja številka delnic, ki jo lahko kupijo v tem primeru
               slovenske pravne osebe?</p>
               <p>Moje osebno mnenje je, tudi nekaterih strokovnjakov, da je številka 500 nedopustna
               diskriminacija. Predvsem pa je nemožnost, da bi individualni vlagatelji kupili delež
               v največji slovenski banki, odstopanje od pravila enakosti vseh subjektov na trgu.</p>
               <p>In ne nazadnje. Jaz verjamem v stabilnost in moč te banke in veliko Slovenk in
               Slovencev tudi verja vanjo in bi kupili eno, dve, tri, štiri, pet, šest, deset
               delnic. Žal je tukaj številka 500.</p>
               <p>Prosim in predlagam, da to pomanjkljivost vlada v okviru svojih postopkov spremeni.
               Jaz sem prepričan, da ima možnost. Tam, kjer je volja, je tudi pot. Argument, da
               privatni investitorji niso portfeljski investitorji, me ne bo prepričal. Sedaj pa še
               vprašanje dr. Čokovi. Tukaj je pa v maniri Don Kihota. Tretjič zapored v tem mandatu:
               Primorski inštitut za naravoslovje in tehnologijo. Zgodil se mi je klasični <q>"Murphy"</q>,
               po vsakem vprašanju, ki sem ga postavil, je tej ustanovi šlo na slabše. Odgovorni v
               njej pa so dobivali nove in nove udarce.</p>
               <p>Moje vprašanje bo zelo direktno. Ali boste omogočili, da v slovenski Istri preživi
               tudi kakšna druga intelektualna moč, ki ni zgolj samo v krogu levosredinskih sil v
               slovenski Istri. Dr. Marinček se je zelo prizadeval, da jo je ustanovil, potem je
               bilo pa ogromno razlogov, da ni bilo ne projektov, prišle so inšpekcije, potrebno je
               zamenjati dr. Borštnikovo kot direktorico in preprosto<gap n="..."/> Nekoč mi je bilo rečeno,
               naj cveti več cvetov. Naj tudi v slovenski Istri cveti več cvetov. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K besedi vabim oba ministra. Najprej minister za finance, mag. Anton
               Rop, potem ministrica, dr. Lucija Čok. Prosim, da si v okviru 5 minut pravično
               razdelita čas. Gospod minister, izvolite.</p>
            </sp>
            <sp who="SDZ3:RopAnton">

               <speaker>MAG. ANTON ROP:</speaker>

               <p>Spoštovani poslanec, vprašali ste v zvezi z drugo fazo privatizacije Nove
               Ljubljanske banke. Ob tem je treba povedati, da je bila druga faza privatizacije Nove
               Ljubljanske banke opredeljena v programu privatizacije, ki ga je sprejela vlada
               Republike Slovenije že maja 2001 in tudi v dopolnjenem programu od decembra 2001.</p>
               <p>V tem programu je bilo vseskozi predvideno, da se prodajo, razpršeno lastniški
               deleži v naslednji fazi dobro poučenim portfeljskim investitorjem. To je tistim, ki
               imajo znanje, ki imajo vedenje in poznavanje v zvezi z Novo Ljubljansko banko in so
               pripravljeni kupiti te delnice s tem pribitkom, kot se prodajajo. To je običajna
               metoda, ki jo je tudi predlagala uprava Nove Ljubljanske banke. Mi smo v teh
               razgovorih poskušali čim bolj razpršiti to prodajo. Tako je ta končni najmanjši možni
               paket 500 delnic, kar pomeni, da bo skoraj 2 tisoč potencialnih pravnih oseb lahko
               kupilo te delnice.</p>
               <p>Omejitve v zvezi s prodajo so seveda povezane tudi z razkritjem podatkov v zvezi z
               Novo Ljubljansko banko. Ker je to prodaja s tovrstnim pribitkom, je običajno, da se
               za kupce pripravi poseben informacijski memorandum, ki izhaja iz trdnega pregleda
               Nove Ljubljanske banke. Lahko povem, da ta memorandum stane 200 tisoč tolarjev in da
               je seveda potreben tudi ustrezen podpis sporazuma o varovanju podatkov.</p>
               <p>Za te institucionalne lastnike veljajo omejitve, kar se tiče prodaje in
               koncentracije teh delnic. Ni dopustna prodaja in koncentracija teh delnic več kot 5
               odstotkov, zato da bi lastniški deleži ostali razpršeni in da bi sledili tisti ciljni
               lastniški strukturi, ki smo si jo zastavili.</p>
               <p>Naj povem, da smo oglas v zvezi z zbiranjem ponudb objavili samo v domačem časopisu,
               ker računamo, da bodo zlasti domači institucionalni lastniki tokrat prišli v poštev.
               V skladu s to definicijo, ki je opredeljena v programu privatizacije, so tisti, ki
               pridejo v poštev, investicijski skladi. Pri nas so te vzajemni skladi in
               investicijske družbe, pokojninski skladi in seveda tudi zavarovalnice in v delu tudi
               holdinške družbe, ki želijo razpršiti svoj naložbeni portfelj, ki imajo seveda tudi
               ustrezno finančno moč,da bodo v času, ko bo prihajalo do odmrznitve prodaje teh
               delnic, z ustreznimi informacijami nastopali na trgu in prodajali v skladu s tem
               potem te delnice naprej in bodo pri tej prodaji tudi ustrezno previdni.</p>
               <p>Naj povem, da je običajno pri prodaji fizičnim osebam, kadar se te prodajajo prek
               trga vrednostnih papirjev, ključni kriterij donos na posamezno delnico. Naj povem, da
               je v primeru Nove Ljubljanske banke dosežena cena v primerjavi z dobičkom - to je
               izjemno pomemben kriterij, ta se običajno uporablja, ko se individualne osebe
               odločajo za nakup, se vzame, koliko je dividende v posameznem letu, in se glede na to
               potem oblikuje cena na sami borzi. Pri prodaji paketov se pa upoštevajo bolj detajlne
               informacije, strateške, kaj bo s trgom, kaj bo z razvojem banke in kaj bo tudi s
               potencialnim eventualnim prevzemom. No, in ta kazalec za Novo Ljubljansko banko ob
               prodaji je bil 43,3. Torej cena, ki je dosežena in se tudi v tem krogu ponuja in je
               zelo visoka, je 43-krat večja, minus 10%, se pravi, 39,3% večja od dobička. Če to
               ceno primerjate z drugimi tovrstnimi bankami, ki so bile prodane, sploh ni
               primerjave, te cene so običajno desetkrat, v ekstremnih primerih 20% večje.</p>
               <p>Mi smo pripravili posebno poročilo o privatizaciji Nove Ljubljanske banke za državni
               svet, za komisijo in odbor za gospodarstvo, in državni svet bo to sredo obravnaval
               posebej to poročilo, ki smo ga pripravili. Tam se vidijo vse te preglednice in tudi
               mednarodne primerjave. Iz tega boste videli, da je pravzaprav relativno malo
               možnosti, da bi ti posamezniki kupovali, razen morda res ekstremno dobro poučeni
               posamezniki, fizične osebe, ki bi to kupovale. V tistem primeru bi bila
               transparentnost nadaljnjih poslov bistveno manjša, zlasti prek borze. Namreč, ideja
               je, da do konca leta, potem ko opravimo prodajo portfeljskim investitorjem, v celoti
               damo vse delnice Nove Ljubljanske banke<gap n="..."/> <stage xml:id="Redna-18-2002-09-23.stage35">/opozorilni znak za konec/</stage> na trg
               vrednostnih papirjev. In še nekaj<gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod minister, se opravičujem, žal.</p>
            </sp>
            <sp who="SDZ3:RopAnton">

               <speaker>MAG. ANTON ROP:</speaker>

               <p>Samo še to povem: državljani bodo to lahko kupovali prek vzajemnih skladov, te
               delnice pravzaprav.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Podobnik, želite dopolnitev odgovora? Mislim, da v tem času lahko
               damo potem priložnost gospe ministrici, da na drugi del odgovori, ker je gospod
               minister porabil vseh pet minut.</p>
            </sp>
            <sp who="SDZ3:PodobnikJanez">

               <speaker>JANEZ PODOBNIK:</speaker>

               <p>Hvala lepa. Dopolnilno vprašanje na odgovor mag. Ropa.</p>
               <p>Prepričan sem, da je v Sloveniji kar nekaj ekstremno dobro poučenih investitorjev,
               kar nekaj, na tisoče jih je. Zakaj? Ker verjamejo v Novo Ljubljansko banko in vedo,
               da je to varna dolgoročno z dobrim donosom naložba. Veliko nas je takih, omogočite
               nam, pa bomo tudi mi kupili. Verjamem v to banko in verjamem v ceno te delnice.
               Predsednik uprave je pa tako ali tako napovedal, da bodo v kratkem te delnice
               kotirale na ljubljanski borzi.</p>
               <p>Ponovno pobuda, apel, prošnja ali pa rotenje na vlado, naj vendarle omogoči, da bomo
               Slovenske in Slovenci neposredno kupili delnice Nove Ljubljanske banke. Hvala
               lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod Podobnik. Naslovili ste tudi vprašanje gospe ministrici. Mislila
               sem, da boste v okviru teh dveh minut izkoristili možnost, da dobite odgovor v
               nadaljnjih treh minutah tudi od nje. Gospa ministrica, izvolite.</p>
            </sp>
            <sp who="SDZ3:ČokLucija">

               <speaker>DR. LUCIJA ČOK:</speaker>

               <p>Jaz res ne bi gospoda Podobnika primerjala z don Kihotom, ker mislim, da smo
               poskušali večkrat odgovoriti na to vprašanje, reševati to stisko. Jaz sem bila vedno
               kooperativna in mislim, da bi želela, da se me posluša. Namreč, tako je bilo, ko je
               bil ustanovljen ta institut, je 1999. leta dobil zagonska sredstva in bi se moral v
               nekaj letih oblikovati v institut, ki bi lahko svobodno zaživel, zato da res cvetijo
               vsi cvetovi, kot ste rekli. Mi smo v tem času ugotovili, da je direktorica s kup
               spodrsljajev vodila ta institut tako, da je revizijska komisija ugotovila veliko
               težav, vendar smo šli čez to, da je vodila institut iz Ljubljane, s tretjinsko
               obveznostjo, s čimer je nemogoče vzpostaviti trdno vodstvo in da je pravzaprav imela
               kup tretjincev, ki jih ni mogla spremeniti v polnozaposlene raziskovalce. Tudi ji
               nismo mogli dodeliti programske skupine,ker nihče ni dobil programske skupine v tem
               obdobju, ker se bodo šele naslednje leto spet delile.</p>
               <p>Če bo šel ta institut tako naprej, ne bo imel pogojev, da bi kandidiral na programsko
               skupino. Želimo, da ta Pint ostane, postavili smo novo strukturo Pinta, ki se ni
               posrečila. Kdor bi zdaj dodal programsko skupino v Pint, kot doto, da notri pride, bi
               želel Pint prevzeti, da ne bi bil več primorski institut. To smo preprečili, smo
               podaljšali, ta premostitvena sredstva smo našli iz presežnih sredstev, ki jih niso
               izkoristili raziskovalci, ker niso mogli raziskovati, ker so vsi prezaposleni v
               drugih ustanovah, da podaljšamo do novih razpisov možnost, da Pint ostane. Želimo ga
               vključiti v univerzo na Primorskem. Želimo, da pokrije tehnični naravoslovni del.</p>
               <p>Ni res, da je uspel ta Pint vzpostaviti zvezo z gospodarstvom. Sredstva, ki prihajajo
               iz gospodarstva, dosegajo komaj 8 do 10%. To pomeni, da je tukaj stvar vodstva. Mi
               smo gospo direktorico obvestili, da naj razmisli o svojem statusu, kajti tudi ljudje
               ne prihajajo v ta inštitut zaradi zapletenosti načina, kako ona institut vodi. To smo
               ji povedali. Povedal ji je to upravni odbor in mislim, da se bomo morali odločati med
               Pintom z dobrim vodstvom, ki ga bo popeljal naprej, z vsemi podporami ministrstva in
               med podporo direktorici, ki jo dajemo doslej. Vi ste dobili tudi 18. junija naš
               odgovor, tako kot ga je dobil predsednik države, predsednik vlade in vsi, ki so bili
               seznanjeni oziroma zaprošeni, da zvedo kaj več o tem problemu. Prosim, če imate kaj
               vpliva, pomenite se z direktorico, da je tu problem njenega vodenja. Ne bo šlo več
               tako naprej. Ona se pač mora posvetiti v celoti. Jaz imam nekaj izkušenj, kot
               direktorica ZRS-ja sem zapustila univerzo, sem se polno zaposlila z vsem rizikom na
               novem institutu, čeprav ni bilo denarja. Tu je neka odgovornost, ki jo mora nekdo, ki
               vodi na novo nastali inštitut, prevzeti. Upamo pa, da bodo ti projekti septembra, ko
               bodo razpisani, dovolj kvalitetni, da jih bo tudi ta Pint dobil. Mi bomo Pint
               ohranili, dokler se ne ustanovi univerza na Primorskem.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospa ministrica. Naslednji bo ministru za notranje zadeve postavil
               poslansko vprašanje gospod Jožef Jerovšek. Izvolite. Gospa ministrica, hvala
               lepa.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Izredno razbohotena korupcija in kriminal belih ovratnikov postajata v
               Sloveniji izredno pereč družbeni problem. Poleg tega pa se povečujejo finančne
               malverzacije državnih organov, trošenje proračunskih sredstev mimo sprejetega
               proračuna je po ugotovitvah računskega sodišča prej pravilo, kot izjema. Vlada
               negativna poročila računskega sodišča očitno ignorira. Mislim, da so pred nekaj dnevi
               dali negativno mnenje za skoraj polovico ministrstev.</p>
               <p>V zadnjem letu so mediji in civilna javnost razkrili številne primere velikih
               finančnih afer in korupcije, ki se zažira v same vrhove oblasti. Če naštejem samo
               nekatere: stalne nepravilnosti in korupcijske zadeve pri kršenju pravil javnih
               naročil, nič se ni raziskalo v primeru diskete Dars, potem zadeva Šuštar Mirage,
               potem afera Planice, naročila za 100 milijonsko znižanje, potem afera toaletni papir,
               potem naročila in predpisovanje zdravil po vseh bolnišnicah, dvojno plačevanje, potem
               afera na institutu za varovanje zdravja, Rdeči križ, najbolj podjetje Slork,
               zavarovalnica Triglav. Glejte, pri vsaki od teh zadev je nekdo s pomočjo korupcije
               pospravil vsaj 50 do 100 milijonov denarja.</p>
               <p>Ob tem za večino teh afer tičijo ugledni člani najmočnejših strank v državi, ki so
               na oblasti. Bili so večinoma kandidati na državnozborskih volitvah ali pa državni
               sekretarji. Ob vsem tem pa država, bi rekel metaforično, minister Gregor - pa ne
               mislim na vas, gospod minister, ampak vlada kot taka - praktično ne stori nič.</p>
               <p>Ti akterji teh afer se pravzaprav sončijo v luči svoje mogočnosti, bivši direktor
               Rdečega križa je recimo vabljen na protokolarne sprejeme v predsedniško palačo in
               tako naprej. Poleg tega je gospod Drnovšek enkrat januarja govoril o klientalizmu v
               njegovi stranki, vendar na vladi se ne naredi nič.</p>
               <p>Zato me zanima, kdaj bo vlada končno pokazala politično voljo, da se spopade s tem
               problemom. Znano mi je od generalne direkcije policije, da je uprava kriminalistične
               službe, so nam na policiji osebno rekli, da so nemočni, ker od vlade ne dobijo
               strokovnjakov, da bi zaposlili strokovnjake. S takšno ekipo, kot jo imajo, ne morejo
               delati. Prejšnji direktor kriminalistične policije je odstopil ravno zaradi tega.
               <gap n="..."/><stage xml:id="Redna-18-2002-09-23.stage36">/Opozorilni znak za konec./</stage><gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hitro vprašanje, gospod Jerovšek.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Kdaj bo nekaj vlada storila?</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima minister dr. Rado Bohinc, izvolite.</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Zahvaljujem se spoštovanemu poslancu Jerovšku za tole vprašanje. Verjetno ne
               pričakuje, da bom dajal poročila o preiskovalnih postopkih v konkretnih primerih, ki
               jih je navajal. Razumem bolj kot ilustracijo svoje ocene o obsegu korupcije v
               Sloveniji. Dal bom nekaj ocen glede razširjenosti tega pojava in ukrepanja policije,
               bolj v statističnem smislu, pa tudi sistemskih ukrepov, ki se jih je lotila v tej
               zvezi slovenska vlada.</p>
               <p>Najprej bi rekel, da korupcijo lahko merimo na dva načina - po stopnji razširjenosti
               tovrstnih kaznivih dejanj, pri čemer korupcijo lahko z vidika pravne opredelitve
               pojmujemo v ožjem in širšem smislu. V ožjem smislu so to le kazniva dejanja
               podkupovanje in dajanja podkupnine in pa sprejemanje in dajanje daril po kazenskem
               zakoniku. V širšem smislu so pa to še številna druga kazniva dejanja s področja
               kršitve uradne dolžnosti oziroma zoper javna pooblastila, kot jezloraba položaja,
               nevestno delo v službi in tako naprej, da jih tu ne naštevam. Drug način merjenja
               korupcije pa je indeks <q>"Transparency International"</q>, ki objavlja percepcijo javnosti
               glede stanja koruptivnosti v posamezni državi.</p>
               <p>Kar zadeva prvega, naj rečem samo dva statistična podatka. Slovenska policija je v
               letu 2001 obravnavala 99 kaznivih dejanj s področja korupcije v tem širšem smislu, v
               letu 2002 pa 106 kaznivih dejanj, kar je 6,3% porast. To so kazniva dejanja
               podkupovanja, pasivnega in aktivnega, tudi prej omenjena kazniva dejanja zlorabe
               uradnega položaja <stage xml:id="Redna-18-2002-09-23.stage37">(teh je bilo največ, kar 42 oziroma 46)</stage>, nevestnega dela v službi
               <stage xml:id="Redna-18-2002-09-23.stage38">(2 oziroma 12 v letu 2002)</stage>, poneverba v službi <stage xml:id="Redna-18-2002-09-23.stage39">(4 oziroma 24 v letu 2002)</stage>,
               neupravičene uporabe v službi, ponareditve ali uničenje uradne listine in podobno.
               Gre za kazniva dejanja, ki so po našem kazenskem zakoniku, in jih pravna teorija
               lahko uvršča v ta širši pojem korupcije.</p>
               <p>In še glede tega drugega pojmovanja. Tu bi vas seznanil oziroma vas spomnil na
               podatek o indeksu <q>"Transparency International"</q> oziroma uvrstitvi Slovenije na to
               lestvico najmanj koruptivnih držav. V letu 2001 je bila Slovenija na 34. mestu, v
               letu 2002 pa se je dvignila na 27. mesto, pri čemer je na prvem mestu Finska kot
               najmanj koruptivna država.</p>
               <p>In sedaj še to, kar je najbolj bistveno v poslančevem vprašanju, in sicer, kako se
               vlada bori zoper ta pojav. Spoznali smo njegovo razsežnost. Povedal sem, kolikšno
               število obravnavanih kaznivih dejanj je v policijskih postopkih. Poleg tega naj
               rečem, da je policija tako za leto 2002 kot za srednjeročne usmeritve od 3 do 7
               korupcijo, boj proti korupciji, zoper ta kazniva dejanja, dala med prioritete,
               izhajajoč iz tega, da gre tu za eno od težjih področij kriminala oziroma najbolj
               zahtevna kazniva dejanja.</p>
               <p>Drugič, ustanovljen je bil znotraj policije poseben oddelek za boj proti korupciji,
               znotraj urada za kriminalistično policijo. Tretjič, ustanovljen je bil, kot vam je
               znano, v lanskem letu urad za boj proti korupciji, ki nima neposrednih operativnih
               pristojnosti, ampak je njegova dolžnost spremljanje stanja, razsežnosti tega pojava
               in pa priprava sistemske zakonodaje ter strategije. Zakon je v strokovnem besedilu
               pripravljen, prav tako slišim, da je v pripravi strategija.</p>
               <p>Še to, znotraj policije je sprejet poseben program, protikorupcijski program za
               policijsko delo. Oblikovana pa je posebna vladna koordinacijska skupina za boj proti
               korupciji.</p>
               <p>Strinjam se z oceno, ki jo navaja poslanec, da je kadrovsko stanje na področju boja
               zoper gospodarski kriminal nezadovoljivo. Zato sem pred nekaj meseci, to je spomladi
               letos, oblikoval delovno skupino, ki naj preveri možnosti za kadrovsko okrepitev in
               za siceršnjo okrepitev in večjo usposobitev za boj zoper gospodarski kriminal. Hvala
               lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod minister. Želite dopolnilni odgovor? Izvolite, gospod Jerovšek,
               dodatno vprašanje.</p>
            </sp>
            <sp who="SDZ3:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Gospod minister, vaš odgovor me napeljuje na misel, da si na vladi
               zatiskate oči pred širino problema. Pričakoval sem, da boste postregli vsaj z nekim
               konkretnim podatkom, da ste v eni zadevi nekaj naredili. Če je v zadevi, recimo,
               Rdeči križ, par sto milijonov je država oškodovana oziroma donacije humanitarne so
               oškodovane, to, kar so ljudje podelili za dobrodelnost. Vendar akterji se sončijo,
               hodijo v predsedniško palačo na sprejeme. A ni to nezaslišano? In da državne službe
               ne naredijo nič.</p>
               <p>Po drugi strani politične volje ni. Gospod Penko in gospod Gorišek, ki imata nadzorno
               funkcijo, sta trenutno najbolj zasmehovani osebi iz sfere vlade. Proglasili so jih za
               mesije, pa ne vem, kakšni članki se vse pojavljajo.</p>
               <p>Dejansko mi niste postregli z enim podatkom, edino zaskrbljenost, da teh ljudi
               nimate, ki bi to lahko preganjali. Jaz pa mislim, da je to urgentno nujno. Naši
               davkoplačevalci, naši ljudje, ki se tako trpinčijo za vsakdanji kruh in za vsakdanji
               dinar, vendar da naj si zaslužijo, da imamo vlado, ki bo preganjala te, ki na tak
               način, na tak brezobziren način olastninijo milijarde in milijardna podjetja. V
               enemletu v svoj žep spravijo za par <q>"falkonov"</q> denarja. Ob tem pa vlada mirno, nič.
               Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Strinjam se z vašo oceno oziroma izhodiščem, da gre za pojave, zoper katere se je
               treba boriti zelo učinkovito in korenito. Ne morem pa deliti mnenja, da se vlada ne
               zaveda razsežnosti in dimenzije tega pojava. Nasprotno. Aktivnosti, ki sem jih
               naštel, statistika, ki je dovolj zgovorna, govori v tem smislu, da se zaveda tega
               pojava in da organi pregona delujejo.</p>
               <p>V posamičnih primerih, ki jih navajate, v večini le teh tečejo postopki v okviru
               ustreznih organov. Prepričan sem, da bodo institucije, kot so policija, tožilstvo in
               sodišča, te postopke tudi pripeljale do konca in privedle odgovorne pred sodišče.
               Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za zdravje bo postavil poslansko vprašanje gospod Franci
               Rokavec. Izvolite.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala za besedo, gospa podpredsednica. Spoštovani ministrica in ministri, spoštovane
               poslanke in poslanci.</p>
               <p>Najprej mi dovolite, gospa predsedujoča, da izrazim protest nad sklicem te seje,
               danes v ponedeljek. Namreč z dogovorom <gap n="..."/></p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Rokavec, lepo prosim, da ne kršite poslovnika in v okviru možnosti za
               postavitev poslanskega vprašanja ne tratite časa za vaše ocene. Izvolite, prosim, in
               postavite poslansko vprašanje. Prosim.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Hvala lepa, gospa predsedujoča. Bom pa v drugi obliki podal ta protest, ker mislim,
               da je še kako umesten.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Izvolite, gospod Rokavec.</p>
            </sp>
            <sp who="SDZ3:RokavecFranci">

               <speaker>FRANCI ROKAVEC:</speaker>

               <p>Moje poslansko vprašanje je namenjeno ministrstvu za zdravje, konkretno tudi gospodu
               ministru, dr. Kebru. Gre se za spremembo in dopolnitev pravil obveznega zdravstvenega
               zavarovanja, ki je bilo objavljeno v Uradnem listu štev. 59. Gre pa predvsem za
               vprašanje oziroma problem, o katerem dejansko sprašujem gospoda ministra.</p>
               <p>Kakšni so bili razlogi za dajanje pozitivnega soglasja pri teh spremembah? Gre za
               pravico oziroma upravičenje do uporabe digitalnega slušnega aparata le otrokom,
               starim do 15 let. Pri klasičnih slušnih aparatih, ki so bili dejansko v uporabi
               oziroma možno je bilo te klasične slušne aparate pridobiti izključno samo do lanskega
               leta, so bile po 86. členuteh pravil upravičene vse zavarovane osebe. Sedaj pa se
               omogoča uporabe novejših digitalnih slušnih aparatov samo otrokom, starim do 15 let.
               Na ta način se postavlja starostna meja in se postavljajo v različen položaj
               zavarovanci.</p>
               <p>Sprašujem gospoda ministra: Kakšni so bili razlogi oziroma kakšno je vašo mnenje na
               podobno stališče, ki je bilo že predstavljeno na letošnji generalni skupščini Zveze
               gluhih in naglušnih Slovenije? Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Dušan Keber, izvolite.</p>
            </sp>
            <sp who="SDZ3:KeberDušan">

               <speaker>DR. DUŠAN KEBER:</speaker>

               <p>Spoštovana predsedujoča, spoštovani gospod poslanec! Hvala za vprašanje. Problem, ki
               ga omenja poslanec gospod Rokavec, pravzaprav ni problem, ampak je nova pravica
               obveznega zdravstvenega zavarovanja. Otroci do 15. leta starosti so dobili to dodatno
               pravico do digitalnega slušnega aparata, ki je seveda zapletena in draga naprava in
               bo obremenila zavod za zdravstveno zavarovanje za dodatnih 25 milijonov na leto. Vse
               ostale dosedanje pravice so v zvezi s tem ostale nespremenjene. Predlog rešitev za
               otroke do 15. leta je podala klinika za otorinolaringologijo.</p>
               <p>Dovolite mi, da zgolj ugibam, da je šlo izključno za strokovne razloge, do katere
               starosti določen aparat iz določenih razlogov strokovne narave ustreza določeni
               starosti. Skoraj prepričan sem, da ni prišlo do starostne diskriminacije, ampak
               dodatek, ki pripada otrokom zaradi narave njihove okvare sluha.</p>
               <p>Če temu ni tako in če se bodo pojavili ustrezni strokovni razlogi, da temu ni tako,
               potem seveda na tem mestu izražam pripravljenost, ko bom slišal te argumente, da bomo
               to določilo spremenili. Naše soglasje k temu določilu je bilo, da gre za nove pravice
               in da so strokovno utemeljene. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zadovoljni z odgovorom? Hvala lepa. Ponovno želi ministru za zdravje
               postaviti poslansko vprašanje gospod France Cukjati. Izvolite.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Hvala za besedo. Spoštovani gospod minister za zdravje! Pri sprejemanju zakona o
               zdravniški službi niste v ničemer upoštevali mnenja zdravnikov, združenih v zbornico,
               društvo in Fides. Vsaj tak videz smo dobili poslanci. Pa vendar je šlo za zakon, ki
               bistveno posega v pogoje njihovega dela. To je le eden zadnjih primerov vašega odnosa
               do zdravništva, odnosa, ki je po moji oceni nevarno sprl zdravstveno politiko in
               zdravnike.</p>
               <p>Ker na nivoju ministrstva niste predhodno dosegli z zdravniki dogovora, tako
               imenovanega socialnega sporazuma, na katerem je gradil državni zbor pri sprejemanju
               zakona o delovnih razmerjih, v skladu s svojo usmeritvijo izpred treh let, ker tega
               dogovora niste dosegli, se je ta konflikt prenesel na nižje ravni, v tiste
               bolnišnice, kjer prav tako direktorji na nek način samovoljno hočejo uveljaviti ta
               navodila, mimo pogovora z nosilci zdravstvene dejavnosti <stage xml:id="Redna-18-2002-09-23.stage40">(zadnji primer je v
               Celju)</stage>.</p>
               <p>Kako, gospod minister, boste v vzdušju nezaupanja in maščevalnosti uspeli dvigniti
               kvaliteto dela zdravnikov, zmanjšati čakalne vrste, racionalizirati zdravstveno
               službo? Kako brez dogovora in sodelovanja zdravnikov, ko pa vse to, predvsem
               racionalizacijo diagnostike in terapije ter predpisovanja zdravil, lahko izvedejo le
               oni in le tako, če so voljni pri tem prevzetivečjo stopnjo osebne odgovornosti? Kako
               naj general dobi bitko, če je skregan z vsemi oficirji? Hvala za odgovor.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Dušan Keber, izvolite.</p>
            </sp>
            <sp who="SDZ3:KeberDušan">

               <speaker>DR. DUŠAN KEBER:</speaker>

               <p>Hvala lepa za vprašanje, gospod poslanec dr. Cukjati.</p>
               <p>Če bi začel, ker je bilo veliko vaših vprašanj, vsaj jaz jih razumem, retoričnih, bi
               najprej odgovoril, da ste morda potegnili neustrezno primerjavo z generali in
               oficirji. Pa ne zato, ker zgodovina govori o zelo malo primerih, da generali
               dovolijo, da se oficirji z njimi sprejo. Ne zato, ker v primeru, če bi to prenesli na
               zdravstvo, so zdravniki nekako bolj izenačeni z vojaki in oficirji z direktorji;
               ampak predvsem zato, ker v sistemu vojske in poveljevanja ni državljana in ni
               pacienta in ni njegovih interesov. Tako dovolite, da rečem, naloge ministrstva so
               zlasti delovanje v prid zdravja državljanov.</p>
               <p>Naše soglasje ali nesoglasje z zdravniki temelji na nekaterih izrazito interesnih
               vprašanjih, ki so se pojavila v lanskem letu. Od strokovnih napak do same stavke
               zdravnikov, za katere je znano, kako je javnost nanje reagirala, in zato seveda tudi
               sami - in še marsikatere druge primere bi lahko naštel - seveda lahko razumemo, da v
               primeru, ko nekatere stavkovne zahteve niso bile izpolnjene - in, mimogrede, sindikat
               Fides je odstopil od pogajanj, ko so bila ta že pred javnostjo podpisana in z naše
               strani uspešno zaključena - lahko seveda razumemo, da prihaja do splošnega
               nezadovoljstva zdravnikov. Pri čemer pa le rečem, da smo na ministrstvu in tudi v tem
               zakonu upoštevali koristne pripombe strokovnih združenj. Ta zakon je prinesel
               rešitev, ki smo jo iskali nekaj let na področju plačila za specializacije, prinesel
               je nov delovni naziv, ki bo kakšni petini zdravnikov prek pravilnika o svetniku
               prinesel boljše dohodke. In še marsikaj bi lahko našteval.</p>
               <p>Določilo o delovnem času, ki je edino sporno v tem zakonu, pa moramo razumeti, da ga
               ni mogoče razumeti z nekim drugim poklicem, zgolj kot interes tistega poklica, ampak
               gre za interakcijo zdravnikov z dvema milijonoma državljanov. Osemnajst milijonov
               kontaktovna dan, 60.000 pacientov, ki vsak dan išče zdravniško pomoč, ima ravno tako
               pravico sodelovati pri tem, kdaj bo začetek delovnega časa zdravnikov. Navsezadnje
               tudi delovni čas začetka šol ni poljuben in ni odvisen od učiteljev samih, ampak je
               določen najmanj v aktih pravilnikov področnega ministrstva.</p>
               <p>Tako na tej ravni, čeprav seveda sprejemamo oziroma smo nezadovoljni, da nismo v
               desetih letih prišli do soglasja zdravnikov, do njihovega razumevanja, da smo v novi
               državi marsikaj spremenili, da številni državljani začenjajo delo na drug način, da
               se številni državljani ne morejo ob petih zjutraj vstajati zato, da bi lahko
               zdravniki začenjali delati v ordinaciji ob sedmih in da seveda številne ordinacije
               sploh ne začenjajo ob sedmih, ampak začenjajo ob osmih ali pol devetih. Tako v
               številnih primerih pravzaprav samo uzakonimo stanje v korist državljana, ko prenašamo
               delo v popoldanski čas. Mislimo, da smo naredili veliko koristnega in da nam
               državljani tudi na tak način odgovarjajo.</p>
               <p>Ob tem mi dovolite, da rečem v zvezi z nedavnimi ukrepi vodstva v Celju, da se
               ministrstvo vsebinsko z njimi ne strinja. So v izrazitem nasprotju s tistim, kar smo
               mi želeli, da je začetek delovnega časa ob osmih in da se delo zdravnikov in kontakt
               s pacienti podaljšuje v popoldanski čas. To pa seveda nikakor ne pomeni, da pa
               podpiramo druge aktivnosti v zvezi z dogodki v Celju. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želite dopolnitev odgovora, gospod Cukjati? Izvolite.</p>
            </sp>
            <sp who="SDZ3:CukjatiFrance">

               <speaker>FRANCE CUKJATI:</speaker>

               <p>Gospod minister, v poletnih mesecih ste v medijih napovedali projekt kakovosti v
               zdravstvu in obljubili, da boste to jesen objavili nacionalne standarde kakovosti. Ni
               nobena skrivnost, da Zdravniška zbornica Slovenije že tri leta gradi sistem
               spremljanja kakovosti v zdravstvu Pripravljeni so protokoli za skoraj vsa področja
               medicine in zobozdravstva. Zbranih je že 30.000 izpolnjenih primerov. Izmed vseh
               doslej spremljanih parametrov kakovosti bo zbornica v nadaljevanju za vsako
               specialnost izbrala najbolj signifikantne parametre, take, ki bodo po eni strani
               omogočali realno oceno kvalitete dela, po drugi strani pa bodo sprejemljivi in
               spoštovani tudi s strani zdravnikov.</p>
               <p>Projekt je bil predstavljen in zelo dobro sprejet na evropskem forumu zdravniških
               organizacij in svetovne zdravstvene organizacije. Pričakovati je, da bo postal
               vzorčen model za druge evropske države.</p>
               <p>Zdi pa se mi, gospod minister, da tudi na tem področju ignorirate mnenje in delo
               zdravniških organizacij. Kot minister res lahko tako, kot ste napovedali, iz kabineta
               z dekretom predpišete parametre za spremljanje kakovosti dela. To moč vam daje vaša
               funkcija. Vprašanje pa je, če je to v nacionalnem interesu.</p>
               <p>Revolt zdravnikov bo sicer hitro pozabljen, a bojim se, da bomo zopet priča nekemu
               projektu, ki ne bo nikoli zaživel, ker je bil zastavljen na čuden način in ga
               zdravstvo ne bo sprejelo za svojega.</p>
               <p>Italijani so ob okupaciji Ljubljane 1941. leta močno omejili delovanje zdravniške
               zbornice, komunistični režim pa je to zbornico <gap n="..."/><stage xml:id="Redna-18-2002-09-23.stage41">/Opozorilni znak za konec./</stage><gap n="..."/> leta
               1945 prepovedal. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, Cukjati. Seveda ob uvajanju novega poslovnika veste, da dopolnilno
               vprašanje pomeni, da mora imeti zvezo z vprašanjem, ki ste ga vi najavili. Vprašanje,
               ki ste ga zastavili zdaj, vsaj kolikor jaz znam oceniti vsebino ob poslušanju, je
               popolnoma novo poslansko vprašanje, ki ga ministru niste najavili in mu seveda dajem
               besedo. Mislim, da bo sam znal bolje opredeliti vrsto vprašanja, ampak moja ocena je,
               da to ni dopolnilno vprašanje. Gospod minister, izvolite.</p>
            </sp>
            <sp who="SDZ3:KeberDušan">

               <speaker>DR. DUŠAN KEBER:</speaker>

               <p>Imam interes, da odgovorim na to vprašanje. Najprej, da je tisto, kar je ministrstvo
               ob poletnih mesecih objavilo, namreč poziv za prijavljanje tako imenovanih nevarnih
               dogodkov v zdravstvu, je zgolj en drobec, da ne rečem tisočinka sistemske analize
               kakovosti. Morda je tudi poročanje pripeljalo do tega, da se dozdeva lahko, da je to
               projekt kakovosti, kot si ga predstavlja ministrstvo.</p>
               <p>Drugo, projekt, ki poteka na zbornici, poteka v soglasju, v sodelovanju in če
               dovolite, da rečem, v neki strani nadzora ministrstva. Ta projekt poznamo. Najprej je
               potekal na prejšnjem ministrstvu in potem je zbornica po volji ministrstva ali po
               predlogu ministrstva dobila to pooblastilo. To pomeni, to je skupni projekt
               kakovosti.</p>
               <p>In tretjič, da povem. To ministrstvo je v svojih aktih, zlasti pa v aktu o
               razširjenih strokovnih kolegijih in v zdravstvenem svetu izrecno razločilo strokovno
               presojo od politične presoje in nikdar doslej v desetih letih nove države ni bila
               stroka tako avtonomna, ampak seveda tudi tako odgovorna, da kreira svoje odločitve.
               Tako vam dajem v celoti prav. Parametri kakovosti, kriteriji kakovosti, način
               ocenjevanja, to je tisto, kar mora stroka predlagati. To ni zadeva državnih
               uradnikov. Državni uradniki, v tem primeru ministrstvo, so pa dolžni, da to
               koordinirajo in nadzirajo. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Naslednji bo ministru za okolje, prostor in eneregijo postavil poslansko
               vprašanje gospod Ivan Mamić. Izvolite.</p>
            </sp>
            <sp who="SDZ3:MamićIvan">

               <speaker>IVAN MAMIĆ:</speaker>

               <p>Hvala lepa. Nekaj novega je le prinesel poslovnik – pozitivnega, da vidimo ministra
               ob koncu dneva, ko imamo poslanska vprašanja, tako da se lahko da vprašanje, ker
               drugače imam vsak mesec težave.</p>
               <p>Krajane zgornjega Posočja zanima odgovor ministra Kopača.</p>
               <p>Kdaj bo realiziran dopolnjeni zakon o popotresni obnovi v Posočju, ki je bil sprejet
               v juliju 2001. leta?</p>
               <p>Po izjavah tamkajšnjih prebivalcev gre za stanovanjske hiše družin, ki imajo tudi
               drugače težke socialne razmere. Samo na Bovškem je takih 33 objektov. Ker že četrto
               zimo čakajo obljubljeno streho nad glavo, se sprašujejo, čigavi državljani so. Hvala
               lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mag. Janez Kopač, izvolite.</p>
            </sp>
            <sp who="SDZ3:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Podatka oziroma vprašanja ne razumem povsem natančno. Če povem na kratko
               nekaj statistike. V potresu je bilo poškodovanih 1716 objektov, ki so bili v lasti
               takih ljudi, ki so upravičenci po tem zakonu. Poškodovanih je bilo sicer še mnogo več
               objektov. Od teh 1716 je 1480 upravičencev zbralo vse oziroma se je sploh želelo
               vključiti v program popotresne obnove. Od teh 1480 objektov je pa stanje tako: 1224
               je bilo, govorimo številkah, ki so sedaj stare že skoraj pol leta. Ker sem vprašanje
               dobil šele ob treh popoldne, sem vzel staro statistiko, ki mi je bila tisti hip na
               voljo. 1224 je obnovljenih objektov, 89 objektov se obnavlja v letošnjem letu, 53
               objektov je bilo začetih v letošnjem letu in še vedno računamo, da bodo tudi
               dokončani do konca letošnjega leta, 114 objektov pa je takih, kjer je obnova vezana
               na reševanje lastniških in drugih problemov. Od tega je samo 35 stanovanjskih
               objektov. Torej 35 stanovanjskih objektov utegne biti spornih tudi še ta hip oziroma
               morda celo prihodnje leto.</p>
               <p>Če sem konkreten, za občino Bovec je stanje tako, da samo pri 10 objektih še
               potekajo dogovori v zvezi z začetkom obnove. Zato številke 33 ne razumem prav dobro.
               Lahko pa čisto zadnje statistične podatke dostavimo poslancu tudi pisno.</p>
               <p>Sicer pa se morda vprašanje nanaša na prošnje v zvezi s tako imenovano hipoteko. Ne
               vem, tega sicer nisem razbral, tam pa, ker je zakon iz leta 2001 ponovno odprl
               možnost, da ljudje, ki so socialno ogroženi, zaprosijo za dodatno državno pomoč. Če
               se je morda vprašanje nanašalo na tovrstno kategorijo potencialnih upravičencev, pa
               seveda podatkov o tem, koliko je ta hip vlog v reševanju, nimam. Gre pa za ljudi, ki
               so jim bili objekti že popravljeni, postavljeni nazaj, imajo pa težave z
               odplačevanjem obveznosti. Morda se je vprašanje nanašalo na to kategorijo.</p>
               <p>Ampak vsekakor vam bom podrobnejšo statistiko, tudi v zvezi s temi primeri, dostavil
               pisno.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Zadovoljni? Hvala lepa. Ministru za zdravje bo postavil poslansko
               vprašanje gospod Rudolf Petan. Izvolite.</p>
            </sp>
            <sp who="SDZ3:PetanRudolf">

               <speaker>RUDOLF PETAN:</speaker>

               <p>Hvala za besedo. Spoštovani ministri, spoštovane kolegice in kolegi.</p>
               <p>V zadnjem času smo lahko poleg vseh nerodnih stvari, ki se dogajajo v Sloveniji,
               slišali tudi za nepravilnosti ali pa če lahko rečem, čudne poslovne odločitve
               zdravstvene zavarovalnice Vzajemna, katere, kolikor sem obveščen, večinski ali
               100-procentni lastnik je Zavod za zdravstveno zavarovanje Republike Slovenije.</p>
               <p>Vzajemna naj bi sponzorirala z milijonskimi zneski interesna združenja, in to tista,
               katerih predstavniki so bili člani nadzornih organov zavoda ali pa Vzajemne. Pogodbe
               o sponzoriranju naj bi bile tudi dolgoročne. Tako bi naj zveza - ena od sindikalnih,
               da ne bom direkten - eden od sindikatov naj bi dobil 416 milijonov v nekaj letih, ker
               je pogodba pač dolgoročna. To pa je približno enako enoletnemu dobičku celotne
               Vzajemne. To je eden od primerov. Teh je več, pa jih ne bom našteval. Zato sprašujem
               ministra za zdravje: Kaj menite o takšnem ravnanju Vzajemne, glede na finančno stanje
               Vzajemne in seveda tudi zavoda?</p>
               <p>Poleg tega bi ga vprašal glede istega vprašanja: Ali je po vašem mnenju prav, da
               zavarovanci, ki jih je prek milijon ali nas je prek milijon, ker skoraj ga ni
               tistega, ki ne bi bil tako ali drugače povezan z Vzajemno, da moramo plačevati vedno
               večje premije za svoje zdravje ali za očuvanje zdravja, medtem ko Zavod velikodušno
               sponzorira združenja, ki tako ali drugače mogoče sploh nimajo nobene zveze s
               poslovanjem?</p>
               <p>To sprašujem zaradi dejstva, ker običajno sponzorira tisti, ki ima velike dobičke ali
               pa velike ostanke dohodka in ga skoraj nima kam, ali pa če ga že ima kam dati, ima
               toliko sredstev, da si to lahko privošči. Če pa je to tako v tem primeru Vzajemne in
               zdravstvene zavarovalnice, potem je nenavadno, da ravno ta organ povečuje v tem času
               premije za prostovoljno zavarovanje. Če je tako ugodna finančna situacija, potem
               navedbe, vzroki, zakaj je to potrebno, ne držijo.</p>
               <p>Hvala za odgovor. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Dušan Keber, izvolite.</p>
            </sp>
            <sp who="SDZ3:KeberDušan">

               <speaker>DR. DUŠAN KEBER:</speaker>

               <p>Hvala za vprašanje. Moja dolžnost je sicer, da povem, da je Vzajemna zasebna ustanova
               in da odločitve oziroma presojo o njenem ravnanju sprejema agencija za zavarovalni
               nadzor. Na ministrstvu še pričakujemo, da bo agencija podala bolj opredeljeno mnenje
               do vsega tega, kar je prišlo v zadnjem času v javnost. Tudi mi smo deležni samo
               informacij v javnosti.</p>
               <p>Nedvomno pa je bil to tudi povod za ministrstvo, da je na novo in še enkrat proučilo
               vse razsežnosti prostovoljnega zavarovanja in ugotovilo ter potrdilo tisto, kar smo v
               preteklosti že večkrat povedali: mi imamo neke vrste neizogibno prostovoljno
               zavarovanje oziroma mi celo rečemo, da imamo prisilno prostovoljno zavarovanje, ker
               zavarovancev je skupaj z Adriaticom skoraj milijon 450 tisoč, komaj kakšen državljan
               ni prostovoljno zavarovan. To dejstvo je v ostrem nasprotju s prakso držav, s
               katerimi se hočemo primerjati. To nas je pripeljalo do tega, da smo že napovedali in
               na prihodnji tiskovni konferenci ministrstva za zdravje bomo bolj eksplicitno
               razložili, zakaj menimo, da je potrebno zmanjšati prenos - to, kar se dogaja zadnjih
               pet, šest let - prenašanje pravic iz obveznega v prostovoljno zavarovanje, da jeta
               trend treba spremeniti, da je treba zmanjšati premije, da je treba zmanjšati premije
               zlasti socialno najnižje stoječim državljanom in uvesti na tem področju
               zavarovalništva v prostovoljni sferi kratko malo reformo, o kateri bo tudi v tem
               parlamentu precej govora v prihodnjih mesecih.</p>
               <p>Kar se tiče posameznih morebitnih napak Vzajemne, pa smo v resnici dolžni počakati
               ustanove, ki imajo pooblastila na tem področju. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Petan, izvolite. Želite dopolnitev odgovora?</p>
            </sp>
            <sp who="SDZ3:PetanRudolf">

               <speaker>RUDOLF PETAN:</speaker>

               <p>Hvala za besedo. Nekaj od tega, kar je minister povedal, bi sicer lahko uvrstil med
               malo sprenevedanje, res je zadeva v nekem smislu takšna, da je to Vzajemna, da smo
               vsi neki lastniki. Ampak to ni res, ker potem bi kadrovanje bilo malo drugačno, potem
               bi bilo vzajemno ali pa kako drugače izpeljano, pa ni tako. To se pravi, tam se vidi,
               kdo je pravi lastnik. Pa vseeno, s tem sem zadovoljen, kar ste povedali.</p>
               <p>V bistvu pa mi niste odgovorili na tisto moje osnovno vprašanje. Vem, da bodo
               potrebne reorganizacije, pa da je to povod za nekaj, kar bo potrebno storiti mogoče.
               Škoda, da ni bilo prej.</p>
               <p>Jaz sem vas v bistvu vprašal, če vi menite, da je prav, da se te stvari dogajajo. Tu
               gre za področje, ki ga vi pokrivate. Navsezadnje za vas ni samo pomembno, ali neka
               bolnica dobro funkcionira, ampak da tudi ostali sistem, ki to pokriva, ki to
               suportira, dobro funkcionira. To se pravi, to je pa ravno sistem zavarovanja,
               dodatnega zavarovanja in pa seveda Vzajemna in Zavod za zdravstveno zavarovanje, ki
               sta tu še kako povezana, sta eden od teh zelo, zelo pomembnih sistemov. Če ta dva
               sistema ne delata, potem se bo tudi financiranje bolnic, navsezadnje zrušilo, če
               seveda karikiram, pa ne želim zdaj, da me zopet replicirate ali pa da mi razložite,
               kako ta sistem deluje, saj vemo, ker ni časa, da bi si to razlagali.</p>
               <p>Jaz sem vas vprašal, če mi lahko odgovorite, če se vam zdi, da je to prav tako, ker
               to je del, ki ga vi pokrivate, je v vaših kompetencah. Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ3:KeberDušan">

               <speaker>DR. DUŠAN KEBER:</speaker>

               <p>Morda sem, pa sem bil manj jasen. Jaz seveda ne želim na tem mestu, ki ga pokrivam,
               govoriti o krivdi za morebitne napake. Če me pa vprašate kot človeka, ki ta resor
               oziroma to področje pozna, pa menim, da ni prav, da imamo prostovoljno zavarovanje,
               ki je samo na videz prostovoljno, da menim, da je, ampak seveda zakonodaja in ne
               Vzajemna sama po sebi, omogočila zasebni ustanovi, da preprosto skoraj prisilno
               pobira denar, da ni prav, da je lažje dvigniti polico prostovoljnega zavarovanja, ki
               udari najrevnejše in da je mnogo težje dvigniti prispevno stopnjo, ki je pravična,
               vsaj do dohodkovnega položaja posameznega državljana. In prav to kar menim, da ni
               prav, kar jaz ob določenih prilikah govorim, da povečuje krivičnost sistema,
               napovedujem, da bomo to skušali, seveda če bomo uspeli pred vami v parlamentu
               ubraniti, spremeniti to spremembo, da bo bolj po evropskem modelu. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za promet bo postavila poslansko vprašanje gospa Marija Ana
               Tisovic. Izvolite.</p>
            </sp>
            <sp who="SDZ3:TisovicMarijaAna">

               <speaker>MARIJA ANA TISOVIC:</speaker>

               <p>Hvala lepa za besedo, gospa podpredsednica. Spoštovani ministri, spoštovane kolegice
               in kolegi! Imam vprašanje za gospoda Presečnika.</p>
               <p>Vsi dobro vemo, koliko v Sloveniji poudarjamo varnost v cestnem prometu. Vendar je na
               naših cestah še vedno preveč prometnih nesreč s težkimi zdravstvenimi posledicami ali
               smrtnim izidom.</p>
               <p>Pri vožnji po avtocesti s Štajerske proti morju lahko vidimo, da sta nasprotna
               pasova v večini avtocestnih odsekov ločena z zaščitnimi ograjami iz aluminija. Na
               odseku v Savinjski dolini, med Vranskim in Trojanami, pa z betonsko ograjo. Tragična
               prometna nesreča, ki se je zgodila v avgustu pri Senožečah, je pokazala, da
               aluminijasta zaščitna ograja nekako ni učinkovita, saj ne zadrži tovornjaka. Za
               nekatere odseke so značilne tudi specifične razmere, kot so na primer na Primorskem
               močni občasni sunki burje.</p>
               <p>Zato me zanima naslednje: Zakaj na vseh avtocestah Slovenije nimamo enotnih
               varnostnih standardov? Ali se morda ti standardi prilagajajo izvajalcem, za katere
               vemo, da so različni? Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Jakob Presečnik, izvolite.</p>
            </sp>
            <sp who="SDZ3:PresečnikJakob">

               <speaker>JAKOB PRESEČNIK:</speaker>

               <p>Hvala lepa za vprašanje. Najprej bi rekel to, da je seveda že pri umestitvi trase v
               prostor potrebno izdelati tudi presojo vplivov na okolje. Te različne varnostne
               ograje med obema stranema avtoceste so seveda rezultat tega in ker ste navedli
               konkretni primer v Spodnji Savinjski dolini, je ravno to bil pogoj, pogoj namreč,
               problem iz varovanja v tem primeru podtalnice in še nekaterih drugih vplivov.</p>
               <p>Sicer so pa te ograje seveda dimenzionirane v skladu z veljavnimi pravilniki in
               potrebami. Večina ograj v Sloveniji in tudi izven Slovenije, v Evropi, je izvedena na
               način, kot je v Sloveniji. Tako so te betonske ograje med obema voziščema prej izjema
               kot pravilo in tudi ne prinašajo kdovekaj k izgledu same avtocestne trase.</p>
               <p>Podobno je tudi s protihrupnimi zaščitami, ki so ravno tako izdelane na podlagi
               presoje vplivov na okolje oziroma ustreznih uredb o hrupu v naravnem življenjskem
               okolju oziroma hrupu zaradi cestnega in železniškega prometa. Za vse te ograje, vse
               te zaščite je potrebna ustrezna garancija, so potrebni ustrezni atesti. Vse te
               ograje, vsa ta zaščita je ustrezno projektirana in za njo so pridobljena tudi
               ustrezna upravna dovoljenja. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dopolnilni odgovor želite? Izvolite, gospa Tisovic.</p>
            </sp>
            <sp who="SDZ3:TisovicMarijaAna">

               <speaker>ANA MARIJA TISOVIC:</speaker>

               <p>Hvala lepa za odgovor, vendar mene še vedno zanima: Zakaj ni na Primorskem, ko so
               taki sunki burje, saj je poznana burja, ali je to upoštevano ali ni upoštevano na
               tistih delih? Ker veter je zelo muhast, vemo. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, želite odgovoriti? Izvolite.</p>
            </sp>
            <sp who="SDZ3:PresečnikJakob">

               <speaker>JAKOB PRESEČNIK:</speaker>

               <p>Že prej sem omenil presojo vplivov na okolje, to je eno, drugo pa, pri projektiranju
               posameznih elementov ceste je potrebno upoštevati tudi veljavne lokalne elemente in
               pritiski od vetra, ki so na Primorskem, so seveda bistveno drugačni, kot v ostalih
               delih Slovenije. To dejstvo je potrebno upoštevati seveda tudi pri projektiranju.
               Ravno tako kot pri projektiranju objektov visokih gradenj.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za notranje zadeve bo naslovil poslansko vprašanje gospod Branko
               Kelemina. Izvolite.</p>
            </sp>
            <sp who="SDZ3:KeleminaBranko">

               <speaker>BRANKO KELEMINA:</speaker>

               <p>Hvala lepa za besedo. Jaz sem nedavno tega registriral svoj osebni avto po dolgem
               času. Ker se mi je to zgodilo prvič v letošnjem letu, moram priznati, da sem za to
               porabil več kot štiri ure.</p>
               <p>Zgodilo se mi je to, da sem najprej zjutraj ob sedmih šel v drugo občino na tehnični
               pregled, potem sem se vrnil v svojo občino, kjer sem poiskal svojega agenta, ker ga
               imam pač leta in leta, da sem zavaroval svoj avtomobil. Potem sem prišel na občino,
               med tem časom je bila malica, sem potem tam plačal še neko cestnino, potem pa sem šel
               spet v Krško iskat nalepko<gap n="..."/> Skratka, še srečo sem imel, da me niso še enkrat
               poslali v Krško in še enkrat nazaj v Sevnico, da sem kupil avto slučajno in da sem
               imel dve zavarovanji, enega za določen čas samo za tri tedne, enega pa potem za eno
               leto. Če ne bi tega imel, če se ne bi to zgodilo, da sem dve zavarovanji naredil, bi
               moral še enkrat nazaj v Sevnico in potem še enkrat nazaj v Krško.</p>
               <p>Skratka, vi ste obljubili, ko smo o teh stvareh razpravljali, ne dolgo tega ste sami
               povedali, da so težave in da bomo na podlagi analize ukrenili marsikaj, kar bo
               pomenilo prijaznejše okolje za tovrstne storitve državljanom in državljankam in tako
               naprej, storitev na enem mestu - ne bom našteval, saj poznate vse te stvari.</p>
               <p>Zdaj bi vas pa lepo prosil - povedali so mi tam na zavarovalnici in na občini in
               vsepovsod, da je to absurd in zmešnjava in da je to groza, kaj se dogaja z razbito
               šipo, traktorji in tako naprej, ki vozijo tudi po 40 kilometrov na tehnični
               pregled</p>
               <p>Prosil bi vas, da poveste, kaj ste na tem področju naredili, če lahko to
               pojasnite.</p>
               <p>Obenem bi vas pa tudi vprašal naslednje. Dogaja se, če ima človek osebno vozilo
               napisano na ženo ali kogarkoli, pa potuje v drugo državo. Ne smeš potovati tam s tem
               avtom, ker v drugi državi plačaš kazen. Seveda moraš imeti za to posebno pooblastilo,
               ki ga je težko pridobiti, izgubiš veliko časa in denarja, velja pa samo eno leto.</p>
               <p>Zdaj bi vas pa vprašal, če se na tem področju karkoli bilateralno ali pa
               multilateralno dela, da bi te stvari vsaj s temi evropskimi državami bile tako
               urejene, da bi jaz lahko vozil avto tudi po teh državah.</p>
               <p>Vprašanje, če ga lahko sploh v Sloveniji - ne vem, boste povedali - če ni napisano na
               moje ime, recimo, če je napisano na ženo ali pa na mojega otroka, polnoletnega, ali
               kakorkoli drugače. To je problem, ki ga je treba rešiti. Prosil bi za odgovor na ti
               dve vprašanji. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dr. Rado Bohinc, izvolite.</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Hvala lepa za vprašanje. Točno je, spoštovani poslanec, da sem pred meseci odgovoril
               na to vprašanje, da pripravljamo analizo in bomo sprejeli nekatere ukrepe. To smo
               tudi storili. Analiza je izdelana. Poleg tega smo sprejeli že dva, tri ukrepe za
               izboljšanje stanja.</p>
               <p>Prvi je ta, da smo spremenili pravilnik o tehničnih pregledih v dveh smereh. Prva
               sprememba se nanaša na to, da poslej lahko vsak državljan ali državljanka sam izvede
               namestitev nalepke, kar deloma poceni celo operacijo - to je bila ena od kritik - če
               se tako odloči, če se ne, še vedno namesti to ustrezna pooblaščena oseba.</p>
               <p>Druga sprememba pa se nanaša na avtomobile za obdobje prvih treh let, ko niso
               potrebni tehnični pregledi, da se bo lahko - prav te dni začenjamo izvajati ta ukrep
               - na upravnih enotah prejela nalepka, ne da bi se morala opraviti pot do pooblaščene
               servisne organizacije, ker tehnični pregled ni potreben. Tretji ukrep gre v smer, ki
               sem jo že tedaj najavil, da naj bi na vseh upravnih enotah zagotovili, da pooblaščene
               servisne organizacije lahko izvajajo vse operacije na enem mestu. Na približno dobri
               polovici vseh servisnih organizacij je to sedaj zagotovljeno, za preostali del imajo
               upravne enote nalogo, da zagotovijo usposabljanje kadrov, da bi se lahko vse te
               operacije izvajale na enem samem mestu. Res je, kar pravite, da povzroči nevšečnost
               in neprijaznost že storitve prav okoliščina, da morajo uporabniki te storitve
               opravljati, različne operacije na različnih koncih.</p>
               <p>Celotna zamisel temelji na tem, da se bo na enem mestu, in to je na pooblaščeni
               servisni organizaciji, lahko opravila v celoti ta storitev: od zavarovanja, plačila
               zavarovanja do plačila uporabnine za ceste, tehnični pregled in pa sama nalepka.</p>
               <p>To so začetni koraki za postopno ureditev razmer. Strinjam se z vami, čeprav so se
               stvari v mnogo čem izboljšale, ko je bila opravljena registracija motornih koles, ki
               je poleg sezonske komponente dodatno povzročila velike gneče. Stvari so se v mnogo
               čem izboljšale, vendar mi še zdaleč nismo s tem zadovoljni.</p>
               <p>Potrebne so še globlje sistemske preureditve. Vzpostavitev učinkovitega
               registracijskega sistema v državi traja pač nekaj let. In tako bo tudi v
               Sloveniji.</p>
               <p>Spremembe, ki jih predvidevamo za prihodnje, nikakor ne pomenijo radikalnega preloma
               s sedanjo prakso, ampak nadgraditev. Zato je potrebno vsaj naslednje. Prvič, bistveno
               povečanje števila pooblaščenih servisnih organizacij. Bilo jih je 42, sedaj mislim,
               da jih je blizu 50 oziroma 48. Mislim, da moramo to številko povečati vsaj za še
               enkrat toliko.</p>
               <p>Politika, ki jo vodi sedaj ministrstvo, je ta, da vsakdo lahko dobi to pooblastilo
               pod pogojem, da izpolnjuje tehnične pogoje, ki so za vse enaki. Nikakršnih dodatnih
               kriterijev, oddaljenost ali kaj podobnega, kar je veljalo v preteklosti in kar je
               tudi povzročilo razmeroma majhno število servisnih organizacij, te politike ni več.</p>
               <p>Kdorkoli pride z vlogo, ki dokazuje izpolnjevanje tehničnih pogojev, bo ugoditev
               tega dobil in bo pooblastilo tu.</p>
               <p>Prvi pogoj je podvojitev števila teh organizacij, na daljši rok seveda. Drugi pogoj
               je sprememba zakona oziroma sprejetje novega zakona. Jaz sem obljubil na
               spomladanskih razpravah, da bomo do oktobra pripravili nov zakon o varnosti cestnega
               prometa. Ta zakon bo pripravljen do oktobra. Ne verjamem, da so bo začela o njem že
               parlamentarnarazprava. Predlagali pa bomo javno razgrnitev oziroma javno predstavitev
               nekaterih odprtih vprašanj, ki se v zvezi s tem zakonom prav na tem področju, pa tudi
               na policijskem področju pojavljajo. Priložnost za razpravo o dograditvi sistema
               nalepk bo ob razpravi o tem zakonu.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa, gospod minister. Dopolnilno vprašanje, dopolnilni odgovor želi gospod
               Kelemina. Izvolite.</p>
            </sp>
            <sp who="SDZ3:KeleminaBranko">

               <speaker>BRANKO KELEMINA:</speaker>

               <p>Hvala lepa za odgovor. Mene veseli, da se dela nekaj na tem področju. Jaz bi vas
               resnično samo hotel opozoriti na to, upam, da se zavedate dimenzije vseh teh
               problemov in tudi dodatnih stroškov, ki se delajo državljanom zaradi vožnje,
               onesnaževanja okolja in tako na izgubah časa in vsega tega – to so resnično problemi.
               Če bomo to spreminjali, bo pač boljše, upam, da bomo imeli možnost vplivati na te
               spremembe, da v občinah, kjer ni servisa za tehnične preglede in tako naprej, tako
               kot je prej bilo, da so se te občine z nekimi dogovori, medobčinskimi ali kakorkoli
               dogovorile, da si lahko tudi v drugi občini napravil kompletni servis. Včasih je tako
               bilo. Jaz vem, da sem v Krškem lahko vse naredil na servisu in tudi potrdilo dobil in
               čisto vse.</p>
               <p>V tej smeri je treba delati, da potem tisti občani, ki bi bili v občinah, kjer ni teh
               pooblaščenih servisov, ne bi bili prikrajšani zaradi tega in si povzročali bistveno
               višje stroške, kot se dogajajo zdaj in vse ostalo, kar je s tem vzporedno povezano.
               Tukaj bom počakal na to, da se to dejansko zgodi. Prosil bi, da pohitite čimbolj.</p>
               <p>Zdaj pa, če lahko odgovorite na tisti drugi del vprašanja, ki sem vam ga postavil,
               glede možnosti vožnje avtomobila, ki ni napisan name, ampak na mojo ženo ali pa na
               mojega sina in tako naprej, doma ali pa v drugi državi. Jaz ne vem, če sploh lahko
               doma tak avtomobil vozim, ali moram imeti posebno pooblastilo, da ne bom prej ko slej
               plačal kazen. Jaz slučajno, kaj jaz vem, imam pač vse avtomobile napisane na ženo, pa
               mi odgovarja, oziroma je pač ona šla to urejat, ker je imela čas. Zdaj pa imam
               probleme. Če hočem v tujino, moram iskati pooblastilo in tako naprej. Ali ni to možno
               urediti na nek način, da vsaj v tem krogu, če je isti naslov in tako naprej, ne bi
               prihajalo do teh problemov? Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ3:BohincRado">

               <speaker>DR. RADO BOHINC:</speaker>

               <p>Najprej bi rekel samo to. Zelo močno se zavedamo dimenzije tega problema. Intenzivno
               delamo na razreševanju teh vprašanj. Mislim, da je tudi to priložnost, da pozovemo
               tisti del zainteresirane javnosti, ki je pripravljena iti s podjetniškami pobudami v
               nove pooblaščene servisne organizacije, da za to ni nobenih ovir, razen izpolnjevanje
               pogojev. Če so pobude te vrste po občinah, je to samo hvalevredno in bodo padle na
               plodna tla.</p>
               <p>Kar pa zadeva drugega vprašanja, bi lahko rekel samo to, da se mi zdi zelo umestno
               konkretno razpravljati, pa bomo videli, za katero državo gre oziroma ali so s to
               državo vzpostavljeni ustrezni odnosi v smislu sporazuma o vzajemnosti glede
               ustreznega pooblastila. Mi smo pripravljeni to vprašanje posebej proučiti, seveda na
               konkretnem primeru - ali gre tu za Hrvaško ali gre za Jugoslavijo ali gre za
               kakršnokoli od teh držav. Za Slovenijo pa mislim, da formalnih vprašanj te vrste ni
               oziroma policija ne postavlja vprašanja, če imate avtomobil brez pooblastila napisan
               oziroma če je ženina last in ne vaša.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ministru za kmetijstvo, gozdarstvo in prehrano bo postavil poslansko
               vprašanje gospod Alojz Sok. Izvolite.</p>
            </sp>
            <sp who="SDZ3:SokAlojz">

               <speaker>ALOJZ SOK:</speaker>

               <p>Hvala za besedo, gospa predsedujoča. Rad bi vas, gospod kmetijski minister, opozoril
               na nekaj, kar seveda že veste, in sicer bi vam rad predstavil in slišal tudi vaše
               mnenje o težkem položaju slovenskih vinogradnikov v tem trenutku, še zlasti tukaj
               mislim na težak položaj na štajerskem vinorodnem okolišu.</p>
               <p>Vem, da mi boste odgovorili z delovanjem trga, s principi delovanja trga, vendar
               mislim, da po petdesetih letih socialističnega gospodarstva, ki smo ga imeli v tej
               državi, ni možno glede tega problema tako enostavno odgovarjati.</p>
               <p>Poglejte, že tretje leto zapored se vinogradniki srečujejo z eno največjih kriz po
               vojni. V kleteh so vedno večje zaloge vina, Slovenija vse več tega proizvoda tudi
               uvaža, cena grozdja danes na tržišču v tem predelu Slovenije dosega nekje povprečno
               med 60 in 80 tolarji. Pa še to, za lani so mnoge vinske kleti izplačale pridelovalcem
               vsega skupaj 10% vrednosti.</p>
               <p>Letos smo tik pred novo letino, pred novo trgatvijo in vinogradniki dejansko ne
               vedo, kam s presežki tega vina.</p>
               <p>Mene zanima naslednje: Ali ima vlada kakšen program, pripravlja kakšen program, na
               podlagi katerega bi pred vstopom v Evropsko unijo tem proizvajalcem pomagala, da ne
               bi prihajalo do tega, kar se v tem trenutku dogaja, da vinograde, ki so jih pred
               nekaj leti sadili tudi na neprimernih površinah, na ravninah, danes puščajo, da
               propadajo oziroma nekateri se že odločajo, da bodo pristopili h krčenju in
               zmanjševanju števila trt.</p>
               <p>Druga zadeva, ki pa se pojavlja, začela se je nekako pred tremi leti, letos pa se mi
               zdi, da je prišla že z vso ostrino, pa je pojav te nove bolezni, katere posledice
               nekateri primerjajo s pojavom trtne uši na začetku prejšnjega stoletja. Govorijo, da
               se nam bliža na tem področju velika katastrofa.</p>
               <p>Zato nas zanima: Ali v ministrstvu za kmetijstvo to zadevo spremljate, ali obstaja
               kakšen program eventualne sanacije in na kakšen način se bo država lotila, bi rekel,
               tega novodobnega problema? Vemo, da gre za bolezen, ki so jo enostavno poimenovali
               rumenica in ki napada najbolj kvalitetne vinske sorte. Hvala lepa.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod minister mag. Franc But, izvolite.</p>
            </sp>
            <sp who="SDZ3:ButFranc">

               <speaker>MAG. FRANCI BUT:</speaker>

               <p>Hvala lepa. Mislim, da se kar nekaj sprememb predvideva, ki nesporno govorijo o tem,
               da bi v Sloveniji v bodoče, kar se obnov tiče, podpirali samo in izključno usmeritev
               v visoko kakovost. V svetu in delu Evropske unije kot velikega dela evropskega in
               svetovnega tržišča na področju vin je pač jasno dvoje: namizna in deželna vina
               dosegajo izjemno nizko ceno. S temi vini bomo čez leto in pol preplavljeni brez
               vsakih omejitev, v količinah, kot jih bo kdorkoli želel kupiti. Obstaja pa tudi
               možnost trženja visokokakovostnih in na trgu posebej v tržne niše usmerjenih
               proizvodov. Samo tu ima Slovenija določeno tržno možnost.</p>
               <p>Velikih možnosti pri velikih količinah nimamo, ker v tem primeru bi pravzaprav se
               morali ozreti samo po Španiji, po nekaterih drugih državah ali vinorodnih delih,
               območjih, kjer enostavno na način takih povprečnih ali manj kakovostnih vin enostavno
               preživijo samo v primeru, če gre za 50 in več hektarjev. To v Sloveniji ni mogoče, to
               v Sloveniji ni realno, saj tako tudi ne bo.</p>
               <p>Zato bi v bodoče, od prihodnjega leta naprej, podobno kot to že intenzivno delajo v
               primorski vinorodni deželi in imajo bistveno manj težav ter dosegajo bistveno višje
               cene in so dosegli bistveno večji napredek za razliko od Štajerske, ki je največja,
               pa tudi najbolj tradicionalna slovenska vinorodna dežela, tako da enostavno obnove,
               ne več v širitev hektarjev, ampak v popolno spremembo sortimenta, kjer za to obstaja
               interes, s ciljem izjemno visoke kakovosti.</p>
               <p>Kar se tiče tistega, kar že sedaj podpiramo, podpiramo podpore pri izvozu, pri
               skladiščenju za vinske zaloge in podporo pri vinskem koncentratu. Približno eno
               milijardo tolarjev denarja bomo letos za ta namen porabili in na ta način bomo
               pomagali izvoziti 8,5 milijonov litrov vina v različne zahodnoevropske države. Uvoz
               je bil samo na 4,5 milijona, kar je bilo letos do sedaj uvoženega po uradnih
               podatkih, in to je bistveno manj, kot je bilo prejšnja leta, večina gre z južnih
               trgov. Opozarjam,čez leto in pol bo trg v primeru Evropske unije v celoti odprt. Zato
               predlagamo usmeritev obnov samo v dvig visoke kakovosti oziroma spremembo
               sortimenta.</p>
               <p>Poudaril bi tudi, da tisto, kar je drugo - ureditev poslovnih odnosov: kdor ne bo
               imel poslovnih odnosov ali ne bo samostojno nastopal na trgu, ne bo mogel računati na
               državne pomoči, kot so koncentracija, izvoz, podpora zalogam. Razmišljamo, mimogrede,
               tudi o uvedbi enkratne destilacije, ko bi določene vinske zaloge spremenili v čisti
               alkohol, ki se neuporablja v namene pijač, ampak v industrijske namene. To je oblika,
               ki jo Evropska unija pozna. Namreč, v Sloveniji smo bili priča in smo še vedno priča
               velikega deleža sivega trga in potrebe po reševanju s strani države se pojavijo samo
               takrat, ko na trgu ni več možnosti prodajati na način, kot je bilo to mogoče prej.
               Sivi trg se zožuje, žal tudi zakonodaja - kot jo morda koristno zdravju, predlagajo
               moji kolegi v vladi - na drugi strani pospešuje sivi trg, ker znižuje atraktivnost
               uradnega trženja, to je druga zgodba. Skratka, to so stvari, ki jih vidim sam kot
               možne.</p>
               <p>Kar se pa tiče rumenice, ta po mnenju strokovnjakov napada predvsem oslabljene
               vinograde. Strokovnjake smo zaprosili, da pripravijo predlog, če bi ta stvar zajela
               večje dimenzije, kako ukrepati, na kakšen način ukrepati, pa lahko o tem tudi v
               tistem trenutku, ko bo ta odgovor bolj jasno znan, tudi odgovorimo oziroma bomo tako
               ali tako ukrepali, če bo to potrebno.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
            </sp>
            <sp who="SDZ3:ButFranc">

               <speaker>MAG. FRANCI BUT:</speaker>

               <p>Pa smo še to, letošnji pridelek bo manjši približno 20 procentov od lanskega,
               različno od področja do področja v Sloveniji.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. In še zadnje poslansko vprašanje, ki je, žal, naslovljeno na ministrico
               za gospodarstvo, ki vam ustnega odgovora danes ne bo mogla dati, ker je opravičeno
               odsotna. Mag. Janez Drobnič, izvolite.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Hvala lepa za besedo. Ja, ne vem, kaj se dogaja z ministrico za gospodarstvo.
               Zadnjič je ni bilo, je odgovarjala državna sekretarka za finance. Ne vem, ali se me
               boji, ali se me izogiba, ali kaj - ker midva se lahko drugače pogovarjava.</p>
               <p>Tukaj nimam nikomur postavljati vprašanje, saj ne vem, če si bo kdo sploh zapisal.
               Saj ni nobenega.</p>
               <p>Bomo magnetogram poslali.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Tako, magnetogram. In če boste podali izjavo, da želite ustni odgovor na naslednji
               seji, smo vam dolžni zagotoviti v skladu s poslovnikom, da ministrica ustno odgovori
               na vaše vprašanje poslansko na naslednji seji.</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Torej bom postavil vprašanje.</p>
               <p>Kot predsednika komisije, kot poslanca me ljudje sprašujejo glede obnašanja Slovenske
               odškodninske družbe. Neprestano jim pošilja neke dopise in to kar zapovrstjo, da naj
               posredujejo te podatke, ne da bi enkrat jim posredovali, ampak večkrat zapored. S tem
               trošijo državni denar. Torej upravičence, ki bi bili upravičeni do denarja, pa so že
               zelo stari in grdo povedano - so tik pred smrtjo ali pa hitro umirajo, jih na tak
               način dražijo.</p>
               <p>To je nedostojno početje in sem na to že opozoril, vendar se na tem, na tej
               slovenski odškodninski družbi, ne premakne nič: ves čas počnejo isto.</p>
               <p>Kot vemo, smo dobili obljubo, da bodo dobili vsi odločbe že tam, nekje, novembra
               prejšnjega leta - nič od tega ni! Med tem časom pa brokerji veselo trgujejo z
               obveznicami, torej zadaj je pa denar, ki naj bi šel za oškodovance. Torej, nekorektno
               početje.</p>
               <p>Sprašujem gospo ministrico: Kdaj bo naredila red v Slovenski odškodninski družbi? Da
               me ne bodo ljudje, državljani več napadali, da nič ne naredim in nič ne urgiram.
               Skrajni čas je že in pošteno bi bilo do slovenskih državljanov.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Se boste zadovoljili, tako kot je v poslovniku zapisano, s pisnim
               odgovorom, gospod Drobnič, ali boste napovedali in vztrajate pri ustnem odgovoru
               gospe ministrice na naslednji seji?</p>
            </sp>
            <sp who="SDZ3:DrobničJanez">

               <speaker>MAG. JANEZ DROBNIČ:</speaker>

               <p>Pri ustnem odgovoru, pa še po možnosti letos.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Poslovnik je tu jasen. <q>»Poslanec, ki je postavil vprašanje, lahko napove, da vztraja
               pri ustnem odgovoru.«</q> V tem primeru bo predsednik državnega zbora vprašanje uvrstil
               na naslednjo redno sejo državnega zbora in ministrica, upam da takrat prisotna, vam
               bo odgovorila na vprašanje.</p>
               <p>Spoštovane poslanke in poslanci! Se opravičujem, poslanke in poslanci, samo še
               obvestilo. Te točke ne bomo končali, ampak jo bomo prekinili. Točko prekinjam, ker jo
               bomo končali jutri ob 17.35 uri, ko bomo opravili glasovanje o predlogu sklepa dr.
               Andreja Bajuka, podanega na podlagi drugega odstavka 146. člena poslovnika. Glasovali
               bomo o predlogu sklepa, da se na naslednji seji opravi razprava o odgovoru na
               poslansko vprašanje dr. Bajuka, tako da te točke ne zaključujem. Zahvaljujem se vsem,
               predsedniku vlade, ministrom in generalnemu sekretarju za podane odgovore. Tudi vam
               najlepša hvala za sodelovanje. Gospa Majnikova, izvolite.</p>
            </sp>
            <sp who="SDZ3:MajnikLidija">

               <speaker>LIDIJA MAJNIK:</speaker>

               <p>Ali mi je dovoljeno postopkovno vprašanje? Glede na to, da prvič uporabljamo novi
               poslovnik, in glede na dogovor, ki je bil, da se kot poslanska vprašanja dajejo samo
               vprašanja širšega pomena ne pa lokalnega pomena, bi opozorila, da je danes bilo nekaj
               poslanskih vprašanj, ki so lokalnega pomena in bi se lahko prekvalificirala v pismene
               pobude. Zato bi predlagala, da se uporablja enak vatel v vseh poslanskih skupinah.
               Hvala.</p>
            </sp>
            <sp who="SDZ3:PavliničKrebsIrma">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Na začetku bo verjetno kar nekaj problemov pri tolmačenju tega
               vprašanja. Prepričana sem, da se bo ta meter v kratkem izoblikoval in zadovoljil
               želje nas vseh. Najlepša hvala in lahko noč. <stage type="time">(SEJA JE BILA PREKINJENA DNE 23.
                  SEPTEMBRA 2002 OB 18.49 URI.)</stage>
               </p>
            </sp>
         </div>
      </body>
   </text>
</TEI>