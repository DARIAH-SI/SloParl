<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-04-1997-04-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|26EC891E91B39A4CC125649E00302D3C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=26EC891E91B39A4CC125649E00302D3C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-04-1997-04-23.DZ" n="04">
               <name>Redna</name>
               <date when="1997-04-23"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-04-1997-04-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 4. seje</stage>
            <stage type="date">(23. april 1997)</stage>
            <stage type="chairman"> Sejo sta vodila: Janez Podobnik, predsednik Državnega zbora in Andrej Gerenčer,
            podporedsednik Državnega zbora.</stage>
            <stage type="time"> Seja se je pričela ob 10.14 uri. </stage>


            <sp xml:id="SDZ2-Redna-04-1997-04-23.sp1">

               <speaker>PREDSEDNIK JANEZ PODOBNIK:</speaker>

               <p>Pričenjam nadaljevanje 4. seje Državnega zbora Republike Slovenije. Obveščen sem, da
               so zadržani in se današnje seje ne morejo udeležiti naslednje poslanke in poslanci:
               Miroslav Mozetič, Jože Možgan, Borut Pahor, Aleksander Merlo, Jakob Presečnik, za del
               seje Anton Delak in Peter Lešnik.</p>
               <p>Pričakujemo, da bo končala sejo Komisija za spremljanje nadzora lastninskega
               preoblikovanja podjetij in da se nam bodo poslanci s te seje lahko pridružili.
               Ugotovimo sklepčnost! <stage>(54 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Včerajšnje težave z glasovalno napravo so odpravljene. Mislim, da je danes vse
               urejeno. Na sedežu 219 sedi gospod Petrovič Peter in na sedežu 188 Per Janez.</p>
               <p>Pred nadaljevanjem seje bi Državnemu zboru predlagal, da v skladu s priporočilom
               Komisije Državnega zbora za poslovnik z dne 13. maja sprejme še sklep, ki je običaj
               ob zamenjavi poslancev. Do morebitnih sprememb v sestavi delovnih teles opravljata
               poslanca, ki jima je potrjen mandat, funkcijo člana v vseh delovnih telesih, katerih
               člana, podpredsednika ali predsednika sta bila poslanca, ki jima je prenehal
               mandat.</p>
               <p>Ta sklep dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sklepa soglasno sprejet.</p>
               <p>Prehajamo na <title>1. točko dnevnega reda</title> in pred obravnavo 1. točke želim
               seznaniti Državni zbor z <title>odstopno izjavo podpredsednika Državnega zbora Boruta
                  Pahorja,</title> ki jo je podal v skladu z 248. členom poslovnika Državnega
               zbora.</p>
               <p>"Spoštovani gospod predsednik! V skladu z vašim pismom z dne 3. aprila, v katerem
               obveščate o sklepih sestanka z vodji poslanskih skupin glede uveljavitve decembrskega
               sporazuma o izvolitvi vodstva Državnega zbora in v katerem prosite za mojo odločitev,
               vas obveščam, da odstopam z mesta podpredsednika Državnega zbora Republike Slovenije
               ter tako dosledno spoštujem določila omenjenega sporazuma. Spoštovani gospod
               predsednik, dovolite da vas po tej poti vprašam..." - to je pa še drugi del odstopne
               izjave, ki se ne dotika vsebine. Prebral sem odstopno izjavo in skladno s tretjim
               odstavkom 248. člena poslovnika Državnega zbora Borutu Pahorju preneha funkcija
               podpredsednika Državnega zbora z današnjim dnem.</p>
               <p>Gospoda Pahorja danes ni na seji, mislim, da je službeno odsoten. Jaz bi se mu po tej
               poti zahvalil za njegovo dosedanje delo na mestu podpredsednika Državnega zbora.
               Prepričan sem, da bo tudi na drugih mestih, v okviru Državnega zbora, uspešno
               deloval. Po tej poti mu velja zahvala za njegovo dosedanje podpredsedniško mesto v
               Državnem zboru.</p>
               <p>Prehajamo na <title>1. TOČKO DNEVNEGA REDA - PREDLOG ZA RAZREŠITEV PODPREDSEDNICE
                  DRŽAVNEGA ZBORA REPUBLIKE SLOVENIJE</title> . Predlog za razrešitev podpredsednice
               zbora je na podlagi tretjega odstavka 247. člena poslovnika predložila Komisija za
               volitve, imenovanja in administrativne zadeve. Želi poročevalec komisije besedo?
               Besedo ima predsednik komisije, gospod Igor Bavčar.</p>
            </sp>
            <sp xml:id="SDZ2-Redna-04-1997-04-23.sp2">

               <speaker>IGOR BAVČAR:</speaker>

               <p>Gospod predsednik, spoštovane kolegice in kolegi! Ta točka dnevnega reda je povezana
               z naslednjo točko dnevnega reda, ko gre za izvolitev treh podpredsednikov Državnega
               zbora. Komisija Državnega zbora za volitve, imenovanja in administrativne zadeve je,
               upoštevaje dogovor predstavnikov poslanskih skupin, izvoljenih na istoimenskih listah
               v Državni zbor, o izvolitvi predsednika in podpredsednikov Državnega zbora, z dne 3.
               decembra 1996, opravila razpravo in odločanje o tem, kako je potrebno in kako je
               mogoče na podlagi novih razmerij med pozicijo in opozicijo uveljaviti ta dogovor.
               Komisija je sprejela sklepe, ki so Državnemu zboru predlagani.</p>
               <p>Rad bi opozoril, da so se vse poslanske skupine, ki so predlagale nove podpredsednike
               Državnega zbora, bodisi iz razlogov, ki sem jih navedel, ko sem citiral ta dogovor,
               se pravi novih razmerij med pozicijo in opozicijo, bodisi zato, ker so nekateri od
               naših kolegov odšli na nove funkcije v izvršilno oblast, sklicevale na ta dogovor.
               Sam sodim in tudi komisija je bila tega mnenja, da je spoštovanje tega dogovora zelo
               pomembno za nadaljnje delo Državnega zbora, da je potrebno s tega stališča mnenje in
               predloge Komisije Državnega zbora za volitve, imenovanja in administrativne zadeve
               podpreti in na ta način spoštovati dogovor, ki je bil med poslanskimi skupinami
               sprejet. Zato predlagam, da se Državni zbor na volitvah odloči tako, kot predlaga
               komisija. Hvala lepa.</p>
            </sp>
            <sp xml:id="SDZ2-Redna-04-1997-04-23.sp3">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Bavčarju. Želi besedo predstavnik Sekretariata za zakonodajo in
               pravne zadeve? <stage>(Ne želi.)</stage> Želijo besedo predstavniki poslanskih skupin? Pisno se je
               prijavil gospod Ivan Božič v imenu poslanske skupine Slovenskih krščanskih
               demokratov.</p>
            </sp>
            <sp xml:id="SDZ2-Redna-04-1997-04-23.sp4">

               <speaker>IVAN BOŽIČ:</speaker>

               <p>Hvala lepa, gospod predsednik. Spoštovane poslanke in poslanci! Današnji dan nam
               lahko ne bo v čast. Državni zbor naj bi odločal o odstavitvi podpredsednice Državnega
               zbora. Večina v parlamentu naj bi danes odločala o tem, da odstranimo iz javnega
               življenja še zadnjo žensko iz državnega vrha. To pravico večina pač ima. Nimam
               namena, da s tega mesta moraliziram, nimam namena, da komurkoli očitam nepravilnosti,
               še posebej ne tistim, ki mislijo, da pogodba, na katero se nekateri posamezniki
               sklicujejo, brani opoziciji več podpredsedniških mest. O pogodbi le toliko. Vprašali
               smo nepristranski Sekretariat za zakonodajo in pravne zadeve, ali obstajajo
               utemeljeni razlogi, ki so skladni z določili poslovnika Državnega zbora, za
               razrešitev gospe prof.dr. Helene Hren-Vencelj. Sekretariat je odgovoril točno to, kar
               trdimo mi, ki se zavzemamo za to, da odpiramo ženskam prostor v politično življenje.
               Sekretariat nam je napisal in citiram dobesedno:</p>
               <p>"Po našem mnenju ni pravne podlage" - ponavljam - "ni pravne podlage za razrešitev,"
               in citiram dalje: "razlogi niso pravno utemeljeni." Ker nisem pravnik, lahko sklepam
               tako, kot mi veleva zdrava kmečka pamet. Če pravniki rečejo, da pravnih razlogov ni,
               potem danes delamo nepravno. Prepričan sem, da vseh 90 poslank in poslancev ne želi
               sodelovati pri nekem nepravnem aktu. Vem, da nam ni lahko, saj vsi prisegamo na
               pravno državo. In zakaj je danes na dnevnem redu tak nepravni akt? Gre za očitno
               politično odločitev. Danes naj bi odločali o tem, da pošljemo v svet napačen signal.
               Trudimo se, da bi prišli v Evropsko unijo, to pa, kot nam je povedal sam komisar
               Santer, ki je neke vrste predsednik evropske vlade, da Evropska unija temelji na
               spoštovanju manjšin in žensk. In kakšno je stanje danes v Sloveniji?</p>
               <p>Slovenska ženska zveza nam je poslala vsem poslankam in poslancem pismo, v katerem
               upravičeno trdi, da je položaj žensk v Sloveniji v politiki ogrožen. V Državnem svetu
               je le ena ženska predstavnica. V mandatnem obdobju 1992-1996 je bila v vladi le ena
               ministrica, sedaj ni nobene. V Državem zboru je bilo v prejšnjem mandatnem obdobju 13
               poslank, v sedanjem jih je le 7. Tudi med 147 občinami sta le dve županji.</p>
               <p>V Evropi je civilizacijska norma in se meri s stopnjo demokracije, tudi po tem, kako
               postopamo z manjšinami in ženskami. Morebitna odstavitev gospe prof.dr. Helene
               Hren-Vencelj, ki je tudi evropsko priznana znanstvenica, ki je dvakrat prejela
               najvišjo slovensko nagrado, bi odmevala v Evropi. V Evropi bi odmevalo tako, da v
               Sloveniji ne maramo znanstvenic in žensk v politiki. Že zdaj se mnogi tuji opazovalci
               čudijo, da nimamo v Sloveniji niti ene ministrice. Z morebitno odstavitvijo ženske iz
               predsedstva bi v Evropo pošiljali napačen signal. Tisti, ki nam niso naklonjeni, bi
               lahko sklepali, da se zgledujemo v Sloveniji po tistih zastarelih državnih in
               političnih strujah, ki izrinjajo žensko iz politike. S tem v temeljih kršimo vse
               konvencije Sveta Evrope, ki smo jih podpisali predvsem takrat, ko so nam prijatelji
               iz Sveta Evrope pomagali pri priznanju in uveljavitvi Republike Slovenije.</p>
               <p>Sekretariat za zakonodajo in pravne zadeve je jasno povedal, da ni pravne podlage za
               razrešitev. Gre torej za politični akt, ki vodi v napačno smer. Ali je politično
               modro, kar bi danes z morebitno odstavitvijo gospe podpredsednice dosegli? To
               prepuščam v presojo vam, spoštovane kolegice in kolegi, presodite sami! Prepričan
               sem, da boste presodili tako, kot je prav. Pozivam vas, da se odločite tako, kot bi
               to Slovenija želela: modro, preudarno in evropsko, torej za pravice žensk, za več
               žensk v javnem življenju, za enakopravnost spolov in proti vsaki diskriminaciji.</p>
               <p>Iz vseh teh razlogov poslanska skupina SKD ne podpira razrešitve ugledne kolegice,
               evropsko priznane znanstvenice, in vas prosimo, da se nam pridružite v podpori za
               prof.dr. Heleno Hren-Vencelj. Hvala.</p>
            </sp>
            <sp xml:id="SDZ2-Redna-04-1997-04-23.sp5">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Božiču. V imenu poslanske skupine Združene liste socialnih
               demokratov, gospod Aurelio Juri.</p>
            </sp>
            <sp xml:id="SDZ2-Redna-04-1997-04-23.sp6">

               <speaker>AURELIO JURI:</speaker>

               <p>Predsednik, kolegice in kolegi lep, pozdrav, lepo dobro jutro! Torej predlog za
               razrešitev in ne odstavitev, bi popravil kolega Božiča. Tukaj naj povem, da Evropa se
               ob tej zadevi ne bo kaj prida oglasila. Ni izraz nezaupanja ali nespoštovanja do dr.
               Vencljeve. Temveč logična in pričakovana posledica vzpostavljanja razmer v vodstvu
               Državnega zbora po dogovoru, ki so ga podpisale, ko ni bilo še jasno, kdo bo v
               opoziciji in kdo v poziciji, vse parlamentarne stranke razen ene. Spraševati se
               seveda v dosedanjih razpravah ali podpredsednica ne uživa več zaupanja, je
               irelevantno in nekorektno oziroma krivično in nepošteno do same doktor Vencljeve.
               Menimo, da smo vsi, ki tukaj sedimo, vredni, če ne zaupanja, pa vsaj spoštovanja,
               karkoli si potem vsakdo od nas misli o drugem kolegu ali kolegici javno ali intimno.
               Mesta v vodstvu Državnega zbora so bila dodeljena in z glasovanjem potrjena na osnovi
               medstrankarskega dogovora in ne vrednostnih ali spolnih kriterijev. Vrednostni
               kriterij se je pojavil kasneje v skrinjici, v trenutku, ko smo zaokrožili številko
               pred imenom kandidata na glasovnici. Kot vemo, je bila ta glasovnica, ta lista
               zaprta. Sedaj, ko se ve, kdo sestavlja večina in kdo je v opoziciji, bodisi pod a),
               pod b), pod c) pa do ž), se v skladu z dogovorom končno uredijo razmerja v vodstvu
               parlamenta. Podpredsednik Borut Pahor, ki je iz naše stranke, ki nedvomno ni največja
               opozicijska stranka, je že podal odstop. Pričakovati je bilo, da bo to storila za
               krščansko demokracijo, ki tudi ni največja opozicijska stranka, ampak po številu
               poslanskih mest enaka Združeni listi in Socialnih demokratov, tudi dr. Vencljeva.
               Seveda se to ni zgodilo. Da bi omogočili dosledno izpeljavo medstrankarskega
               dogovora, smo v KVIAZ-u iz vrst naše stranke predlagali njeno razrešitev ter tako
               omogočanje izvolitve novih treh, enega podpredsednika, seveda v skladu z dogovorom iz
               vrst največje opozicijske stranke, torej Socialdemokratske stranke. Pričakujemo tudi,
               da bodo predlagani kandidati tudi izvoljeni, ne da bi se spraševali, koliko so vredni
               našega zaupanja. Če bi vsak vztrajal pri strankah, ki so do sedaj imele in ki imajo
               še predstavnike v vodstvu Državnega zbora, če bi vsak vztrajal pri že zasedenem
               mestu, si priznajmo , da Socialdemokratska stranka, ki je največja opozicijska
               stranka, svojega podpredsednika ne bi dobila. S tem pa bi bil dogovor kršen. Zato v
               Združeni listi socialnih demokratov predlog za razrešitev podpredsednice in seveda ob
               naslednji točki za izvolitev novih treh podpredsednikov, podpiramo. Hvala.</p>
            </sp>
            <sp xml:id="SDZ2-Redna-04-1997-04-23.sp7">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Juri. V imenu poslanske skupine Liberalne demokracije Slovenije
               ima besedo gospod Bavčar. Se opravičujem. Želi v imenu poslanskih skupin še kdo
               besedo? <stage>(Ne želi.)</stage> Potem sprašujem, ali želijo besedo poslanke in poslanci? <stage>(Da.)</stage>
               Potem predlagam, da sedaj dobi besedo gospod Bavčar.</p>
            </sp>
            <sp xml:id="SDZ2-Redna-04-1997-04-23.sp8">

               <speaker>IGOR BAVČAR:</speaker>

               <p>Hvala lepa, gospod predsednik. Rad bi se kot predlagatelj opredelil oziroma opozoril
               samo na netočno citiranje mnenja Sekretariata za zakonodajo in pravne zadeve, ki ga
               je očitno napačno razumel poslanec, gospod Božič. Gospod Božič je citiral to mnenje,
               kot da je sekretariat izrazil stališče, da ni pravne podlage za zamenjavo. Zadnji
               odstavek tega mnenja iz 14. aprila zelo jasno pravi: "Ker torej ni razlogov za
               razrešitev s funkcije podpredsednika, ne določa niti poslovnik Državnega zbora, niti
               kakšen drug pravni akt, po našem mnenju ni pravne podlage za morebitno oceno, da
               razlogi za predlagano razrešitev pravno niso utemeljeni oziroma, da niso skladni z
               določbami poslovnika Državnega zbora." Ne glede na to, da govori v nikalnicah,
               pritrjuje, bom rekel, proceduralni pravilnosti tega postopka in seveda govori ravno
               nasprotno od tega, kar vi, gospod Božič, pravite. Mislim, da se mi zdi korektno
               opozoriti na to razliko, ki očitno izhaja iz napačnega branja kolega poslanca. Hvala
               lepa.</p>
            </sp>
            <sp xml:id="SDZ2-Redna-04-1997-04-23.sp9">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Bavčar. Če ni več razprave, jo zaključujem in prehajamo na
               glasovanje.</p>
               <p>V skladu z 244. in 247. členom poslovnika je glasovanje o razrešitvi podpredsednice
               Državnega zbora tajno, zato moramo najprej izvoliti volilno komisijo. V skladu s 97.
               členom poslovnika vodi tajno glasovanje predsedujoči s pomočjo generalne sekretarke
               Državnega zbora in štirih poslancev, ki jih izvoli Državni zbor na predlog
               predsedujočega. Predlagam naslednje člane volilne komisije: gospod Rudi Moge, gospod
               Josip Bajc, gospod Jožef Jerovšek in gospod Rafael Kužnik. Član te komisije sem tudi
               sam kot predsedujoči. Ali kdo temu predlogu nasprotuje? <stage>(Ne.)</stage> Torej dajem tak predlog
               za sestavo volilne komisije na glasovanje. Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(69 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu z drugim odstavkom 97. člena poslovnika Državnega zbora bo poslancem vročena
               glasovnica tako, da pride vsak k mizi predsedujočega in pove svoj ime in priimek.
               Poslanec, ki mi bo pomagal pri izvedbi glasovanja, izroči vsakemu poslancu
               glasovnico. Generalna sekretarka Državnega zbora pa označi pri imenu in priimku
               poslanca v seznamu, da mu je bila glasovnica vročena. Glasuje se tako, da se na
               glasovnici obkroži beseda za ali proti. V skladu z drugim odstavkom 98. člena
               poslovnika Državnega zbora je neizpolnjena glasovnica ali glasovnica, ki ni
               izpolnjena v skladu s prej omenjenim navodilom, neveljavna. Podpredsednica bo
               razrešena, če bo za predlog o razrešitvi, glasovala večina vseh poslancev, to je 46
               ali več. Glasovali bomo v dvorani. Prosim poslanke in poslance, da izpolnjeno
               glasovnico oddajo v glasovalno skrinjico, ki bo na mizi predsedujočega. Prehajamo na
               izvedbo glasovanja.</p>
               <p>Prosim poslance, ki mi bodo pomagali pri glasovanju, da se takoj zglasijo v sobi 117,
               kjer bomo prevzeli volilni material. Glasovanje se bo pričelo ob 10.45 in bo trajalo
               20 minut, do 11.05. Po končanem glasovanju prosim poslance, da se zberejo v sobi 117.
               Sejo bomo nadaljevali ob 11.15. Prehajamo na glasovanje.</p>
               <p><stage>(Seja je bila prekinjena ob 10.36 uri in se je nadaljevala ob 11.23 uri.)</stage></p>
            </sp>
            <sp xml:id="SDZ2-Redna-04-1997-04-23.sp10">

               <speaker>PREDSEDNIK JANEZ PODOBNIK:</speaker>

               <p>Ugotavljam, da je prisotnih 60 poslank in poslancev. Zbor je sklepčen in objavljam
               izid glasovanja.</p>
               <p>Zapisnik o ugotovitvi izida glasovanja za razrešitev podpredsednice Državnega zbora
               gospe dr. Helene Hren-Vencelj. Glasovanje je potekalo v sredo, 23. aprila 1997, v
               prostorih Državnega zbora. Razdeljenih je bilo 80 glasovnic, oddanih je bilo 80
               glasovnic. Neveljavne so bile štiri glasovnice, veljavnih je bilo 76 glasovnic. "Za"
               je glasovalo 48 poslancev, "proti" pa 28 poslancev.</p>
               <p>Na podlagi izida glasovanja ugotavljam, da je Državni zbor razrešil gospo dr. Heleno
               Hren-Vencelj funkcije podpredsednice Državnega zbora.</p>
               <p>Preden preidemo k 2. točki dnevnega reda, bi se rad zahvalil profesor dr. Heleni
               Hren-Vencelj za njeno dosedanje delo, ki ga je opravljala zelo korektno. Tudi sam sem
               z njo zelo dobro sodeloval in mislim, da ji lahko v imenu vseh poslancev in poslank
               Državnega zbora izrečem zahvalo za njeno dosedanje delo na mestu podpredsednice
               Državnega zbora.</p>
               <p>Prehajamo k <title>2. TOČKI DNEVNEGA REDA - OBRAVNAVA PREDLOGA KANDIDATOV ZA TRI
                  PODPREDSEDNIKE DRŽAVNEGA ZBORA REPUBLIKE SLOVENIJE</title> . Komisija za volitve,
               imenovanja in administrativne zadeve je zboru, v skladu z 244. členom poslovnika
               posredovala predloge za tri podpredsednike Državnega zbora. Komisija predlaga, da se
               za podpredsednike Državnega zbora izvolijo naslednji poslanci: Andrej Gerenčer,
               diplomirani ekonomist, Liberalna demokracija Slovenije; Miroslav Luci, doktor
               medicine, Socialdemokratska stranka; Ivan Kebrič, ekonomist, Demokratična stranka
               upokojencev Slovenije.</p>
               <p>Zboru je bil pravkar podan predlog, ki ga je predlagala skupina najmanj desetih
               poslancev. Skladno s 244. členom poslovnika Državnega zbora je potrebno tudi navesti,
               za katerega od treh podpredsednikov predlagajo svojega kandidata. Skupina poslancev
               je predlagala naslednje: skladno z 244. členom poslovnika Državnega zbora naslednji
               podpisani poslanci vlagamo predlog, da se izvoli za podpredsednico Državnega zbora
               gospo poslanko prof.dr. Heleno Hren-Vencelj, in sicer na tisto mesto, za katerega je
               predlagan kandidat iz DeSUS-a.</p>
               <p>Imamo predloge matičnega delovnega telesa in predlog skupine desetih poslancev. Želi
               poročevalec komisije besedo? <stage>(Ne želi.)</stage> Želi besedo predstavnik Sekretariata za
               zakonodajo in pravne zadeve? <stage>(Ne želi.)</stage> Želijo predstavniki poslanskih skupin besedo?
               V imenu poslanske skupine Krščanskih demokratov? <stage>(Ne.)</stage> Umika svoj nastop. Želi kdo od
               poslanskih skupin besedo? <stage>(Ne želi.)</stage> Besedo dajem poslankam in poslancem. Kdo želi
               besedo? <stage>(Nihče.)</stage></p>
               <p>Nihče ne želi besede, zato razpravo ob 2. točki dnevnega reda zaključujem. Spoštovane
               poslanke in poslanci! Postopek za volitve je povsem enak, kot smo ga že enkrat v
               Državnem zboru opravili. Ker je poleg KVIAZ-a vložen tudi predlog skladno z 240.
               členom poslovnika, ko bom potem dal roke, v katerih bodo volitve, bo ta prvi rok
               daljši za pol ure, da se bo ustrezno pripravila glasovnica za volitve enega od
               podpredsednikov, ker sta pač za eno mesto dva kandidata. V skladu s 27. členom
               poslovnika so volitve tajne. Jaz ne bi bral ostalih določb. Najprej bi pa predlagal
               člane volilne komisije. Predlagam, da bi tudi pri teh volitvah sodelovala enaka
               volilna komisija, torej Rudi Moge, Josip Bajc, Jožef Jerovšek in pa Rafael Kužnik.
               Član te komisije pa sem tudi sam kot predsedujoči. Ali kdo temu predlogu nasprotuje?
               <stage>(Ne.)</stage> Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(Nihče.)</stage></p>
               <p>Mislim, da je rezultat povsem jasen, tako da predlagam, da nadaljujemo. Bila je pa
               moja napaka, ker sem prehitro zaključil glasovanje pri vprašanju za.</p>
               <p>Ugotavljam, da je komisija v predlagani sestavi izvoljena brez enega samega glasu
               proti.</p>
               <p>V skladu z drugim odstavkom 97. člena poslovnika Državnega zbora bo poslancem vročena
               glasovnica tako, da pride vsak k mizi predsedujočega in pove svoje ime in priimek.
               Poslanec, ki mi bo pomagal pri izvedbi glasovanja, izroči vsakemu poslancu
               glasovnico, generalna sekretarka Državnega zbora pa označi pri imenu in priimku
               poslanca v seznamu, da mu je bila glasovnica vročena. Zelo pomembno je, da bi bilo
               seveda glasovanje povsem jasno, da ne bi bilo kakršnihkoli možnih razlag, da je
               glasovnica nejasna. Torej pri dveh kandidatih za podpredsednika, torej kandidatu
               gospodu Gerenčerju in gospodu Luciju se glasuje tako, da se na vsaki glasovnici
               obkroži besedo za ali proti. Mislim, da ne more biti nobenih dilem, kajti pri
               prejšnjem glasovanju so nekateri poslanci med glasovanjem rekli, da je bila
               glasovnica nejasna. Komisija je soglasno ugotovila, da je bila glasovnica jasna.
               Torej pri prvih dveh kandidatih se glasuje tako, da se obkroži beseda za ali proti
               podpredsednika. Pri tretjem kandidatu, kjer sta pa sedaj dva kandidata, gospod Kebrič
               in profesor doktor Helena Hren-Vencelj, pa se glasuje tako, da se obkroži številka
               pred imenom kandidata. Mislim, da je jasno, bo pa tudi glasovnica jasno povedala, da
               če želiš podpreti enega od kandidatov, obkrožiš številko, ki stoji pred njim. Za
               podpredsednika bodo izvoljeni kandidati, ki bodo dobili večino glasov vseh poslancev,
               to je 46 ali več. Glasovali bomo v dvorani. Prosim, da glasovnice oddate v glasovalno
               skrinjico, ki bo na mizi predsedujočega.</p>
               <p>Prehajamo na izvedbo glasovanja. Glasovanje se bo pričelo ob 12.15 uri. Prosim pa
               komisijo, da se ob 12.05 zglasi v sobi 117. Glasovanje bo trajalo do 12.35 ure.
               Nadaljevanje seje bo ob 13. uri. Preden gremo na glasovanje, bi vas rad danes samo
               obvestil, spoštovane kolegice in kolegi, da je danes tudi mednarodni dan knjige. Če
               imate čas in voljo, bi bilo lepo, da se udeležite sejma knjig, ki je v bližini
               Državnega zbora. Skupaj s kolegom Partljičem sva razpravljala o tem, da bi se
               poslanci morda v teh dneh med seboj obdarili in kupili knjigo eden drugemu. To je
               tudi napotek, nasvet Društva slovenskih pisateljev in s tem daste poudarek dnevu
               knjige. Prehajamo na glasovanje in prekinjamo sejo. Hvala.</p>
               <p><stage>(Seja je bila prekinjena ob 11.33 uri in se je nadaljevala ob 13.05 uri.)</stage></p>
            </sp>
            <sp xml:id="SDZ2-Redna-04-1997-04-23.sp11">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice in kolegi, nadaljujemo sejo. Preden preberem zapisnik, prosim za
               ugotovitev prisotnosti. <stage>(60 poslank in poslancev.)</stage> Državni zbor je sklepčen in lahko
               nadaljuje delo.</p>
               <p>Zapisnik o ugotovitvi izida glasovanja o izvolitvi podpredsednika Državnega zbora
               Andreja Gerenčerja. Glasovanje je potekalo 23. aprila 1997. Razdeljenih je bilo 84
               glasovnic, oddanih je bilo 84 glasovnic. Neveljavni sta bili dve glasovnici,
               veljavnih je bilo 82 glasovnic. "Za" je glasovalo 66 poslancev, "proti" pa 16
               poslancev.</p>
               <p>Na podlagi izida glasovanja, je bil za podpredsednika Državnega zbora izvoljen Andrej
               Gerenčer.</p>
               <p>Zapisnik o ugotovitvi izida glasovanja o izvolitvi podpredsednika Državnega zbora
               Miroslava Lucija. Razdeljenih je bilo 84 glasovnic, oddanih je bilo 84 glasovnic.
               Neveljavna je bila ena glasovnica, veljavnih je bilo 83 glasovnic. "Za" je glasovalo
               79 poslancev, "proti" 4 poslanci.</p>
               <p>Na podlagi izida glasovanja, je bil za podpredsednika Državnega zbora izvoljen
               Miroslav Luci.</p>
               <p>Zapisnik o ugotovitvi izida glasovanja o izvolitvi podpredsednika Državnega zbora. Na
               listi sta bila dva kandidata - gospa Helena Hren-Vencelj in gospod Ivan Kebrič.
               Razdeljenih je bilo 84 glasovnic, oddanih je bilo 84 glasovnic. Neveljavnih je bilo
               22 glasovnic, veljavnih je bilo 62 glasovnic. Poslanci so k posameznemu kandidatu za
               podpredsednika Državnega zbora oddali naslednje število glasov: Helena Hren-Vencelj
               35 glasov, Ivan Kebrič 27 glasov.</p>
               <p>Na podlagi izida glasovanja nobeden izmed kandidatov ni bil izvoljen za
               podpredsednika Državnega zbora.</p>
               <p>Skladno z 242. členom poslovnika Državnega zbora se opravi drugi krog glasovanja.
               Kandidata bosta na glasovnici navedena glede na število glasov dobljenih pri prvem
               glasovanju, in sicer na prvem mestu gospa Helena Hren-Vencelj in na drugem mestu
               gospod Ivan Kebrič. Volilna komisija ostaja v enaki sestavi, ker nadaljujemo z
               glasovanjem. Prosil bi volilno komisijo, da se takoj zbere v sobi 117 in da bi ob
               13.20 minut pričeli z glasovanjem, ki bi se končalo ob 13.35, da bi v 15-ih minutah
               končali glasovanje. Rezultate glasovanja bi razglasili ob 13.45 uri.</p>
               <p>Prekinjam sejo in prehajamo h glasovanju.</p>
               <p><stage>(Seja je bila prekinjena ob 13.08 uri in se je nadaljevala ob 13.47 uri.)</stage></p>
            </sp>
            <sp xml:id="SDZ2-Redna-04-1997-04-23.sp12">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi, nadaljujemo sejo. Ugotavljamo prisotnost! <stage>(55 poslank in
               poslancev.)</stage> Državni zbor je sklepčen in lahko nadaljuje delo.</p>
               <p>Prebral bom zapisnik o ugotovitvi izida glasovanja za podpredsednika Državnega zbora,
               drugi krog. Razdeljenih je bilo 79 glasovnic, oddanih je bilo 79 glasovnic.
               Neveljavnih je bilo šest, veljavnih je bilo 73 glasovnic.</p>
               <p>Poslanci so k posameznemu kandidatu za podpredsednika oddali naslednje število
               glasov: dr. Helena Hren-Vencelj 36 glasov, Ivan Kebrič 37 glasov.</p>
               <p>Na podlagi izida glasovanja nobeden izmed kandidatov ni bil izvoljen za
               podpredsednika Državnega zbora.</p>
               <p>Skladno z 243. členom poslovnika Državnega zbora se ponovi kandidacijski postopek in
               postopek glasovanja na podlagi novega predloga kandidatur.</p>
               <p>Preden prekinemo sejo do 15.00 ure, bi čestital obema izvoljenima podpredsednikoma -
               gospodu Gerenčerju in gospodu Luciju, prepričan sem, da bomo dobro sodelovali.
               Predlagam pa oziroma, kot smo se dogovorili, ob 15.00 uri Državni zbor prične z
               odločanjem - 3. točka dnevnega reda - ponovno odločanje o zakonu o javnih naročilih
               in nato po dnevnem redu do gospodarskega paketa, katerega začasno izvzamemo, in potem
               nadaljujemo od 12. točke naprej.</p>
               <p>Sejo prekinjam do 15.00 ure.</p>
               <p><stage>(Seja je bila prekinjena ob 13.48 uri in se je nadaljevala ob 15.08 uri.)</stage></p>
            </sp>
            <sp xml:id="SDZ2-Redna-04-1997-04-23.sp13">

               <speaker>PODPREDSEDNIK ANDREJ GERENČER:</speaker>

               <p>Nadaljujemo sejo. Dovolite, da najprej ugotovimo navzočnost! <stage>(54 prisotnih.)</stage> Smo
               sklepčni in lahko nadaljujemo s sejo.</p>
               <p>Spoštovane kolegice in kolegi! Dovolite mi, da se vam zahvalim za zaupanje pri
               izvolitvi. Pričakujem, da bomo uspešno sodelovali, vsaj z moje strani imam dober
               namen v tej zvezi. Hvala lepa še enkrat za zaupanje.</p>
               <p>Prehajamo na <title>3. TOČKO DNEVNEGA REDA - PONOVNO ODLOČANJE O ZAKONU O JAVNIH
                  NAROČILIH.</title> Državni svet Republike Slovneije je na 86. seji dne 2.4.1997
               sklenil, da na podlagi tretje alinee prvega odstavka 70. člena ustave Republike
               Slovenije zahteva od Državnega zbora, da ponovno odloča o zakonu o javnih naročilih.
               Želi predstavnik Državnega sveta obrazložiti zahtevo sveta? Prosim, gospod
               Šuštaršič.</p>
            </sp>
            <sp xml:id="SDZ2-Redna-04-1997-04-23.sp14">

               <speaker>BORIS ŠUŠTARŠIČ:</speaker>

               <p>Hvala lepa. Gospod predsedujoči, spoštovane poslanke, spoštovani poslanci! Državni
               svet je v vseh postopkih sprejemanja zakona o javnih naročilih ta zakon podpiral kot
               potreben sistemski zakon. V vseh teh treh postopkih pa se je tudi opredelil, da bi
               bila invalidska podjetja vključena med tiste subjekte, ki lahko pridobijo javna
               naročila pod istimi pogoji, kot je določeno za druge subjekte, ki imajo take
               oprostitve. To je bil tudi poglavitni razlog, zakaj je prišlo do predloga za
               odložilni veto. Ko pa je Državni svet razpravljal o tem predlogu, pa je bilo
               ugotovljenih še več razlogov.</p>
               <p>Drugi razlog je bil v tem, da s področja raziskovalne sfere je približno 700
               predlogov letno, vendar pa ta zakon za njih določa enak postopek, kot je predviden v
               32., 36. in 37. členu in Državni svet izreka dvom, če je to korektno oziroma če to ne
               bo povzročalo nepotrebnih težav.</p>
               <p>Tretji razlog je v tem, da Državni svet meni, da zakon o javnih naročilih ne vsebuje
               določil o zaščiti delavcev v Republiki Sloveniji pred socialnim dampingom. Namreč,
               eden od kriterijev za presojo ustreznosti ponudnika in ponudbe bi moral biti tudi
               spoštovanje določb slovenske delovne pravne zakonodaje in kolektivnih pogodb, kadar
               je s ponudbo povezano zaposlovanje delavcev. Prav kršitev teh določb omogoča
               ugodnejše ponudbe in večjo konkurenčnost. Nespoštovanje omenjene zakonodaje in
               kolektivnih pogodb bi lahko predstavljalo razlog za zavrnitev v 9. členu ali pa kot
               eden od razlogov v 40. členu. 55. člen je tako koncipiran, da predvideva zelo veliko
               izjem in po oceni Državnega sveta bi ekstenzivna uporaba tega člena lahko pripeljala
               do tega, torej ne kršenje tega člena, da bi se zelo bistveno zreducirala javna
               naročila. To je pa tudi eden od razlogov, ki utemeljujejo, zakaj je prav, da bi bila
               invalidska podjetja tukaj vključena. Torej Državni svet meni, da gre v tem predlogu
               invalidskih podjetij pravzaprav za sistemsko rešitev in za preudarno ravnanje, po
               katerem naj bi podpirali čimveč ustvarjanja dohodka z delom na tržišču tudi v
               invalidskih podjetjih.</p>
               <p>Na koncu bi rad še opozoril na dve dejstvi, in sicer prvo, da predlagatelj zakona ni
               z dejstvi nasprotoval vključitvi v ta zakon, konkretno v 55. člen, vendar pa s tem
               seveda ne trdim, da ni imel razloga opozarjati na problematiko s tega področja. V tej
               zvezi pa je potrebno povedati, da je celotna sfera reguliranja tako statusnega kakor
               ekonomskega položaja invalidskih podjetij na tak način koncipirana, da lahko država
               oziroma vlada s svojimi inštrumenti popolnoma po principu diskrecije uveljavlja svojo
               politiko na tem področju. S tem sem hotel zelo jasno povedati, če se uporabljajo
               argumenti, da je bilo kaj narobe z uporabo teh ekonomskih olajšav, potem seveda je
               potrebno tudi zelo jasno dodati, da država ni ukrepala v tej smeri.</p>
               <p>Ob koncu bi še opozoril na tretji dodatni sklep, ki govori o invalidskih
               organizacijah. Tukaj je prišlo do strokovne zmote, kajti invalidske organizacije so
               subjekti civilne družbe, invalidska podjetja pa subjekti gospodarskega prava in so po
               zakonu o gospodarskih družbah tudi posebej registrirane. Hvala lepa.</p>
            </sp>
            <sp xml:id="SDZ2-Redna-04-1997-04-23.sp15">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Prosim še predstavnika vlade. Želi besedo? Prosim.</p>
               <p>Državni sekretar gospod Engelman.</p>
            </sp>
            <sp xml:id="SDZ2-Redna-04-1997-04-23.sp16">

               <speaker>ANDREJ ENGELMAN:</speaker>

               <p>Hvala lepa. Večkrat smo že govorili o pomenu tega zakona. Danes bi želel opozoriti
               predvsem na eno stvar. Na to je bilo opozorjeno tudi na Odboru za notranjo politiko
               kot matičnemu odboru. Če vlada ni sprejela, potem pa tudi Državni zbor ni sprejel
               amandmaja glede invalidov, ne pomeni, da so tako vlada kot odbori proti invalidu,
               vendar pa sodimo, da se tovrstna problematika ne more razreševati na predlagani
               način.</p>
               <p>In druga zadeva, kar bi rad tudi še na kratko pojasnil. Glede na to, da je ob tem
               zakonu, kar sicer ni bilo predmet veta, nekoliko vprašljivo, koliko je usklajen z
               Evropsko unijo. Dejstvo je, da je usklajen s tisto stopnjo, kolikor Evropska unija v
               tem trenutku od nas zahteva glede na asociacijski sporazum, ni pa usklajen v celoti z
               vsemi direktivami, za kar pa imamo najmanj tri leta čas, odlog, da to uskladimo.</p>
               <p>Zaradi tega predlagam, zaradi transparentnosti, zaradi konkurenčnosti, zaradi boljše
               izrabe javno finančnega denarja, da ponovno podprete ta zakon. Hvala lepa.</p>
            </sp>
            <sp xml:id="SDZ2-Redna-04-1997-04-23.sp17">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Engelman. Zahtevo je obravnaval tudi Odbor za notranjo politiko in
               pravosodje, kot matično delovno telo. Prosim poročevalca, gospo Lavtižar-Bebler.</p>
            </sp>
            <sp xml:id="SDZ2-Redna-04-1997-04-23.sp18">

               <speaker>DARJA LAVTIŽAR-BEBLER:</speaker>

               <p>Spoštovani zbor! Predlog za dopolnitev 6. točke 55. člena je bil med postopkom
               sprejemanja zakona že večkrat obravnavan, tako na odboru kot tudi na seji Državnega
               zbora. Člani odbora so se že pri predhodnih obravnavah strinjali z mnenjem vlade, da
               zakon ureja enakopravno obravnavanje vseh poslovnih subjektov pri oddaji javnih
               naročil, zato privilegiranje posameznih vrst gospodarskih subjektov ne bi bilo v
               skladu z ustavno opredeljeno svobodo gospodarske pobude drugih gospodarskih
               subjektov.</p>
               <p>Urejanje položaja invalidskih podjetij pa je stvar ustreznih drugih predpisov in ne
               zakona o javnih naročilih. Prav tako je odbor menil, da očitek glede raziskovalne
               sfere ni upravičen, saj je problematika z amandmaji, ki so bili sprejeti v tretji
               obravnavi, ustrezno razrešena ter za te primere pridejo v poštev določila sedmega
               poglavja. Predstavnik predlagatelja je tudi pojasnil, da 55. člen dovolj določno in
               restriktivno opredeljuje izjeme oziroma pogoje, kdaj sme naročnik oddati javno
               naročilo izvajalcu za neposredno pogodbo.</p>
               <p>Člani odbora so se strinjali z mnenjem vlade, posebej pa je bilo poudarjeno, da bi
               država morala posvetiti večjo pozornost položaju invalidskih podjetij v ustreznih
               drugih predpisih.</p>
               <p>Upoštevajoč zgoraj navedeno je odbor menil, da je potrebno zakon uveljaviti, zato
               predlaga Državnemu zboru, da pri ponovnem odločanju v skladu z 91. členom ustave
               zakon o javnih naročilih sprejme. Hvala lepa.</p>
            </sp>
            <sp xml:id="SDZ2-Redna-04-1997-04-23.sp19">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Spoštovani, prehajamo na glasovanje. Ob tem vas želim opozoriti, da mora
               pri ponovnem odločanju, skladno z drugim odstavkom 91. člena ustave Republike
               Slovenije, za sprejem navedenega zakona glasovati večina poslancev zbora - to je več
               kot 46. Gospod Ribičič, prosim. Gre za obrazložitev glasu.</p>
            </sp>
            <sp xml:id="SDZ2-Redna-04-1997-04-23.sp20">

               <speaker>DR. CIRIL RIBIČIČ:</speaker>

               <p>Spoštovani gospod podpredsednik, hvala lepa za besedo. Kratko bi želel obrazložiti
               svoj glas, se pravi, zakaj tega zakona ne morem pri ponovnem odločanju podpreti.</p>
               <p>Kot veste, smo bili v Združeni listi nosilci amandmaja, ki se je zavzemal za to, da
               se invalidskim podjetjem zagotovi s tem zakonom poseben položaj, da se vrsti pač med
               tiste subjekte, ki lahko tudi brez razpisa dobijo javno naročilo. O tem je bilo
               veliko polemike. Mi menimo, da so argumenti za to, da se invalidskim podjetjem
               zagotovi takšen poseben položaj in je seveda razumljivo to zelo skladno tudi z našim
               socialnodemokratsko usmerjenim programom. Pri tem po več poskusih nismo uspeli.
               Seveda, bi bilo za nas enostavneje, če bi lahko uveljavljali samo to spremembo,
               vendar je postopek ponovnega odločanja v primeru Državnega sveta pač takšen, da
               moramo odločati o zakonu v celoti. Zato smo pred dilemo, da glasujemo za ali proti in
               glede na to, da smo se že velikokrat zavzeli za spremembo poslovnika in za to, da bi
               se zakon v takih primerih, ko lahko pride do veta, lahko tudi spreminjal v posameznih
               določbah, pač nimamo tukaj druge možnosti, ne moremo imeti slabe vesti, če se
               odločimo, da bomo glasovali proti celotnemu zakonu, ker drugačne možnosti ni. Če bo
               zakon na ponovnem odločanju sprejet, smo predlagali poseben sklep, ki bi poskušal
               mimo tega zakona zagotoviti poseben položaj invalidskih podjetij. Hvala lepa.</p>
            </sp>
            <sp xml:id="SDZ2-Redna-04-1997-04-23.sp21">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Ribičič. Prehajamo na glasovanje. Najprej ugotovimo sklepčnost!
               <stage>(72 prisotnih.)</stage></p>
               <p>Kdo je za ponovno potrditev zakona? <stage>(58 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je zakon sprejet.</p>
               <p>V razpravi smo dobili in tudi poslušali razpravo doktor Ribičiča, predlog sklepa o
               ponovnem odločanju o zakonu o javnih naročilih. Sklep se naj glasi: Vlada Republike
               Slovenije naj prouči problematiko invalidskih podjetij z vidika nacionalnega programa
               usposabljanja in zaposlovanje invalidov ter oblikuje celovito državno politiko do
               invalidskih podjetij in pripadajoče ekonomsko tehnološke olajšave oziroma ukrepe.
               Želi kdo besedo? <stage>(Nihče.)</stage> Potem dajem ta sklep na glasovanje. Ugotavljamo
               navzočnost!s <stage>(68 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Hvala lepa. S tem zaključujemo to točko dnevnega reda.</p>
               <p>Prahajamo na <title>4. TOČKO DNEVNEGA REDA - PREDLOG VLADE REPUBLIKE SLOVENIJE ZA UMIK
                  ZAKONODAJNEGA POSTOPKA: A) PREDLOGA ZAKONA O SPREMEMBAH IN DOPOLNITVAH ZAKONA O
                  POSEBNEM PROMETNEM DAVKU OD POSEBNIH IGER NA SREČO - PRVA OBRAVNAVA.</title> Želi
               predstavnik vlade besedo? <stage>(Ne želi.)</stage> Hvala. Želi besedo predstavnik Sekretariata za
               zakonodajo in pravne zadeve? <stage>(Ne.)</stage> Želijo besedo predstavniki poslanskih skupin?
               <stage>(Ne.)</stage> Besedo dajem poslankam in poslancem. Prijavljen ni nihče. Želi kdo besedo?
               <stage>(Nihče.)</stage> Ker nihče ne želi razpravljati, zaključujem razpravo in dajem na glasovanje
               predlog vlade za umik predloga zakona o spremembah in dopolnitvah zakona o posebnem
               prometnem davku od posebnih iger na srečo in zakonodajnega postopka. Ugotovimo
               sklepčnost! <stage>(70 prisotnih.)</stage></p>
               <p>Kdo je za predlog? <stage>(54 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo <title>PREDLOGA ZA UMIK IZ ZAKONODAJNEGA POSTOPKA PREDLOGA ZAKONA
                  O IZDELKIH IZ PLEMENITIH KOVIH</title> - druga obravnava. Želi predstavnik vlade
               besedo? <stage>(Ne želi.)</stage> Želi besedo predstavnik Sekretariata za zakonodajo in pravne
               zadeve? <stage>(Ne želi.)</stage> Dajem besedo predstavnikom poslanskih skupin. Želi kdo
               razpravljati? <stage>(Ne.)</stage> Potem dajem besedo poslankam in poslancem. Želi kdo besedo?
               <stage>(Ne.)</stage></p>
               <p>Ker ne želi nihče razpravljati, zaključujem razpravo in dajem na glasovanje predlog
               vlade za umik predloga zakona o izdelkih iz plemenitih kovin iz zakonodajnega
               postopka. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je predlog vlade za umik navedenega predloga zakona iz zakonodajnega
               postopka sprejet.</p>
               <p>Prehajamo na obravnavo <title>PREDLOGA ZA UMIK IZ ZAKONODAJNEGA POSTOPKA PREDLOGA ZAKONA
                  O PREKRŠKIH</title> - druga obravnava. Želi predstavnik vlade besedo? <stage>(Ne želi.)</stage> Želi
               predstavnik Sekretariata za zakonodajo in pravne zadeve? <stage>(Ne želi.)</stage> Dajem besedo
               predstavnikom poslanskih skupin.</p>
               <p>Gospod Janša - Socialdemokratska stranka. Prosim.</p>
            </sp>
            <sp xml:id="SDZ2-Redna-04-1997-04-23.sp22">

               <speaker>JANEZ JANŠA:</speaker>

               <p>Spoštovani gospod podpredsednik, kolegice in kolegi! Obrazložitev, ki jo je poslala
               vlada in s katero argumentira umik tega zakona iz procedure, nekoliko preseneča.
               Prvič zato, ker teh argumentov očitno vlada do sedaj ni videla, pa se je o tem
               govorilo, zakon gre že v drugo obravnavo. In drugič zato, ker vlada ne ponuja, razen
               obljube, da naj bi se v prihodnje to, kar ni bilo v redu, s tem zakonom uredilo,
               nobene garancije in nobenih obetov za čas, ki bo potekel do takrat. Zato naša
               poslanska skupina zaradi teh razlogov pa tudi zaradi razlogov, ki jih je navedla
               stroka in ki so bili javno objavljeni v dnevnem časopisju, predvsem sami sodniki za
               prekrške, nasprotuje umiku te točke z dnevnega reda. Hvala.</p>
            </sp>
            <sp xml:id="SDZ2-Redna-04-1997-04-23.sp23">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod Janša. Želi še kdo?</p>
               <p>Doktor Ribičič v imenu poslanske skupine.</p>
            </sp>
            <sp xml:id="SDZ2-Redna-04-1997-04-23.sp24">

               <speaker>DR. CIRIL RIBIČIČ:</speaker>

               <p>Spoštovani! Najprej bi rad v celoti podprl argumentacijo, ki jo je dal poslanski
               kolega gospod Janša tukaj glede tega vprašanja. Ne gre samo za vprašanje umika, gre
               tudi zato, da je vlada v predlogu umika nakazala bistveno spremembo in bistven
               zaokret pri obravnavanju prekrškov in položaja sodnikov za prekrške. Se pravi, naj bi
               se naredila nova razmejitev in naj bi vsi pomembnejši prekrški prišli, zlasti takrat,
               ko gre za strožjo sankcijo, v obravnavo pred sodišča, medtem ko bi to postalo neko
               upravno kazensko pravo. Pri tem se odpira cela vrsta problemov. Na nekatere so
               opozorili sami sodniki za prekrške, ki so se dolgo časa zavzemali zato, da bi se
               njihov položaj v čimvečji meri približal položaju sodnikov. Gre za to, da odločajo o
               zelo občutljivih zadevah, o pravicah ljudi, odločajo tudi o zelo zahtevnih stvareh in
               hudih sankcijah, vključno z zaporom. Sedaj se je vlada odločila za zaokret na tem
               področju. Ta zaokret lahko povzroči kar hude zaplete. V zvezi s tem stroka opozarja,
               ne toliko v dnevnem časopisju kot v strokovnih časopisih, pa tudi v Pravni praksi je
               bilo v zadnjem času kar precej napisanega na to temo, da recimo evropsko sodišče za
               človekove pravice obravnava neko zadevo kot kazensko, ne glede na to, kako se do nje
               obnaša posamezna država. Tukaj je šlo v konkretnem primeru za celo vrsto sporov, ki
               so nastali v sosednji Avstriji, kjer se je evropsko sodišče postavilo na stališče, da
               je neka zadeva kazenska tudi v primeru, ko jo nacionalna zakonodaja obravnava kot
               prekršek. Če jo oceni kot kazensko, zahteva, da ima vsakdo iste pravice, kot jih ima
               pred kazenskim sodiščem, se pravi, da ga obravnava neodvisno sodišče in seveda tudi
               druga zagotovila, ki jih poznamo iz kazenskega prava. S tega vidika ta razmejitev ne
               bo enostavna. Mi v poslanski skupini seveda upoštevamo to, da vlada želi zdaj
               umakniti ta zakon. Predlaga nekatere nujne rešitve za prehodno obdobje, ki jih bomo
               morali skupaj proučiti in videti, ali so ustrezne in zadostne. Mi v poslanski skupini
               nismo nameravali nasprotovati temu, da se umakne. Lahko se ta zakon umakne, vendar bi
               radi, da se ne umakne z argumentacijo, ki je dana v obrazložitvi vlade. Menimo, da je
               potrebna poglobljena analiza, ki naj ugotovi, ali je pravilna usmeritev, ki jo
               predlaga vlada v smeri upravnega kazenskega prava.</p>
               <p>Mi bomo umik podprli, vendar ne želimo, da bi se to glasovanje štelo kot odobritev
               stališča vlade, kako dolgoročno na bistveno drugačen način urejati področje
               prekrškov. Menim, da za to potrebujemo zelo resno in poglobljeno analizo in ni nujno,
               da bo ta analiza pokazala, da je to pametna rešitev. Opozarjam na to, da imamo v
               pravosodju veliko problemov brez tega, se pravi brez dodatnega širjenja na nova
               področja, da sodniki za prekrške seveda tudi ne delujejo dovolj učinkovito, ampak po
               moji oceni vendarle učinkoviteje kot redna sodišča in da torej odpiramo nov sistemski
               problem in novo razmejitev pristojnosti v trenutku, ki lahko obremenjuje ali pa ki
               vodi do premalo učinkovitih rešitev zlasti v prehodnem obdobju. Skratka, podprli bomo
               umik, vendar z drugačno obrazložitvijo kot jo predlaga vlada. Hvala lepa.</p>
            </sp>
            <sp xml:id="SDZ2-Redna-04-1997-04-23.sp25">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Ribičič. Želi razpravljati še katera poslanska skupina? <stage>(Ne želi.)</stage>
               Potem dajem besedo poslankam in poslancem. Kdo želi besedo? <stage>(Nihče.)</stage> Potem pa dajem
               besedo ministru gospodu Marušiču.</p>
            </sp>
            <sp xml:id="SDZ2-Redna-04-1997-04-23.sp26">

               <speaker>TOMAŽ MARUŠIČ:</speaker>

               <p>Hvala lepa, gospod podpredsednik! Spoštovane poslanke in poslanci. Preden je vlada
               storila ta korak, se je posvetovala s strokovnjaki s področja zakonodaje za prekrške
               bodisi s področja kazenskega prava oziroma kazenskega postopka. Moram odgovoriti
               predvsem na vprašanje, zakaj se je vlada odločila za ta korak. Osnutek zakona o
               prekrških, ki ga imate zdaj v drugem branju, v bistvu ustvarja našemu kazenskemu
               postopku paralelni kazenski postopek. Ta postopek za prekrške, ki vam je tu
               predložen, pozna institucijo hišnih preiskav, pripora, pridržanja, skratka vse te
               prisilne elemente, ki jih pozna zakon o kazenskem postopku. Tu gre za neko paralelo
               kazenske zakonodaje. Če sledimo temu postopku o prekrških, potem nedvomno ta postopek
               narekuje obstoj in ustanovitev posebnega sodišča o prekrških. Se pravi, da poleg
               rednih sodišč, delovnega sodišča, sodišča o upravnih sporih, ki jih bomo obravnavali
               na naslednji majski seji in ki gre v tretje branje, bi imeli še tu četrto sodišče o
               prekrških, seveda 100 novih, 40 sodnikov s trajnim mandatom, avtonomnih, skratka z
               vsemi lastnostmi sodnika. Če grem še korak dalje, potem naj malo pretiravam in
               ilustriram položaj, da bi en sodnik prišel približno na 2.000 Slovencev. Skratka,
               ustvarjamo pravosodni aparat, če damo sodnikom za prekrške vse atribute, institute,
               ki sem jih ravnokar omenil, potem se s tem tudi povečajo stroški, se povečajo
               dežurstva, nastane vprašanje administrativno-tehničnega aparata itd.</p>
               <p>Drugi bistven element je ta, da bi s takim postopkom ustvarjali še nadaljnje
               zaostanke. Na področju države je trenutno okrog 500.000 nerešenih zadev s področja
               zakona o prekrških, vključno tudi z zaostanki. Tak zakon, kot ga imate v drugem
               branju, ne bi razreševal vprašanja učinkovitosti in sojenja brez odlašanja. Tretji
               argument, ki ga predstavljam danes. Tudi v tem državnem zboru je bilo govora, da mora
               biti vsak zakon prilagojen in usklajen z zakonodajo držav članic Evropske unije.
               Države članice Evropske unije takih posebnih sodišč za prekrške ne poznajo. Ne
               nazadnje, če se pojavi frekventnost nekega prekrška, družbena nevarnost nekega
               prekrška, ima država še vedno škarje in platno, da lahko tak prekršek, ki ogroža
               družbo, ki predstavlja neko družbeno nevarnost, ki se izvršuje z naklepom - prekrški
               so storjeni večina iz malomarnosti oziroma predstavljajo tudi objektivno odgovornost
               storilca - spremeni v kazniva dejanja. Poglejte, to povem tako mimogrede, tako da bi
               tudi določene pomisleke s tem v zvezi hotel uskladiti s stališči vlade. Kako
               razreševati to predhodno obdobje, ko bi prišli do celovitega sistemskega zakona o
               prekrških, in sicer zakona o prekrških, ki predstavlja upravno kazenski postopek in
               upravno kazensko kaznovanje. Pripravljen je že interventen zakon o prekrških, ki se
               nadgrajuje na obstoječi zakon o prekrških in ki razrešuje vsa tista vprašanja, ki so
               trenutno akutna, poudarjam, dokler ne pridemo do sistemskega zakona. Gre za vprašanje
               imenovanja sodnikov za prekrške - tukaj citiram odločbo Ustavnega sodišča - gre za
               vprašanje organizacije sedanjega sodstva za prekrške, gre za vprašanje osebnih
               dohodkov in gre, nenazadnje, za zakonsko možnost in dopustnost, da se na ta
               novelirani zakon o prekrških, ki ga bomo sprejemali na majskem zasedanju po hitrem
               postopku, dopustil tudi vgrajevanje določb novega zakona o varnosti cestnega prometa.
               Prav to je bistveno. Dokler ne storimo ničesar, ničesar ne spremenimo na področju
               temeljne, osnovne zakonodaje o prekrških, potem tudi ne moremo govoriti o zakonu o
               varnosti cestnega prometa.</p>
               <p>To je razlog, zaradi katerega obstoječi zakon umikamo iz parlamentarne razprave. To
               je tudi zagotovilo vlade, da je že pripravljen interventni zakon o prekrških, s
               katerim bomo prišli pred vas na majskem zasedanju Državnega zbora in si ga bomo
               dovolili predlagati v hitri postopek, tako kot bo hkrati prišel pred vas zakon o
               varnosti cestnega prometa. Hvala lepa.</p>
            </sp>
            <sp xml:id="SDZ2-Redna-04-1997-04-23.sp27">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod minister. Želi še kdo razpravljati? <stage>(Nihče.)</stage></p>
               <p>Ker ne želi nihče več razpravljati, zaključujem razpravo in dajem na glasovanje
               predlog vlade za umik predloga zakona o prekrških iz zakonodajnega postopka.
               Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da je predlog vlade za umik sprejet.</p>
               <p>Prehajamo na <title>PREDLOG UMIKA IZ ZAKONODAJNEGA POSTOPKA PREDLOGA ZAKONA O
                  LASTNINSKEM PREOBLIKOVANJU IGRALNIC,</title> prva obravnava. Želi predstavnik vlade
               besedo? Prosim. Državni sekretar, Andrej Simonič.</p>
            </sp>
            <sp xml:id="SDZ2-Redna-04-1997-04-23.sp28">

               <speaker>ANDREJ SIMONIČ:</speaker>

               <p>Spoštovane poslanke in poslanci! Vlada je pripravila in Državnemu zboru poslala v
               obravnavo nov predlog o lastninskem preoblikovanju pravnih oseb, ki prirejajo igre na
               srečo in o lastniški strukturi teh pravnih oseb. Hkrati je vlada tudi predlagala
               sprejem tega novega zakona po hitrem postopku. Iz proceduralnih razlogov, ker dva
               zakona z enako vsebino ne moreta biti hkrati obravnavana, pa je seveda potrebno pred
               tem umakniti star predlog, ki ga je prav tako vlada predlagala. Zato danes predlagamo
               umik zakona, da bomo lahko na naslednjem, verjetno majskem zasedanju vsebinsko
               obravnavali nov predlog zakona o lastninskem preoblikovanju pravnih oseb, ki
               prirejajo igre na srečo. Gre torej za čisto proceduralni predlog in predlagamo, da bi
               se o vsebini novega zakona, pogovarjali, ko bo ta obravnavan. Toliko, hvala.</p>
            </sp>
            <sp xml:id="SDZ2-Redna-04-1997-04-23.sp29">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik Sekretariata za zakonodajo in pravne zadeve?
               <stage>(Ne.)</stage> Želijo besedo predstavniki poslanskih skupin? Gospod Hvalica ima besedo.</p>
            </sp>
            <sp xml:id="SDZ2-Redna-04-1997-04-23.sp30">

               <speaker>IVO HVALICA:</speaker>

               <p>Hvala lepa, gospod podpredsednik. Vesel sem, da danes prvič nastopam, ko prvič vodi
               sejo novi podpredsednik Državnega zbora in mu želim obilo uspeha pri nadaljnjem
               uspehu. <stage>(Podpredsednik iz ozadja: Hvala lepa.)</stage> Prepričan sem, da se bova razumela,
               ker se znava tudi sicer na hodniku normalno pogovarjati, to bo pa že garancija, da bo
               tako. Torej, ne boste verjeli, ampak tudi opozicija se včasih strinja z vlado, to je
               v tem primeru. Govorim sicer v imenu našega dela opozicije, pri čemer pa ne morem
               jasno mimo nekih stvari, ki jih žal predstavnik vlade ni povedal. Ta zakon umikamo iz
               procedure, ker nam je vlada poslala novega, tudi zaradi tega, ker nam voda teče v
               grlo oziroma vam voda teče v grlo. Junija bi morale biti izdane koncesije. Da pa se
               lahko izdajo koncesije, je pogoj lastninsko preoblikovanje, da so lahko znani
               lastniki je pač potreben nov zakon. Ta zakon ima že brado, je pa 500, sam sem ga
               spremljal štiri leta. Predlagam, da to sprejmemo. Žal je tudi to vlada naredila
               prepozno. Dvomim, ker ta zakon bo prišel šele na dnevni red majske seje, da bomo
               sploh lahko pravočasno sprejeli ta zakon. Ob tem bi pa rad opozoril na nekaj
               nerodnosti, ki se godijo vladi, kot da bi bila kakšen vaški izvršni svet. V dopisu,
               ki ga imate kot edini material k tej točki dnevnega reda, piše, da nam je vlada
               poslala v obravnavo - številka dopisa, ki ga ne bom bral - z dne 14. aprila. Dopis pa
               se glasi 15. aprila. Tu, kjer je prostor za navedbo točke dnevnega reda, bi moral pa
               Državni zbor narediti, je prazno. Prosim, da se take stvari v bodoče ne zgodijo, to,
               kar se tiče logistike. Predlagam, da glasujemo za ta umik in da pomagamo vladi, da
               končno sprejme ta prepotreben zakon. Hvala lepa.</p>
            </sp>
            <sp xml:id="SDZ2-Redna-04-1997-04-23.sp31">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Hvalica. Želi že kdo od poslanskih skupin besedo? Če ne želi,
               dajem besedo poslankam in poslancem. Želi kdo besedo? <stage>(Nihče.)</stage> Potem zaključujem
               razpravo in dajem na glasovanje predlog vlade za umik predloga zakona o lastninskem
               preoblikovanju igralnic iz zakonodajnega postopka. Ugotovimo sklepčnost! <stage>(71
               prisotnih.)</stage></p>
               <p>Kdo je za? <stage>(66 poslancev.)</stage> Je kdo proti? <stage>(4 poslanci!)</stage></p>
               <p>Ugotavljam, da je predlog vlade za umik navedenega predloga zakona iz zakonodajnega
               postopka sprejet.</p>
               <p>S tem zaključujem to točko dnevnega reda.</p>
               <p>Spoštovane kolegice in kolegi! Med nami je danes tudi prvič nov poslanec, gospod Per
               iz Slovenske ljudske stranke. V imenu vseh, ki smo tukaj v tej dvorani, mu želim
               uspešno delo in dobro sodelovanje. <stage>(Aplavz.)</stage></p>
               <p>Prehajam na <title>5. TOČKO DNEVNEGA REDA - OBRAVNAVA PREDLOGOV SKLEPOV O POVRAČILU
                  STROŠKOV VOLILNE KAMPANJE.</title> Predlagane sklepe je v obravnavo zboru predložil
               Odbor za notranjo politiko in pravosodje. Želi poročevalka odbora besedo? Prosim,
               gospa Lavtižar-Bebler.</p>
            </sp>
            <sp xml:id="SDZ2-Redna-04-1997-04-23.sp32">

               <speaker>DARJA LAVTIŽAR-BEBLER:</speaker>

               <p>Hvala za besedo. Spoštovani zbor! Glede na poročilo o izidu splošnih volitev
               poslancev Državnega zbora bi imeli pravico do povračila ob upoštevanju navedenega,
               naslednji organizatorji volilne kampanje: LDS, SLS, SDS, SKD, Združena lista
               socialnih demokratov, DeSUS, SNS in Demokratska stranka, predstavnika italijanske in
               madžarske narodne skupnosti. Odboru za notranjo politiko in pravosodje pa je bila
               posredovana ocena Računskega sodišča za poročilo stranke SKD, SNS pa je podala
               zahtevo za povračilo stroškov. Ocena Računskega sodišča je pomembna predvsem zato,
               ker je iz tega razvidno, ali je poročilo formalno popolno oziroma ali vsebuje vse
               tiste elemente, ki so po zakonu potrebni, in ali so upoštevane tudi vse zakonske
               omejitve. Gre torej za presojo formalne popolnosti teh poročil. V obravnavanem
               primeru obstajajo še trije primeri, Demokratska stranka in predstavnika italijanske
               in madžarske narodne skupnosti, za katere še ni posredovane ocene Računskega sodišča.
               Zato s tega vidika ni možno oceniti, ali je poročilo dejansko priloženo v skladu z
               19. členom zakona o volilni kampanji. Pri tem velja ponovno poudariti, da se skladno
               s 23. členom zakona o volilni kampanji organizatorju volilne kampanje volilni stroški
               na njegovo zahtevo povrnejo iz državnega proračuna najkasneje v treh mesecih po
               predložitvi poročila o financiranju volilne kampanje, predloženega v skladu z 19.
               členom navedenega zakona.</p>
               <p>Odbor se je v razpravi strinjal s stališči, da ni razloga, da ne bi odobrili
               povračila stroškov volilne kampanje tistim organizatorjem volilne kampanje, ki so v
               skladu z zakonom predložili potrebno dokumentacijo. Glede na to, da gradivo za
               oblikovanje osnutkov sklepov o povračilu stroškov volilne kampanje ni bilo
               kompletirano za vse organizatorje volilne kampanje in poslanci zato tudi niso
               razpolagali s pregledom poročil o izdatkih za volilno kampanjo za volitve v Državni
               zbor 1996, je bilo zavzeto stališče, naj se v času do seje Državnega zbora pridobi za
               poslance potrebna popolna dokumentacija, za vsakega od predlaganih osnutkov sklepov.
               Če bi do seje Državnega zbora posredovali odboru še osnutke sklepov o povračilu
               stroškov volilne kampanje organizatorjem volilne kampanje Demokratske stranke in
               predstavnikov italijanske in madžarske narodne skupnosti, se bo odbor do njih tudi
               opredelil.</p>
               <p>Na podlagi razprave na Odboru za notranjo politiko in pravosodje, in predloženega
               gradiva je odbor sprejel naslednji sklep: "Odbor za notranjo politiko in pravosodje
               predlaga Državnemu zboru, da sprejme predloge sklepov o povračilu stroškov volilne
               kampanje naslednjim organizatorjem volilne kampanje: Liberalni demokraciji Slovenije,
               Slovenski ljudski stranki, Socialdemokratski stranki, Slovenskim krščanskim
               demokratom, Združeni listi socialnih demokratov, Demokratični stranki upokojencev in
               Slovenski nacionalni stranki." Hvala.</p>
            </sp>
            <sp xml:id="SDZ2-Redna-04-1997-04-23.sp33">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne
               želi.)</stage> Želi predstavnik vlade besedo? <stage>(Ne želi.)</stage> Želijo besedo predstavniki
               poslanskih skupin? <stage>(Nihče.)</stage> Dajem besedo poslankam in poslancem. Kdo želi besedo?
               Gospod Battelli, prosim.</p>
            </sp>
            <sp xml:id="SDZ2-Redna-04-1997-04-23.sp34">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Spoštovane kolegice in kolegi! Hotel sem samo nekaj
               obrazložiti, da ne bo slučajno v javnosti izpadlo nekaj drugega od resnice.</p>
               <p>Dejstvo je, da kar mene zadeva, sem skupaj z organizatorjem moje volilne kampanje
               sledil črki zakona. Zakon je bil v veljavi, je bil potem v tem mandatu spremenjen,
               ampak takrat, ko je bil v veljavi, je nalagal organizatorju volilne kampanje, da
               poročilo pošlje Državnemu zboru. Točno to je bilo z naše strani storjeno in to Odboru
               za finance. Nikjer v zakonu ne piše, da je treba poročilo najprej poslati v presojo
               Računskemu sodišču. To pomeni, da bi verjetno procedura morala biti obratna, se
               pravi, Državni zbor bi zbral vsa poročila, poslal Računskemu sodišču in potem
               dokončno presojal o upravičenosti ali ne povračila stroškov. Kar zadeva vsaj naš
               primer in volilno kampanjo, ki smo jo vodili za posebni sedež za italijansko narodno
               skupnost, je bila zadeva po zakonu popolnoma čista. Hvala lepa.</p>
            </sp>
            <sp xml:id="SDZ2-Redna-04-1997-04-23.sp35">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? <stage>(Nihče.)</stage> Ker ne želi nihče več razpravljati,
               zaključujem razpravo in prehajamo na glasovanje o posameznih predlogih sklepov.</p>
               <p>Prvič dajem predlog sklepa: Liberalni demokraciji Slovenije, Trg republike 3/11,
               Ljubljana, se kot organizatorju volilne kampanje za volitve poslancev Državnega
               zbora, ki so bile 10. novembra 1996, iz državnega proračuna povrnejo volilni stroški
               v višini 8 milijonov 663 tisoč 490 tolarjev. Ugotovimo sklepčnost! <stage>(68
               prisotnih.)</stage></p>
               <p>Kdo je za sklep? <stage>(68 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa. Slovenski ljudski stranki, Zadnikovi 3,
               Ljubljana, se kot organizatorju volilne kampanje za volitve poslanca Državnega zbora,
               ki so bile 10. novembra 1996, iz državnega proračuna povrnejo volilni stroški v
               višini 6.215.580 SIT. Ugotovimo sklepčnost! <stage>(68 prisotnih.)</stage></p>
               <p>Kdo je za prdlog sklepa? <stage>(61 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa Socialdemokratske stranke Slovenije, Komenskega
               11, Ljubljana, se kot organizatorju volilne kampanje za volitve poslanca Državnega
               zbora, ki so bile 10. novembra 1996 iz državnega proračuna povrnejo volilni stroški v
               višini 5.174.100 SIT. Ugotovimo sklepčnost! <stage>(71 prisotnih.)</stage></p>
               <p>Kdo je za predlog sklepa? <stage>(68 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p>Na glasovanje dajem predlog sklepa. Slovenskim krščanskim demokratom, Beethovnova 4,
               Ljubljana, se kot organizatorju volilne kampanje za volitve poslancev Državnega
               zbora, ki so bili 10. novembra 1996, iz državnega proračuna povrnejo volilni stroški
               v višini 3.085.560 SIT. Ugotovimo sklepčnost! <stage>(71 prisotnih.)</stage></p>
               <p>Kdo je za ta predlog? <stage>(68 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa. Združeni listi socialnih demokratov, Levstikova
               15, Ljubljana, se kot organizatorju volilne kampanje za volitve poslancev Državnega
               zbora, ki so bile 10. novembra 1996, iz državnega proračuna povrnejo volilni stroški
               v višini 2.897.910 SIT. Ugotovimo sklepčnost! <stage>(70 prisotnih.)</stage></p>
               <p>Kdo je za predlagani sklep? <stage>(65 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa. Demokratični stranki upokojencev Slovenije,
               Kersnikova 6, Ljubljana, se kot organizatorju volilne kampanje za volitve poslancev
               Državnega zbora, ki so bile 10. novembra 1996, iz državnega proračuna povrnejo
               volilni stroški v višini 1.384.560 SIT. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(67 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet.</p>
               <p>Na glasovanje dajem predlog sklepa Slovenski nacionalni stranki, Tivolska 13,
               Ljubljana, se kot organizatorji volilne kampanje za volitve poslancev Državnega
               zbora, ki so bili 10. novembra 1996, iz državnega proračuna, povrnejo volilni stroški
               v višini 1.032.660 SIT. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(69 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA</title> v skladu z dogovorom, ki smo ga
               sprejeli, da gospodarske točke obravnavamo pozneje.</p>
               <p>Gre za <title>OBRAVNAVO PREDLOGA ZAKONA O JAMSTVENEM SKLADU REPUBLIKE SLOVENIJE</title> -
               hitri postopek. Predlog zakona je v obravnavo zboru predložila Vlada Republike
               Slovenije - prva obravnava. Želi predstavnik vlade besedo?</p>
               <p>Minister mag. Rop ima besedo.</p>
            </sp>
            <sp xml:id="SDZ2-Redna-04-1997-04-23.sp36">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Cilj predloženega zakona o jamstvenem
               skladu Republike Slovenije je urediti varstvo pravic delavcev, ki jim je prenehalo
               delovno razmerje na podlagi insolventnosti delodajalca, tako da se jim zagotovi
               določena socialna varnost skozi plačilo nekaterih dajatev, ki bi jih sicer moral
               zagotoviti delodajalec. Za izplačilo teh dajatev se s tem zakonom v skladu z
               mednarodnimi standardi, v skladu z direktivo Evropske unije ustanavlja poseben sklad.
               V skladu s tem zakonom bo delavec, ki bo na takšen način, kot predvideva ta zakon,
               izgubil svoje delovno mesto, opravičen dobiti iz sklada maksimalno štiri in pol
               minimalne plače, tri na račun neizplačanih plač, eno plačo na račun odpravnine ter
               polovico kot nadomestilo za čas neizrabljenega dopusta. Pogoj, pod katerim bo delavec
               lahko zahteval omenjene pravice, je, da je pred prenehanjem delovnega razmerja pri
               insolventnem delodajalcu zaposlen neprekinjeno najmanj 6 mesecev. Za insolventnega
               delodajalca se šteje delodajalec, nad katerim je bil uveden stečajni postopek ali
               delodajalec, pri katerem se je pričela prisilna poravnava s finančno reorganizacijo.
               Tak pojem insolventnosti je v skladu z našo zakonodajo in v skladu z direktivo
               Evropske unije, ki obravnava problematiko pravic delavcev v primeru insolventnosti.
               Poleg pravic in postopka za njihovo uveljavljanje ureja zakon tudi pravni položaj,
               naloge sklada ter način njegovega financiranja. Sredstva za kritje obveznosti sklada
               zagotavljajo delodajalci v okviru prispevka za zaposlovanje ter Republika Slovenija
               iz proračuna, kadar zbrani prispevki za kritje obveznosti ne zadostujejo. Glede na
               to, da bo v okviru prehodnih določb omogočeno izplačilo zapadlih terjatev tudi
               delavcem, ki jim je prenehalo delovno razmerje, zaradi insolventnosti delodajalca v
               obdobju od 1.2.1994, to je od uveljavitve zakona o prisilni poravnavi, stečaju in
               likvidaciji dalje, pa do dneva začetka poslovanja sklada, bo predloženi zakon v
               začetnem obdobju obremenil predvsem proračun republike Slovenije. Skupna obveznost
               proračuna republike Slovenije iz tega zakona po najnovejši oceni, ki smo jo naredili,
               znaša okoli 5 milijard slovenskih tolarjev. Poudariti moramo, da so s predlaganim
               zakonom zagotovljene minimalne pravice, da bo z njegovim sprejemom odpravljena pravna
               praznina, ki obstaja na tem področju in na katero je opozarjalo ustavno sodišče. Z
               uveljavitvijo tega zakona pa se približujemo tudi Evropski uniji v okviru smernice
               št. 80, o prilagajanju predpisov članic unije o varstvu pravic delavcev v primeru
               insolventnosti delodajalcev. Ta smernica zahteva oblikovanje posebnega sklada oziroma
               vsaj zagotavljanje posebnih neodvisnih sredstev, iz katerih se financirajo pravice
               delavcev v primeru stečaja delodajalca. Zakon je v obliki, kot je predlagan, skladen
               z omenjeno smernico in primerljiv s tovrstno zakonodajo zahodnoevropskih držav. Zato
               predlagamo, da se zakon sprejme in to po hitrem postopku. Hvala.</p>
            </sp>
            <sp xml:id="SDZ2-Redna-04-1997-04-23.sp37">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod minister. Predlog zakona je obravnaval tudi Odbor za zdravstvo,
               delo, družino in socialno politiko kot matično delovno telo. Prosim poročevalca, da
               predstavi mnenje odbora. Predsednica odbora, dr. Zbačnikova.</p>
            </sp>
            <sp xml:id="SDZ2-Redna-04-1997-04-23.sp38">

               <speaker>MAJDA ANA KREGELJ-ZBAČNIK:</speaker>

               <p>Pozdravljeni in čestitke novemu podpredsedniku! Pozdravljene kolegice in kolegi!
               Odbor Državnega zbora Republike Slovenije za zdravstvo, delo, družino in socialno
               politiko je na svoji seji obravnaval predlog zakona o jamstvenem skladu Republike
               Slovenije, ki ga je po hitrem postopku obravnavala in v sprejem Državnemu zboru
               Republike Slovenije predložila Vlada Republike Slovenije. Članom odbora je bilo
               posredovano poročilo Odbora za zdravstvo, delo, družino in socialno politiko z dne
               16.9. 1996, poročilo Komisije Državnega sveta republike Slovenije za gospodarstvo z
               dne 25.9.1996 in mnenje Sekretariata za zakonodajo in pravne zadeve z dne 13.9.1996.
               Pred obravnavo točke na seji odbora pa so člani odbora dobili še gradivo, ki ga je
               pripravila strokovna služba odbora s pregledom amandmajev, in amandmaje, ki sta jih
               vložila poslanca gospod Miran Potrč in gospod Bojan Kontič. Člani odbora so se
               seznanili z mnenjem Sekretariata za zakonodajo in pravne zadeve, ki je k predlogu
               zakona imel konkretne pripombe na 5., 6. 9. in 11. člen. Uvodno obrazložitev k
               predlogu zakona je podal gospod minister za delo, družino in socialne zadeve,
               magister Anton Rop. V razpravi so se člani odbora strinjali, da je zakon potreben,
               čeprav je poteklo že več kot dve leti od takrat, ko je ustavno sodišče izdalo svojo
               odločbo. Ker gre za pomembno in zahtevno problematiko, ki jo ureja predlog zakona, je
               pomembno in nujno, da se zakon sprejme po hitrem postopku. Pravice delavcev, ki
               ostanejo zaradi stečajnih postopkov ali finančne revalorizacije podjetij brezposelni,
               je nujno potrebno urediti. Svoje mnenje in stališča k predlogu zakona sta podala tudi
               predstavnik Državnega sveta Republike Slovenije in predsednik Zveze svobodnih
               sindikatov Slovenije. Odbor je podprl amandmaje k 1., 5., 6. in 11. členu, ki jih je
               predlagala Vlada Republike Slovenije. Odbor pa ni podprl amandmajev k 9., 17., 18.,
               19., 20., 21. in 26. členu, ki sta jih predlagala poslanca, gospod Miran Potrč in
               gospod Bojan Kontič.</p>
               <p>Odbor je na pripombo Sekretariata za zakonodajo in pravne zadeve oblikoval in sprejel
               naslednji amandma k 24. členu. V sporih zoper odločbe ministrstva, pristojne za delo,
               odloča pristojno delovno in socialno sodišče z obrazložitvijo, da zakon določa
               socialne pravice, ki morajo biti tudi sodno varovane. Zato je predlagalo dopolnilo,
               da v sporih, do katerih lahko prihaja pri izvajanju tega zakona, odloča delovno in
               socialno sodišče, ki je pristojno za odločanje o socialnih sporih. Nato je sprejel
               sklep, da predlaga Državnemu zboru, da ta zakon po hitrem postopku skupaj s
               predloženimi amandmaji obravnava in sprejme. Hvala lepa.</p>
            </sp>
            <sp xml:id="SDZ2-Redna-04-1997-04-23.sp39">

               <speaker>PODPREDSEDNIK ANDREJ GERENČER:</speaker>

               <p>Hvala, gospa predsednica. Želi besedo predstavnik Sekretariata za zakonodajo? <stage>(Ne
               želi.)</stage> Dajem besedo predstavnikom poslanskih skupin. Gospod Kontič, Združena lista
               socialdemokratov. Prosim.</p>
            </sp>
            <sp xml:id="SDZ2-Redna-04-1997-04-23.sp40">

               <speaker>BOJAN KONTIČ:</speaker>

               <p>Spoštovani gospod podpredsednik, gospa generalna sekretarka, poslanke in poslanci,
               predstavniki vlade! Žal mi je, da v tem trenutku še nimamo pred sabo pregleda
               amandmajev, jaz upam, da jih bomo prejeli. V Združeni listi socialnih demokratov
               ocenjujemo, da je sprejem zakona o jamstvenem skladu Republike Slovenije nujno
               potreben. Ne moremo pa mimo dejstva, da je zakon nepopoln, kajti ne rešuje problema
               vseh delavcev, ki ostanejo brez plačila za svoje opravljeno delo. Ravno zaradi tega
               sva s kolegom Miranom Potrčem vložila osem amandmajev, ki pa v Odboru za zdravstvo,
               delo, družino in socialne zadeve niso dobili podpore, razen osmega, ki smo ga
               modeficirali in je postal amandma odbora. V priloženem gradivu vlade vidimo, da
               nasprotuje sprejemu predlaganih amandmajev, vključno s prvim, ki ga sicer delno
               povzema. Ta amandma opredeljuje sestavo upravnega odbora in izvolitev predsednika, to
               je 9. člen. Mi predlagamo, da predsednika izvolijo člani upravnega odbora za dobo
               enega leta in to po vrstnem redu socialnih partnerjev, ki pa se določi v statutu
               sklada. Vlada pa predlaga, da predsednika upravnega odbora izvolijo člani upravnega
               odbora izmed predstavnikov Vlade Republike Slovenije za mandatno obdobje dveh
               let.</p>
               <p>Odprt ostaja tudi najpomembnejši vsebinski del zakona, ki govori o pravicah po tem
               zakonu. Ravno v tem segmentu zakona smo vložili najpomembnejši amandma številka 3 k
               18. členu in posledično še amandmaje številka 4, 5, 6 in 8 k 19., 20., 21. in 24.
               členu. Z amandmajem številka 3 k 18. členu želimo zaščititi tudi delavce, ki najmanj
               tri ali več mesecev zapored niso prejeli plače pri svojem delodajalcu. Že na sami
               seji Odbora za zdravstvo, delo, družino in socialne zadeve je minister mag. Rop
               izjavil, da pozna to problematiko, ki smo jo zajeli v amandmajih, vendar jo bo
               ministrstvo reševalo s spremembo druge zakonodaje s tega področja.</p>
               <p>Ravno dejstvo, da se na ministrstvu in verjetno tudi v vladi zavedajo nerešenih
               nakopičenih težav zaposlenih v podjetjih, kjer ni normalnega plačila za opravljeno
               delo zaposlenih tudi po več mesecev, in da do tega trenutka niso pripravili ustreznih
               zakonskih rešitev, v Združeni listi socialnih demokratov vztrajamo pri naših
               amandmajih, razen že seveda prej omenjenega k 24. členu. Upamo, da nas boste, gospe
               poslanke in gospodje poslanci, pri prizadevanjih za zaščito delavcev podprli.
               Strinjam se sicer z ministrom, ki je opozoril, da bi se s sprejetjem naših amandmajev
               znašli v nevarnosti - to je izjavil na odboru - vendar ne v nevarnosti, da bi s
               sprejetjem naših amandmajev podjetja izplačila plač prevalila v breme tako imenovane
               socialne države, ampak je resna nevarnost v tem, da bi v naši gospodarsko uspešni
               državi - to trditev mnogokrat slišimo tudi v parlamentarnih klopeh - prejeli vsi
               delavci slej ko prej za svoje delo tudi normalno plačilo. Tu je potrebno poudariti,
               da če država ne more z vsem svojim represivnim aparatom izterjati plač od podjetij,
               ki bi jih zadolžila, potem je trditev ali pričakovanje, naj to uredijo mnogo bolj
               nemočni delavci, zgolj skrajno sprenevedanje.</p>
               <p>Zakone je seveda možno spreminjati in tudi s slednjim je tako. Ko bo v Državnem zboru
               sprejeta zakonodaja, na primer zakon o delovnih razmerjih, ki naj bi te sporne zadeve
               uredil, lahko spremenimo tudi danes sprejeti zakon. S sprejetjem naših amandmajev bi
               vlado "prisilili", da pohiti s pripravo potrebne zakonodaje. Hvala.</p>
            </sp>
            <sp xml:id="SDZ2-Redna-04-1997-04-23.sp41">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Kontič. Še katera poslanska skupina? Gospod Henigman, Slovenski
               krščanski demokrati.</p>
            </sp>
            <sp xml:id="SDZ2-Redna-04-1997-04-23.sp42">

               <speaker>BENJAMIN HENIGMAN:</speaker>

               <p>Hvala, gospod podpredsednik. Poslanska skupina Slovenskih krščanskih demokratov
               podpira zakon o jamstvenem skladu, kar je v skladu s predlogom vlade, 8. členom
               zakona o stečajnih postopkih in veliko nepravičnostjo delavcev, ki so ne po lastni
               krivdi izgubili delo v podjetjih, ki so šla v stečaj.</p>
               <p>Radi bi pa povedali, da imamo na predlog vlade nekaj pomislekov, in sicer menimo, da
               bi morala vlada proučiti tudi vprašanje podjetij, ki so šla v stečaj pred 2.1.1994,
               ker kolikor nam je vsem znano, je veljal določen moritorij na stečaje pred tem rokom,
               stečajni postopki pa se v veliko podjetjih niso končali. Ti delavci pa praktično na
               osnovi tega predloga zakona nimajo enakih pravic kot tisti, ki so šli v stečaj v
               skladu z zakonodajo sprejeto v letu 1993 in je začela veljati z 2. januarjem
               1994.</p>
               <p>Potem se postavlja vprašanje, kaj storiti s podjetji, kjer stečajni postopki še
               naprej tečejo in niso zaključeni. Predlagamo razmislek, da bi ta zakon in jamstveni
               sklad oziroma pravice veljale tudi za te bivše zaposlene v podjetjih, kjer stečajni
               postopki še niso zaključeni. Potem je nekaj pomislekov glede organov sklada.
               Predlagamo, da upravni odbor jamstvenega sklada imenuje Državni zbor, tako kot je v
               nekaj primerih pri skladih tudi že Državni zbor postopal, in da direktorja sklada
               imenuje vlada na predlog upravnega odbora sklada. Pridružili bi se Socialdemokratski
               stranki in tudi Združeni listi glede vprašanj širitve pravic. Menimo, da je 21. člen,
               ki predvideva poplačila vseh terjatev bivših zaposlenih po predlogu Socialdemokratske
               stranke smiselno upoštevati oziroma preveriti finančno sposobnost, hkrati pa bi
               predlagali, da se razširi ta 21. člen tudi na izplačilo delavcem za primer predčasne
               upokojitve na osnovi stečaja. Taka rešitev je tudi v nekaterih državah, na katere se
               sklicuje predlagatelj, se pravi vlada. Mislim, da konkretno to velja za Francijo.
               Hvala lepa.</p>
            </sp>
            <sp xml:id="SDZ2-Redna-04-1997-04-23.sp43">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Še katera poslanska skupina želi razpravljati? <stage>(Ne.)</stage> Dajem besedo
               poslankam in poslancem. Kdo želi besedo? <stage>(Nihče.)</stage></p>
               <p>Potem zaključujem splošno razpravo in gremo na drugo obravnavo. Zboru predlagam, da
               skladno z alineo 189. člena poslovnika razpravlja in glasuje skupaj o vseh tistih
               členih, h katerim niso bili vloženi amandmaji. Ugotovimo sklepčnost! <stage>(59
               prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je ta sklep sprejet.</p>
               <p>Ker nimate še gradiva, predlagam, da gremo na naslednjo točko, da ne bi prekinjali
               zasedanja. Se strinjate? Ali damo 15 minut odmora? <stage>(Ne.)</stage> Gremo naprej. Pravilno.</p>
               <p>Prehajamo na <title>13. TOČKO DNEVNEGA REDA</title> , ker 12. točke odbor še ni obravnaval,
               to je <title>PREDLOG ZAKONA O SPREMEMBAH IN DOPOLNITVAH ZAKONA O PRISILNI PORAVNAVI,
                  STEČAJU IN LIKVIDACIJI, HITRI POSTOPEK.</title>
               </p>
               <p>Predlog zakona so v obravnavo zboru predložili poslanci Benjamin Henigman, Izidor
               Rejc in Miroslav Mozetič. Želi predstavnik predlagateljev besedo? Prosim, gospod
               Henigman.</p>
            </sp>
            <sp xml:id="SDZ2-Redna-04-1997-04-23.sp44">

               <speaker>BENJAMIN HENIGMAN:</speaker>

               <p>Hvala, gospod podpredsednik. Spoštovani! Poslanci Slovenskih krščanskih demokratov
               smo v letu 1996, 27. julija, če se ne motim, vložili zakon o spremembah in
               dopolnitvah zakona o prisilni poravnavi, stečaju in likvidaciji. Do tega zakona je
               prišlo na osnovi procedure, ki je trajala v Državnem zboru v letu 1996, ob kateri smo
               sprejemali spremembe in dopolnitve zakona o stečajih, ki ga je predlagala Demokratska
               stranka. Državni zbor je sprejel zakon o spremembah in dopolnitvah zakona o stečajih,
               potem pa je ta zakon doživel veto v Državnem svetu. Na drugi obravnavi tega zakona,
               podobno kot danes, ko smo razpravljali o javnih naročilih in glasovali, zakon ni
               dobil potrebne večine 46 glasov, zato smo takoj za tem vložili osnovno dikcijo
               oziroma osnovno verzijo tega zakona ponovno v proceduro. Zakon je prišel na vrsto
               šele sedaj v tem mandatu, vendar nas veseli, da je prišel tako hitro, hkrati pa moram
               reči, da ta predlog zakona, ki je bil vložen, nekoliko odstopa od tistega, kar smo
               sprejeli v proceduri v Državnem zboru, pa žal potem, kot sem že rekel, ni bilo
               potrjeno.</p>
               <p>Zakaj smo ta zakon predlagali? V prejšnjem mandatu, v letih 1994 in 1995 ter 1996,
               smo ob obravnavi pomembnih gospodarskih tem, predvsem o problemih v zvezi s TAMOM, s
               stečajem posameznih podjetij v TAMU, pa tudi ob Vidmu - Krškem, ugotavljali, tako
               tukaj na plenarnem zasedanju kot tudi v Odboru za gospodarstvo, pa verjetno še kje,
               da sedanja stečajna zakonodaja ne ustreza trenutni situaciji, tranziciji, če lahko
               tako rečem, spremembi družbene lastnine in potrebam na tem področju. Bilo je naloženo
               več sklepov Državnega zbora kot tudi gospodarskega odbora, da ministrstva in vlada
               vendarle pristopi k rešitvam na stečajnem postopku, vendar se to v vsem mandatu,
               posebej pa v drugi polovici, ni zgodilo. Ministrica Meta Zupančič je obljubljala
               zakon, nas prepričevala, da službe ministrstev in sodišč pa tudi drugi aktivno delajo
               na tem področju, vendar do predloga zakona ni prišlo. Zato je prišlo do poslanske
               pobude in do sprejetja takšnega zakona.</p>
               <p>Zakon predlagamo predvsem zato, da bi pospešili stečajne postopke in da bi v teh
               stečajnih postopkih dali večjo odgovornost stečajnim upraviteljem, stečajnemu senatu
               in da bi preprečili tako imenovane "programirane stečaje", čeprav v narekovajih
               rečeno, ker pač stečaji so ekonomska kategorija podjetij, ki so zašla v insolventno
               situacijo. Vendar pa smo želeli s spremembo 78. člena natančneje definirati, kdo je
               tisti, ki lahko opravlja delo stečajnega upravitelja, v 80. členu pa smo z dodatno
               deseto alineo predlagali, da se določi, da mora stečajni upravitelj obvezno podati
               poročilo o podjetju dve leti pred insolventnostjo podjetja oziroma kasneje, dve leti
               pred uvedbo stečajnega postopka.</p>
               <p>Še sedaj vztrajamo, da je ta zakon smiseln, vendar pa z amandmajsko obliko predlagamo
               boljše rešitve. Te boljše rešitve pa, moram po pravici povedati, so nastajale tudi v
               Ministrstvu za pravosodje, ki je pristopilo k tej problematiki in ki ima pripravljeno
               tudi celovitejšo rešitev tega zakona. Sami smo ocenili, da ni smiselno, da se ta
               zakon umakne iz procedure, kjer rešuje isto temo vendar na nekoliko ožji način, namen
               zakona in cilji zakona pa so enaki. Odbor za gospodarstvo je podal pozitivno mnenje,
               prav tako tudi, to bomo verjetno slišali tudi kasneje, Odbor za notranjo politiko in
               pravosodje.</p>
               <p>Smiselno je, da se proučijo amandmaji, ki smo jih predlagali, pripravljeni pa smo
               konstruktivno sodelovati tudi z vlado in z njenimi predstavniki, če bo na ta predlog
               zakona imela širše rešitve. Predsedujočemu predlagam, da se po splošni razpravi
               skliče matično delovno telo, da se opredeli do vloženih amandmajev, ki dopolnjujejo
               zakon tako, kot je predlagal sekretariat za zakonodajo oziroma, da zakon dobi tudi
               izvedbeno funkcijo, se pravi, da ga je možno izvajati po sprejemu v Državnem zboru.
               Hvala lepa.</p>
            </sp>
            <sp xml:id="SDZ2-Redna-04-1997-04-23.sp45">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod Henigman. Te zakone je obravnaval tudi Odbor za notranjo politiko
               in pravosodje kot matično delovno telo. Želi predsednica besedo. Prosim.</p>
            </sp>
            <sp xml:id="SDZ2-Redna-04-1997-04-23.sp46">

               <speaker>DARJA LAVTIŽAR-BEBLER:</speaker>

               <p>Hvala lepa. Spoštovani zbor! Poročilo Odbora za notranjo politiko in pravosodje ste
               prejeli z gradivom. Sama želim poudariti samo najbolj bistvene elemente iz tega
               poročila.</p>
               <p>Odbor za notranjo politiko in pravosodje je posebej imel pred očmi dejstvo, da je
               Državni zbor v preteklem sklicu sprejel več sklepov, s katerimi je pozval vlado, da
               glede na potrebo po večji učinkovitosti stečajnih postopkov, Državnemu zboru predloži
               celovit predlog sprememb in dopolnitev omenjenega zakona. Prav tako je predstavnik
               Odbora za gospodarstvo, ki je zainteresirano delovno telo, opozoril, da je njihov
               odbor že v prejšnjem mandatu večkrat pozval vlado, da predlaga novelo zakona s ciljem
               povečati učinkovitost in hitrost izvajanja stečajnih postopkov. V skladu s tem so
               člani odbora načelno podprli predlagane rešitve, sočasno pa soglašajo tudi s
               predlaganimi rešitvami vlade. V razpravi so se člani odbora najprej opredelili do
               predloga za hitri postopek. Kljub določenim pomislekom so menili, da obstoječe stanje
               na področju stečajnih postopkov in postopkov prisilne poravnave terja, da se novela
               zakona sprejme čimprej in so zato soglasno podprli predlog za hitri postopek. Po
               opravljeni splošni razpravi v prvi obravnavi je odbor predlagal Državnemu zboru
               oziroma mu predlaga, da po opravljeni splošni razpravi v okviru hitrega postopka na
               podlagi 185. člena poslovnika Državnega zbora sprejme naslednji sklep - predlog
               zakona o spremembah in dopolnitvah zakona o prisilni poravnavi, stečaju in
               likvidaciji je primerna podlaga za nadaljnjo obravnavo v okviru hitrega postopka.
               Glede na to, da lahko v drugi obravnavi predlagajo amandmaje vsi upravičeni
               predlagatelji ter da so predlagatelji sami napovedali vložitev več amandmajev k
               predlogu zakona, bo odbor nadaljnjo obravnavo predloga zakona v okviru hitrega
               postopka opravil kasneje. Hvala.</p>
            </sp>
            <sp xml:id="SDZ2-Redna-04-1997-04-23.sp47">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik Sekretariata za zakonodajo? <stage>(Ne.)</stage> Želi besedo
               predstavnik vlade? Prosim, minister Marušič.</p>
            </sp>
            <sp xml:id="SDZ2-Redna-04-1997-04-23.sp48">

               <speaker>TOMAŽ MARUŠIČ:</speaker>

               <p>Hvala lepa, gospod predsednik. Spoštovane poslanke, spoštovani poslanci! Najprej bi
               moral izreči priznanje poslanski skupini Slovenskih krščanskih demokratov, ki je
               pravočasno ugotovila, kaj je narobe v tem postopku prisilne poravnave in stečaja.
               Kljub temu vlada nasprotuje, da bi danes po hitrem postopku ta zakon izglasovali, ker
               gre v tem primeru za sistemski zakon, ki ga je treba celovito razreševati. Zakon o
               prisilni poravnavi in stečaju ter likvidaciji v bistvu vsebuje določbe o treh
               različnih postopkih, na podlagi katerih družba, pravna oseba ugasne. V novelo zakona,
               ki ga je pripravila vlada, smo vgradili določbe, na podlagi katerih upniki pomagajo
               prezadolženemu dolžniku, da vendar svoje podjetje, svojo družbo reši, s tem, da mu
               onemogočijo ravno v postopku prisilne poravnave obratovanje, poslovanje, celo
               možnost, da upnik odkupi kapitalni delež. To je prva skupina določb vladine novele. V
               drugo skupino pa sodi sam stečaj. Bistvo teh določb je v tem, da stečajnemu upniku po
               uvedbi stečaja na prezadolženem podjetju ne tečejo več zamudne, zakonite obresti, kot
               jim pravimo, ampak navadne obresti. To dejstvo sili upnika, da čimprej dokonča in da
               je zainteresiran za dokončanje stečajnega postopka. Hkrati vladna novela vgrajuje
               položaj upniškega odbora v tem smislu, da da upniškemu odboru širše pristojnosti, na
               podlagi katerih silijo sami upniki k dokončanju stečaja.</p>
               <p>Tretji sklop pa sega na področje stečajnih upraviteljev - obravnava predlog poslanske
               skupine Krščanskih demokratov -vendar takšna prvotna oblika, kot je bila predlagana s
               strani Krščanske demokracije, postavlja stečajne upravitelje le v obliko lastne
               organizacije, lastne zbornice, v okviru katere so tudi odgovorni za svoje delo. Vse
               ostale določbe, ki ste jih danes dobili na mizo, pa so v bistvu prepisi vladne
               novele. To, kar imate danes pred seboj, je v bistvu prepis, povzetek novele,
               dopolnitve tega zakona, ki ga predlaga vlada. V zvezi z vladino novelo moram povedati
               še to, da so dolžni stečajni upravitelji polagati izpite, da je v okviru Ministrstva
               za pravosodje posebej vpisnik za stečajne upravitelje, da stečajni upravitelj
               odgovarja za svoje delo, da stečajnega upravitelja lahko tudi razrešiš. Nenazadnje so
               tudi posamezne določbe glede samega prodajnega postopka. Če upniki soglašajo, da se
               proda izpod izklicne cene in če s tem soglaša predsednik stečajnega senata, potem se
               tudi to lahko stori.</p>
               <p>Skratka, vlada predlaga vsega skupaj 33 členov k svoji noveli tega zakona. Poudarjam,
               da gre za sistemski zakon, ki ga nikakor ne moremo parcialno reševati, tako kot je
               menil danes predlagatelj te novele. Zaradi tega vlada predlaga Državnemu zboru, naj o
               tej noveli zakona, tako kot je prezentirana, ne glasuje, pač pa bi prosil Državni
               zbor, naj čimprej in po hitrem postopku, ker dejansko gre za zelo pomemben zakon,
               sprejme novelo tako, kakršno je vlada že predložila v parlament, se pravi, da ta
               novela v parlamentu obstoja. Hvala lepa. Prosim, da upoštevate sugestijo vlade.
               Hvala.</p>
            </sp>
            <sp xml:id="SDZ2-Redna-04-1997-04-23.sp49">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Želijo besedo predstavniki poslanskih skupin? Prosim, gospod
               Špiletič.</p>
            </sp>
            <sp xml:id="SDZ2-Redna-04-1997-04-23.sp50">

               <speaker>BOGOMIR ŠPILETIČ:</speaker>

               <p>Spoštovani! V naši poslanski skupini menimo, da je potrebno v zakonu o stečaju,
               likvidaciji in prisilni poravnavi dodati oziroma spremeniti še nekaj določil, in
               sicer konkretne amandmaje ste ali pa jih boste še v kratkem prejeli. Nanašajo se pa
               predvsem na to, da delavci običajno v primeru uvedbe stečajnega postopka potegnejo
               "ta kratko", bodisi da se jim ne izplačajo vsi neizplačani osebni dohodki, ki jim
               pripadajo, temveč znižani. To je ena zadeva.</p>
               <p>Druga stvar, ki jo zaznavamo, je ta, da se agonija posameznih podjetij vleče leta in
               leta. Delavci dobivajo plače, če jih sploh dobivajo, z dvo, tro, štiri, pet in celo
               šest mesečno zamudo, tako da nimajo izpolnjenih pogojev, niti da bi bili prijavljeni
               na Zavodu za zaposlovanje, podjetje jim ne plača za tisto, kar so zaslužili s svojim
               rednim delom, upoštevaje določila zakona o jamstvenem skladu, o katerem smo govorili
               ravno prej, jih prav tako izplačujejo iz upravičenosti do tega. Zato smo predlagali
               spremembo zakona o stečaju v tem smislu, da se v primeru, ko plače redno niso
               izplačane tri mesece zapored, da je to že razlog, da se po uradni dolžnosti zoper to
               podjetje uvede stečajni postopek. Naslednje, kar se nam zdi izredno pomembno, je tudi
               to, da se v Sloveniji čedalje pogosteje selijo kadri, ki eno podjetje pripeljejo v
               stečaj, da gredo in hitro dobijo zaposlitev v drugem podjetju, ki ga prav tako
               pripeljejo do stečaja in gredo iz tega podjetja zopet v tretje podjetje, kjer
               naredijo isto stvar. Da bi to zadevo omilili, predlagamo, da tisti, ki je povzročil
               oziroma je odgovoren za stečaj, vsaj naslednjih pet let ne more v nobeni pravni
               osebni opravljati podobnih odgovornih nalog, da se ne bi ta zgodovina ponavljala na
               način, kot je to sedaj.</p>
               <p>Poleg tega pa je še nekaj specifično za naše razmere; to pa je ustanavljanje novih
               podjetij z minimalnim kapitalom kar na zalogo, in sicer z namenom, da najprej
               zaposliš delavce v prvem podjetju, izplačaš prve plače, prispevke pa niti približno
               ne odvedeš v državni proračun oziroma ustreznim zavodom, temveč med tem delavce že
               prezaposliš v novo podjetje, prispevki pa ostanejo na starem podjetju. Tako ostanejo
               zgolj še luknje, medtem ko delavci in pa celotna poslovna aktivnost teče preko novega
               podjetja, zato smo predvideli, da tudi 5 let po tem, ko nekdo povzroči stečaj
               podjetja, ne more ustanoviti novega podjetja.</p>
               <p>Še en problem je prav tako značilen za naše področje in je posledica tega prehodnega
               obdobja, to pa je, da nismo ustrezno uredili načina, kako podjetja, ki so nelikvidna,
               zbrisati iz sodnega registra, po drugi strani smo pa sprostili zelo liberalno
               ustanavljanje novih podjetij, skoraj da brez kakršnihkoli ovir. Tako se je zgodilo
               to, da imamo danes kar nekaj 1.000 podjetij v Sloveniji, brez kogarkoli zaposlenega,
               vsa ta podjetja imajo blokirane račune in direktorji teh podjetij še vedno
               izkoriščajo ta položaj, ker je podjetje še vedno vpisano v sodni register, za
               goljufive namene. Še vedno namreč v imenu tega že dolgo blokiranega podjetja izdajajo
               predvsem instrumente za zavarovanje plačil, predvsem akceptne naloge in menice,
               seveda v imenu tega blokiranega podjetja, ki je pa dejansko že zdavnaj mrtvo in od
               katerega ne more upnik nikoli nič več izterjati, kar vnaša ogromen nered in zmedo na
               poslovno in finančno področje v državi.</p>
               <p>Naj ponazorim, kako pereča je zadeva na tem področju, bom navedel en konkreten primer
               iz moje bivše zaposlitve, Agencije za plačilni promet. Namreč, neki podjetnik je kar
               po tekočem traku izdajal akceptne naloge na seveda na njegovo že zdavnaj blokirano
               podjetje, posloval je seveda preko tretjega in ko je pač ta akceptni nalog prišel v
               vnovčenje in mu ga je referentka pokazala, je ta akcept, se je globoko nasmejal,
               akceptni nalog vzel, ga vpričo nje raztrgal in ga pojedel. Torej enostavno akceptnega
               naloga ni bilo. In, kako sedaj ukrepati proti temu, kako naj sedaj tisti, ki je v
               dobri meri vzel ta zakoniti instrument zavarovanja plačil, uveljavlja svojo pravico.
               Avtomatsko, je ne more. To dovolj prazaprav ponazarja, kako pereča je situacija na
               tem področju in da je tukaj potrebno nekaj urediti. Doslej smo na to večkrat
               opozarjali, vendar se sodišča izgovarjajo, da nimajo denarja, da bi po skrajšanem
               postopku te stečajne postopke opravljali, dolžniki pa stečajev ne predlagajo zato,
               ker vedo, da iz stečajne mase ne bodo dobili nič, zato menim, da je to zadevo
               potrebno urediti s posebnim zakonom.</p>
               <p>In, nenazadnje potrebno se nam zdi predlagati vladi, naj dopolni odredbo o merilih za
               določanje nagrad stečajnim upraviteljem in upraviteljem prisilne poravnave tako, da
               bi bila višina nagrade stečajnega upravitelja neodvisna ne samo od obsega stečajne
               mase, temveč tudi od rokov dokončanja stečajnega postopka oziroma postopka prisilne
               poravnave, predvsem pa od stopnje pokrivanja stečajnih upnikov in stečajne mase.
               Hvala.</p>
            </sp>
            <sp xml:id="SDZ2-Redna-04-1997-04-23.sp51">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Špiletič. Želi besedo še katera poslanska skupina? Gospod Rejc.</p>
            </sp>
            <sp xml:id="SDZ2-Redna-04-1997-04-23.sp52">

               <speaker>IZIDOR REJC:</speaker>

               <p>Hvala, gospod podpredsednik. Gospe in gospodje, gospod minister! Slovenski krščanski
               demokrati podpiramo predlog, ki je v obravnavi, spremembe in dopolnitve zakona o
               prisilni poravnavi, stečaju in likvidaciji.</p>
               <p>Menimo, da je ta zadeva zelo potrebna. Probleme, ki smo jih srečavali, ki jih
               srečujemo v stečaju, ki jih je nenavadno veliko, so problemi, ki imajo globljo
               vsebino in seveda, ker jih je veliko, potem se lahko tudi vprašamo, zakaj so. So
               zaradi tega, ker se pač mnogi ljudje, mnogi poslovodni, odgovorni ljudje niso prav
               obnašali in seveda niso v podjetju reševali, ampak so delali verjetno nasprotno. Ko
               nastane situacija stečaja oziroma ko se ta stečajni dogodek začne, potem je to
               vprašanje, kdo tega opravlja. Iz preteklega časa ali pa iz mnogih problemov vemo, da
               so bili to ljudje, ki gotovo niso imeli znanja niti na področju prava, niti financ,
               niti ekonomije in podobno. In, ker je bilo takih primerov veliko in ker se še vedno
               vlečejo, pa gotovo tudi to, da bi tudi ljudje - delavci, ne bili prizadeti, menimo,
               da je predlog, kot je bilo sicer že prej povedano, že bil v parlamentu in je bil
               zavnjen oziroma sprejet in seveda s strani sveta zavrnjen, ta pa je tisti, ki
               obravnava predvsem področje odgovornosti. Ker menimo, da se pregled nad odgovornostjo
               vidi pred stečajnim postopkom in tedaj so se dogodile poteze, ki so pomenile, da je
               neko podjetje šlo, kot se temu reče, svojemu koncu naproti. In ravno zaradi tega
               vidimo, da tudi vlada v svojem predlogu, ki ga je že pokazala, ni obdelala, kar
               menim, da je to seveda za naše poglede, poglede slovenskih krščanskih demokratov
               neodgovorno.</p>
               <p>Menimo tudi, ker je ta predlog že 8 mesecev v obravnavi in čaka in ker smo tudi
               podobne pripombe s strani predstavnikov vlade poslušali tako na matičnem odboru kot
               tudi odboru za gospodarstvo, pa smo kljub temu nekako videli, da je ta procedura
               oziroma ta zakon, sprememba in dopolnitev tega zakona v postopku, menimo, da je prav
               in logično ob tem, da smo vlado spodbudili, da s tem vladi tudi damo voljo oziroma da
               vlada pokaže svojo voljo, in da na osnovi tega, kar je narejenega in tudi z
               amandmaji, s katerimi so podpisniki dopolnili in predvsem tudi bolj natančno
               določili, kdo lahko opravlja stečajni postopek in kdo ga lahko tudi izbere ter na
               osnovi kakšnih kriterijev, menimo, da vsi ostali problemi, ki so, tudi nekako
               nakazani k predlogu vlade, lahko pristopijo k tej obliki amandmajev. V nasprotnem
               primeru bom rekel temu, ker vladni predlog ne vsebuje tega pregleda nad tem, kaj se
               je dogodilo v dveh letih pred stečajem, kar je gotovo bistveno - ker drugače bomo
               rekli, in ne bom tukaj uporabljal besed in prilastkov, kaj to pomeni, da so stečaji
               takšni kot so oziroma da sploh so in zakaj so. To so zgodbe, ki jih čutijo ljudje, ki
               so bili zaposleni, tisti pa, ki pripeljejo v stečaj, pa se verjetno izogne temu, da
               bi svojo odgovornost dal pravnemu redu naproti.</p>
               <p>Menim in mislim, da bi bilo pravilno, da vlada z amandmaji dopolni, kar je potrebno
               predvsem na področju upniškega odbora in oblikovanje tega odbora, vse ostale stvari
               so pa tukaj. Predvsem pa, kot pravim, bistvo je, da je postopek čim krajši,
               kvalitetno opravljen na osnovi pravilno izbranih strokovnjakov in pa, da se tudi
               določi odgovornost. To pa je vse, kar naj bi ta dopolnitev prinesla. Hvala.</p>
            </sp>
            <sp xml:id="SDZ2-Redna-04-1997-04-23.sp53">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod Rejc. Besedo ima dr. Zagožen.</p>
            </sp>
            <sp xml:id="SDZ2-Redna-04-1997-04-23.sp54">

               <speaker>DR. FRANC ZAGOŽEN:</speaker>

               <p>Spoštovani zbor! Govoril bi v imenu poslanske skupine Slovenske ljudske stranke. Mi
               seveda podpiramo sprejem zakona. Želeli bi, da bi bil sprejet čim prej po hitrem
               postopku, ampak tudi s takim besedilom, da bo učinkovit in bo dosegel svoj namen.</p>
               <p>Vlada ima svoj predlog. Njen predlog vsebuje 33 členov in kar bistveno spreminja
               veljavni zakon. Na ta predlog, ki ima v osnovi samo dva člena, je pravgotovo zelo
               težko dograditi tako temeljito spremembo zakona, ki jo je treba zapisati v 33 členih.
               Zaradi tega predlagamo - in bomo tako tudi ravnali - da bi ta predlog zakona danes
               zavrnili in vladni predlog dali na izredno sejo, ki je že sklicana, z razširitvijo
               točke. Tako bi najhitreje prišli do zakona. Upam, da predlagatelji zaradi tega našega
               predloga ne bodo užaljeni, ker ne gre za nobeno prestižno vprašanje, ampak za zelo
               resen problem, ki bi ga želeli čim hitreje rešiti. In ker je po pogovoru tudi s
               predstavniki sekretariata postopek, da bi ta predlog z amandmaji dopolnili, z
               upoštevanjem seveda vsega, kar je intenca vladnega predloga, da je praktično nemogoč,
               nepregleden in bi se nam najbrž v postopku v Državnem zboru zalomilo. Tudi je
               vprašanje, če bi lahko povsem skladno s poslovnikom tak zakon sprejeli.</p>
               <p>Predlagamo torej zavrnitev tega predloga zakona in uvrstitev vladnega predloga po
               hitrem postopku na izredno sejo, ki je sklicana. Hvala lepa.</p>
            </sp>
            <sp xml:id="SDZ2-Redna-04-1997-04-23.sp55">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo, prosim? Predstavniki poslanskih skupin? Dajem besedo
               poslancem in poslankam. Želi kdo besedo? Gospod Potrč.</p>
            </sp>
            <sp xml:id="SDZ2-Redna-04-1997-04-23.sp56">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi, gospod minister! Imam bolj vprašanje o
               smislu takšne procedure, kot je zdaj predlagana, kot pa glede same vsebine, iz
               razloga, ker tudi v razpravah v naši poslanski skupini podpiramo potrebo po
               dopolnitvah zakona o prisilni poravnavi in stečaju. Namreč, razumem, gospod minister,
               da ima vlada že pripravljen zakon - vi ste rekli, mislim, da z 31 členi. Razumem, da
               ste povedali, kje in v kateri smeri so skupine vprašanj, ki jih zakon dopolnjuje. Kar
               zadeva način dopolnjevanja, je mogoče res neprijetno dva člena dopolnjevati s
               tridesetimi. Ampak sigurno veva, gospod Zagožen, midva oba, da je lažje dva člena
               dopolnjevati s tridesetimi kot pa trideset s tridesetimi. V drugem primeru pride do
               raznih nejasnosti, če pa dva kratka člena s tridesetimi dopolnjuješ, ni nič nejasno,
               ker gre v bistvu za zelo zelo pomembno dopolnitev, ker tisto, kar je že prej
               predlagano, ni nič spornega. In zaradi tega res ne razumem in ne vem, zakaj ni mogoče
               eventualno predlagati to v okviru tega postopka.</p>
               <p>Zakaj se pa zdaj oglašam? Oglašam se zato, ker če bomo to imeli na tej redni seji,
               potem bomo morda upoštevaje resno pripombo, ki jo je gospod minister rekel, da namreč
               gre za sistemske spremembe in da si vlada mora vzeti čas, da bi sistemske spremembe
               resno premislila. Veliko spoštovanje, se strinjamo. Zelo bi želeli, če bi kdaj še
               vlada obratno spoštovala, da tudi mi želimo kdaj sistemske spremembe resno razmisliti
               in nas ne bi silila, da jih moramo preko noči sprejemati. In če bo šlo to 29., ko je
               sklicana seja, na izredno sejo, ki najbrž naj ne bi trajala v nedogled, potem bomo v
               situacijo da bomo morali to preko noči delati. Če bo pa to v okviru te seje, ki jo
               bomo najbrž imeli nekaj dni, bo imeli čas, da bomo v miru predloge amandmajev ocenilo
               matično delovno telo, da se bomo lahko poslanci o njih posvetovali in odločali in
               morda, ne vem, sredi drugega tedna ali pa po 1. maju ravno tako sprejeli po vsebini
               enak zakon.</p>
               <p>Moram reči, da bi mi bilo to bližje po načinu dela glede na to, da ugotavljam, da po
               vsebini nekih velikih razlik ni. Prosim, da eventualno gospod Zagožen, vi v ljudski
               stranki in tudi predstavniki vlade kaj o tem poveste, ker imam informacije, vi ste
               zelo odkrito povedali, da ste v koaliciji zmenjeni, da se ta zakon zavrne, da bi
               potem po hitrem postopku sprejeli novega. Če bi imel veliko nesprejemljive vsebine,
               potem bi to razumel. Ampak, če pa v bistvu nima hudo nesprejemljive vsebine, pa gre
               samo za nadgraditev, pa še malo več časa se nam s tem da, da o tem razmislimo, potem
               pa te odločitve res ne razumem in poskušajte mi jo, lepo prosim, pojasniti. Hvala
               lepa.</p>
            </sp>
            <sp xml:id="SDZ2-Redna-04-1997-04-23.sp57">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Rejc.</p>
            </sp>
            <sp xml:id="SDZ2-Redna-04-1997-04-23.sp58">

               <speaker>IZIDIR REJC:</speaker>

               <p>Gospod podpredsednik, gospe in gospodje, gospod minister! Kot eden od podpisnikov vas
               tudi seznanjam oziroma opozarjam, da imate na klopi amandmaje na treh straneh, ki
               amandmirajo tisti prvi kratek tekst in tako je bilo tudi nekako dogovorjeno na
               matičnem delovnem odboru.</p>
               <p>Vendar, menim, da ni potrebno in sem proti temu, da se zavrne ta predlog sprememb in
               dopolnitev. Menim, da je tudi matično delovno telo zelo odgovorno razpravljalo dolgo
               časa o tej zadevi in smatralo, da je to osnova in se je videla volja in tudi smo
               predlagali oziroma so predlagali, ker nisem član matičnega delovnega telesa, da vlada
               z amandmaji pač tudi pristopi in seveda, da se ta sprememba in dopolnitev čimprej
               sprejme. Ni nobene užaljenosti. Pač pa vidim, da je užaljena vlada in sem presenečen,
               da tako nastopa. Mi smo sprejeli v državnem zboru že kupe in kupe raznih sprememb in
               dopolnitev, h katerim smo morali dograjevati še in še na vse konce in kraje in
               nobenemu ni padla krona dol in nobeden ni zaradi tega bil ob ne vem kaj. Taki primeri
               so tudi zdaj v postopkih, ki so bili pravkar vloženi in ki bodo prihajali na
               prihodnjo sejo in na naslednje seje.</p>
               <p>Tako da menim, da bi bilo prav in se ne morem strinjati s tem in menim, da tudi ne bi
               bilo pravilno, da bi zavrnili in zdaj, s posebnim pompom pa pripeljali ta vladni
               predlog, ki, kot pravim, še vedno ne rešuje nekih temeljnih problemov. Žal mi je,
               ampak menim, da je prav, da se ta zadeva - kot jo je tudi matično delovno telo
               pripravilo in dalo mnenje - da se ta zadeva uredi. In mislim, da je vredno in
               potrebno tako mnenje upoštevati. Hvala.</p>
            </sp>
            <sp xml:id="SDZ2-Redna-04-1997-04-23.sp59">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Dr. Zagožen, prosim.</p>
            </sp>
            <sp xml:id="SDZ2-Redna-04-1997-04-23.sp60">

               <speaker>DR. FRANC ZAGOŽEN:</speaker>

               <p>No, rad bi pojasnil, mi smo tisti predlog sklepa obeh odborov - oziroma matičnega
               odbora in tudi mnenje drugega odbora - poznali in pač razumeli kot odločitev obeh
               odborov, da je čimprej treba sprejeti ta zakon. Kolikor vem, ker nisem član teh
               odborov, je razprava tekla ravno v tej smeri, da bi se predlog tega zakona dopolnil z
               vladnimi predlogi na amandmajski način.</p>
               <p>Ko se je iskala možnost, kako to storiti na amandmajski način, je žal le malo
               nenavadno, da bi na dva člena poizkušali dati 33 amandmajev in kako bo odločanje o
               tem videti, kdo bo pri tem v državnem zboru še lahko logično sledil takemu odločanju
               in kakšen bo izdelek, so bili samo ti pomisleki edini razlog, da predlagamo drugačno
               pot; torej zavrnitev tega predloga in uvrstitev na izredno sejo s tem seveda, da
               zdajle prosim vse, če se bomo za to odločili, da bi takrat tudi glasovali za
               razširitev dnevnega reda in uvrstili predlog na dnevni red, ki je zagotovo bolj
               sistematično pripravljen, kot pa je ta, ki načenja pomembne probleme, ne pa vseh, ki
               naj bi jih z novelo rešili. Torej samo za to gre in mislim, ker je zakon pripravljen,
               bil je vložen v državni zbor in seveda ne more v postopek, dokler je ta v postopku,
               ni torej nobenega formalnega zadržka, da se ne bi poslanci in poslanske skupine s
               predlogom temeljito seznanili tudi že do izredne seje, kjer bi ga lahko tudi resno
               obravnavali in dopolnili. Prepričan sem, da bi dobili boljši izdelek, kot pa, če bomo
               zdaj iskali način, kako sicer iz te zagate, ki je zagata - ker nekaj podobnega smo
               enkrat pri enem zakonu v prejšnjem mandatu že delali, ampak vem, da je trajalo dneve,
               da smo se potem lahko zedinili, ker je pač treba oblikovati en amandma, ki praktično
               cel zakon spreminja, ki je sestavljen iz več vsebinskih poglavij itn. in je to torej
               zelo težko. Hvala.</p>
            </sp>
            <sp xml:id="SDZ2-Redna-04-1997-04-23.sp61">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Zagožen. Želi še kdo besedo od poslancev in poslank? Gospod
               Henigman, prosim.</p>
            </sp>
            <sp xml:id="SDZ2-Redna-04-1997-04-23.sp62">

               <speaker>BENJAMIN HENIGMAN:</speaker>

               <p>Spoštovani! Zakon, kot je bil vložen, je točno imel določene cilje. In te cilje smo
               po mnenju sekretariata tudi popravili tako, da je zakon operativen. Do tega zakona se
               je opredelilo tudi matično delovno telo in sprejelo sklep, da gre v nadaljnjo
               obravnavo in da se skliče odbor potem, ko bodo vloženi amandmaji.</p>
               <p>Računali smo, da bo vlada konstruktivno sodelovala pri tem predlogu in bo tudi
               vložila posamezne zakonske rešitve. Očitno predstavniki vlade, čeprav ugotavljajo, da
               je zakon potreben, tega ne želijo. Zato bi predlagal, da gre zakon naprej tak, kot
               je, in bolje, da ga sprejmemo v teh rešitvah in s temi amandmaji, ki
               operacionalizirajo zakon, tako da bomo imeli vsaj tisto novelo oziroma tisto rešitev
               s sprejetjem tega zakona po hitrem postopku, kaj bo pa kasneje v nadaljnjih
               postopkih, naj pa se vlada sama odloči.</p>
               <p>Če pa lahko hkrati komentiram ministra oziroma zakonske rešitve, ki jih baje ponuja;
               gre pa za čisto preprosto stvar. V tistih 30-ih členih, katere sem sam tudi videl,
               samo precizira večjo vlogo upniških odborov in postopke denacionalizacije kot poseben
               status po tem zakonu. Se pravi, količina 30 členov sama po sebi ne pomeni bistvene
               spremembe od tega predloga, ampak pomeni samo spremembe v posameznih postopkih in
               določitvah rokov.</p>
               <p>Predlagal bi, kot predlagatelj, da prekinemo to točko dnevnega reda, dokler se ne
               sestane matično delovno telo in se opredeli do vloženih amandmajev - tistih, ki smo
               jih dali predlagatelji, kot tudi vseh tistih, ki so nadalje prišli v tej
               proceduri.</p>
               <p>Predsedujoči, prosim, da upoštevate voljo predlagateljev in mnenje matičnega
               delovnega telesa. Hvala.</p>
            </sp>
            <sp xml:id="SDZ2-Redna-04-1997-04-23.sp63">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? <stage>(Ne želi nihče.)</stage> Dr. Zagožen je v imenu poslanske skupine
               Slovenske ljudske stranke predlagal, da Državni zbor odloča o predlogu sklepa, da se
               predlog zakona ne sprejme.</p>
               <p>V skladu z drugim odstavkom 185. člena poslovnika o Državnem zboru bomo najprej
               odločali o predlogu matičnega delovnega telesa, ki meni, da je predlog zakona
               primerna podlaga za drugo obravnavo. Ta sklep ste slišali, pa ga še enkrat ponovimo.
               Predlaga se, da predlog zakona o spremembah in dopolnitvah zakona o prisilni
               poravnavi, stečaju in likvidaciji je primerna podlaga za nadaljnjo obravnavo v okviru
               hitrega postopka. Ugotavljamo prisotnost! <stage>(66 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da sklep ni sprejet.</p>
               <p>S tem je tudi postopek končan. Zaključujem to točko dnevnega reda.</p>
               <p>Vračamo se na <title>12. TOČKO.</title> Prejeli smo pregled vloženih amandmajev k
                  <title>PREDLOGU ZAKONA O JAMSTVENEM SKLADU REPUBLIKE SLOVENIJE</title> in bomo o tem
               glasovali.</p>
               <p>V razpravo dajem 1. člen in sicer, da se črta beseda "zajamčenih". Predlagatelj je
               Vlada Republike Slovenije. Vložen je bil 4.10.1996, matično delovno podporo ta
               amandma podpira. 1. člen. Ugotovimo navzočnost! Želi minister besedo. Prosim? Se
               opravičujemo! Tiskovna napaka. Prvi amandma je k 2. členu. Samo trenutek, prosim.
               Torej, pripomba je na mestu. Gre za amandma k 2. členu. Predlagatelj je Vlada.
               Podpira ga matično delovno telo. Želi kdo besedo? <stage>(Nihče.)</stage> Ugotavljamo prisotnost za
               glasovanje k tem amandmaju? <stage>(60 prisotnih.)</stage></p>
               <p>Kdo je za amandma? <stage>(63 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem potem drugi člen v celoti. Ugotovimo navzočnost! <stage>(62
               navzočih.)</stage></p>
               <p>Kdo je za celi predlagani 2. člen. Kdo je za? <stage>(63 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je 2. člen sprejet.</p>
               <p>Prehajamo k 5. členu in amandma k 5. členu, s tem da se 5. člen črta. Predlagatelj je
               Vlada Republike Slovenije, matično delovno telo ga podpira. Želi kdo besedo? <stage>(Nihče.)</stage>
               Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(62 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 5. člen črtali.</p>
               <p>Prehajamo k 6. členu in amandmaju k temu členu, ki ga predlaga vlada in matično
               delovno telo ga tudi podpira. Želi kdo besedo? <stage>(Nihče.)</stage> Ugotovimo sklepčnost! <stage>(64
               prisotnih.)</stage></p>
               <p>Kdo je za? <stage>(66 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem celotni 6. člen. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 6. člen sprejet.</p>
               <p>Prehajamo k 9. členu in amandmaju k prvem in drugem odstavku. Predlagatelja Kontič
               Bojan in Miran Potrč. Pod številko dva pa Vlada Republike Slovenije. Prvi amandma
               matično delovno telo ne podpira, vladnega pa podpira. Če je sprejet prvi amandma,
               potem o drugem ne bomo glasovali. Prosim? Se opravičujem, razprava. Gospod
               Kontič.</p>
            </sp>
            <sp xml:id="SDZ2-Redna-04-1997-04-23.sp64">

               <speaker>BOJAN KONTIČ:</speaker>

               <p>Spoštovane gospe in gospodje! Rad bi opozoril na napako pri 9. členu. Šel sem še
               enkrat gledati zapisnik in zapisnik seje matičnega delovnega telesa je korekten in
               tudi podpisan s strani predsednice, gospe Majde Zbačnik. Tu pri pregledu amandmajev
               je pa prišlo do napake. Prvi amandma vlada ne podpira, matično delovno telo ne
               podpira. Pri drugem, ki ga predlaga Vlada Republike Slovenije, ga pa matično delovno
               telo podpira. Tega amandmaja na matičnem delovnem telesu ni bilo. Vložen je bil
               17.4., matično delovno telo je zasedalo 10.4., tako da tudi fizično ni možno
               podpreti.</p>
               <p>Zato opozarjam, da podpore ta drugi vladni amandma nima. Obenem, ko sem pa ravno za
               govorniškim odrom, bi pa še enkrat pozval poslanke in poslance, da naše amandmaje
               podprejo, konkretno tudi tega k 9. členu. Hvala.</p>
            </sp>
            <sp xml:id="SDZ2-Redna-04-1997-04-23.sp65">

               <speaker>PODPREDSEDNIK ANDREJ GERENČER:</speaker>

               <p>Hvala za pojasnilo, gospod Kontič. Ugotavljam, da formalne podpore res ni bilo na
               odboru. Gospod Potrč.</p>
            </sp>
            <sp xml:id="SDZ2-Redna-04-1997-04-23.sp66">

               <speaker>MIRAN POTRČ:</speaker>

               <p>Hvala lepa. Moj kolega Kontič je sicer v uvodu v imenu poslanske skupine pojasnil
               tudi bistveno razliko, ampak rad bi še enkrat čisto iz lastne mirne vesti in vašega
               slabšega občutka, ko boste glasovali, povedal, zakaj se boste v vladni koaliciji
               odločili za vladni amandma, ne pa za našega.</p>
               <p>Namreč, razlik ni nobenih. V prvem odstavku je razlika samo ta, da mi pač ne
               predlagamo posebej, da mora biti v zakonu napisano, kdo so predstavniki vlade. S tem
               ko vlada svoje predstavnike imenuje, je jasno, da bo imenovala tiste, kakor bo želela
               in lahko imenuje, tudi zaradi nas, dva predstavnika ministrstva za delo in enega
               predstavnika ministrstva za finance. In tukaj naš amandma ni v ničemer v nasprotju z
               amandmajem vlade, se nam zdi pa nesmiselno, da to določa vladi državni zbor, ko je
               vendar vlada dovolj pametna, da kadar bo svoje tri predstavnike določila, bo določila
               tiste, za katere bo menila, da so za to tematiko najbolj poklicani.</p>
               <p>V drugem odstavku je pa res sprememba in to, bi rekel, zelo bistvena. Na naš predlog
               je tudi vlada sprejela, da gre pravzaprav za na nek način tripartiten upravni odbor,
               kjer so trije kvalificirani predstavniki - pravim kvalificirani v tem smislu, da
               najbrž lahko vlado, predstavnike delodajalcev in predstavnike delojemalcev štejemo za
               na nek način kvalificirane, ki imajo svoje organe, svojo strukturo, pa tudi ljudi z
               ustreznim znanjem. In edini problem in razlika v teh dveh členih je, da vlada, kljub
               temu da gre za tri kvalificirane strukture - za sindikate in zbornico, meni, da
               sindikati in zbornica ne smejo imeti predsednika upravnega odbora, ampak da
               predsednika upravnega odbora mora vedno in povsod imeti samo vlada.</p>
               <p>Če mislite, da je to tako pomembno vprašanje, potem, prosim, podprite vlado in
               recite, da predstavnik zbornice in sindikatov nikoli ne more biti predsednik
               upravnega odbora jamstvenega sklada. Mislim pa, da je to nesprejemljivo in da bi
               predlagal res resen razmislek, kako lahko na tej podlagi podprete vladni amandma. In
               upam, da boste glasovali za našega. Hvala.</p>
            </sp>
            <sp xml:id="SDZ2-Redna-04-1997-04-23.sp67">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Potrč. Gospod minister Rop.</p>
            </sp>
            <sp xml:id="SDZ2-Redna-04-1997-04-23.sp68">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Dovolite, da vam pojasnim bistvo amandmaja
               vlade.</p>
               <p>Res je tisto, kar je poslanec Potrč govoril o prvem delu amandmaja - tukaj ni
               bistvenih razlik in tukaj tudi ne bi bil razlog, da bi vlada dala svoj amandma.</p>
               <p>V drugem delu pa je bistvo. To bistvo je v tem, kot je rekel gospod Potrč, da se
               predsednika upravnega odbora imenuje s strani vlade, iz čisto preprostega razloga.
               Jamstveni sklad nima nobenih posebnih upravnih funkcij, nima nobenih posebnih nalog,
               razen to, da vedno in povsod jamči tistim delavcem, ki izgubijo delovno mesto, ki ne
               dobijo neizplačanih plač, da prejemajo in da dobijo določen eksistenčni minimum iz
               naslova neizplačanih plač in država jim to mora zagotoviti na osnovi prispevka ali iz
               proračuna. In temeljna in bistvena naloga upravnega organa v tem kontekstu je
               pravzaprav nadzor izvajanja teh funkcij in glede na to, da smo mi menili, da mora
               vlada vedno zagotavljati ta sredstva, je prav, da je tam predsednik, ki je najbolj
               odgovoren v tem upravnem odboru, da tudi poskrbi, da so sredstva vedno zagotovljena
               in da vedno obstoji zveza med upravnim odborom tega sklada in pa samim skladom -
               izključno zaradi tega, ker je najpomembnejša ali pa izključna odgovornost za
               pokrivanje obveznosti jamstvenega sklada na strani vlade. Zato smo tudi menili, da je
               smiselno, da je predsednik tega upravnega odbora seveda imenovan s strani vlade in
               nam se zdi to popolnoma logično. Skratka vlada pač imenuje svojega predstavnika, ki
               je potem tam tudi najbolj odgovoren, da se vse terjatve izpolnijo.</p>
            </sp>
            <sp xml:id="SDZ2-Redna-04-1997-04-23.sp69">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Gospod Potrč.</p>
            </sp>
            <sp xml:id="SDZ2-Redna-04-1997-04-23.sp70">

               <speaker>MIRAN POTRČ:</speaker>

               <p>Res ne gre za zelo bistveno vprašanje, nič se ne bo zgodilo, ampak gre enostavno za
               princip, ki se mi zdi nesprejemljiv. Ker argumentacija, ki jo je povedal gospod
               minister - in zelo se je moral potruditi, da jo je, pa je zelo bister, na kratko
               našel - govori točno o tem, da ni nobenega razloga, da mora biti ravno predstavnik
               vlade vedno samo izključno predsednik tega sklada. Poglejte si 9. člen pa
               pristojnosti. Te stvari bo lahko ravno tako kot predsednik upravnega odbora opravil
               predstavnik sindikatov ali pa Gospodarske zbornice, tisto eno leto, ko se bosta
               menjavala. Povem pa še enkrat, če misli koalicija in vlada, da mora biti vedno samo
               vlada tista, ki ima, nič se ne bo zgodilo, kaže pa to na odnos, kakršnega imamo do
               takšnih inštitucij in do tistih, ki tukaj lahko sodelujejo, namreč do predstavnikov
               delodajalcev in sindikatov. Hvala.</p>
            </sp>
            <sp xml:id="SDZ2-Redna-04-1997-04-23.sp71">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Če ne, potem prehajamo na glasovanje. Najprej amandma pod
               številko ena. Predlagatelja Bojan Kontič, Miran Potrč; vlada in matično delovno telo
               ne podpirata. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti?<stage>(33 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod številko dva, predlagatelj Vlada Republike Slovenije.
               Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je amandma sprejet.</p>
               <p>Dajem na glasovanje celotno besedilo 9. člena. Ugotovimo sklepčnost! <stage>(57
               prisotnih.)</stage></p>
               <p>Kdo je za 9. člen v celoti? <stage>(52 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je celotni člen sprejet.</p>
               <p>Prehajamo k 11. členu in amandmaju k 11. členu. Predlog je dala Vlada Republike
               Slovenije, matično delovno telo ga podpira. Želi kdo besedo? <stage>(Ne želi.)</stage> Zapiram
               razpravo. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet in s tem črtamo 11. člen.</p>
               <p>Prehajamo k 16. členu. Predlagatelj je Socialdemokratska stranka, opredelitve ni od
               odbora, je od vlade. Želi kdo besedo? Gospa dr. Kregelj-Zbačnik.</p>
            </sp>
            <sp xml:id="SDZ2-Redna-04-1997-04-23.sp72">

               <speaker>MAJDA ANA KREGELJ-ZBAČNIK:</speaker>

               <p>Pozdravljeni! Amandma k 16. členu - obrazložitev.</p>
               <p>Po naši oceni je nesprejemljivo, da bi država za jamstveni sklad prispevala iz
               proračuna le manjkajoča sredstva. Zato predlagamo, da se to breme razdeli med
               gospodarske subjekte in državo, ki naj prispeva minimalno 50%. Sedanji način
               oblikovanja sklada dodatno obremenjuje gospodarstvo, zlasti delovno intenzivne
               dejavnosti in s tem imamo namen, da bi razbremenili gospodarstvo, glede na situacijo,
               v kakršni je. Hvala lepa.</p>
            </sp>
            <sp xml:id="SDZ2-Redna-04-1997-04-23.sp73">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod minister želi besedo.</p>
            </sp>
            <sp xml:id="SDZ2-Redna-04-1997-04-23.sp74">

               <speaker>MAG. ANTON ROP:</speaker>

               <p>Spoštovani! Ob tem amandmaju, ki ga je vložila poslanska skupina Socialdemokratske
               stranke, je verjetno potrebno povedati, koliko znaša ta prispevna stopnja iz naslova
               zaposlovanja. Prispevna stopnja znaša 0,07, kar pomeni na letnem nivoju 750 milijonov
               slovenskih tolarjev - to je ocena za letošnje leto s strani delodajalcev. Finančne
               obveznosti po letih; za leto 1996 pa znašajo približno 2 milijardi 300.</p>
               <p>To pomeni, da tudi v kolikor bo v celoti ta prispevek vplačan, ne bo zadoščal za
               pokritje 50% deleža. Zato menimo, da je ob tako nizki prispevni stopnji in ob
               dejstvu, da vse mednarodne konvencije zelo jasno govorijo, da morajo ta sredstva
               zagotavljati delodajalci in država, da ni prav nobene škode, če ostane tako, kot je.
            </p>
            </sp>
            <sp xml:id="SDZ2-Redna-04-1997-04-23.sp75">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? <stage>(Ne.)</stage> Potem prehajamo na glasovanje.</p>
               <p>Na glasovanje dajem amandma k 16. členu. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 16. člen. Ugotavljamo prisotnost! <stage>(56 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je 16. člen sprejet.</p>
               <p>Prehajamo k 17. členu, predlagatelja sta Bojan Kontič in Miran Potrč. Vlada ga ne
               podpira, niti matično delovno telo. Želi kdo besedo? <stage>(Nihče.)</stage> Prehajamo na glasovanje
               o amandmaju. Ugotovimo prisotnost! <stage>(61 prisotnih.)</stage></p>
               <p>Kdo je za amandma? <stage>(26 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Dajem v celoti 17. člen v sprejem. Ugotavljamo prisotnost! <stage>(59 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 17. člen sprejet.</p>
               <p>Prehajamo k 18. členu in amandmaju k temu členu. Predlagatelja Bojan Kontič in Miran
               Potrč. Vlada ga ne podpira, tudi matično delovno telo ga ne podpira. Želi kdo besedo?
               Gospod Minister.</p>
            </sp>
            <sp xml:id="SDZ2-Redna-04-1997-04-23.sp76">

               <speaker>MAG. ANTON ROP:</speaker>

               <p>Spoštovani! Mislim, da gre za enega od pomembnejših amandmajev, ki so vloženi k tem
               zakonu. S tem amandmajem bi se seveda uzakonila, bi rekel avtomatična pravica da v
               tistih primerih, kadar katerokoli podjetje ne bi izplačevalo plače, vsaj tri mesece,
               da bi seveda država oziroma jamstveni sklad bil avtomatično obvezan, da te plače tudi
               plača. To pomeni, da bi avtomatično obveznost, zelo jasno obveznost delodajalcev, da
               zagotavljajo plače delavcev, prevalili na pleča države. To bi seveda izjemno povečali
               obveznosti takega sklada, bi pa bilo tudi nesistemsko in v bistvu skregano z logiko
               socialno tržnega gospodarstva in tudi v nobeni mednarodni konvenciji česa takega ni
               predvideno.</p>
               <p>Zato mi seveda tovrstnemu konceptu, ki bi, bi rekel, pravzaprav celo lahko v neki
               skrajni varianti motiviral neke delodajalce, da bi prevaljevali breme plač na državo,
               zato mi takšnemu amandmaju nasprotujemo. Menimo, da bi bilo praktično nemogoče
               sfinancirati takšne obveznosti, ki bi na tem primeru nastopile.</p>
            </sp>
            <sp xml:id="SDZ2-Redna-04-1997-04-23.sp77">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Gospod Potrč.</p>
            </sp>
            <sp xml:id="SDZ2-Redna-04-1997-04-23.sp78">

               <speaker>MIRAN POTRČ:</speaker>

               <p>Hvala lepa. Gospod minister je bil na matičnem delovnem telesu bolj politično
               previden kot ta moment, ker je hkrati priznal, da je seveda nesprejemljivo, da imamo
               državo, v kateri imamo tudi na tisoče delavcev zaposlenih, ki že nekaj mesecev ne
               dobivajo plače, in da imamo državo, vlado in ministra, ki preko predpisov ne zmore
               zagotoviti, da bi se takšne plače lahko tudi izplačevale, ker bi bili delodajalci
               dolžni izplačati. Priznal je, da je to nesprejemljivo in obljubil, da bo potrebno
               iskati poti, da se nekaj takšnega več ne dovoli.</p>
               <p>Danes je verjetno pozabil to povedati, ker sedaj bo takoj pritekel gor in pa rekel,
               da se s tem strinja. Rekel je samo, da bi bil ta sistem, ki je tukaj predlagan
               nesprejemljiv. Mi smo to priznali, ampak hkrati rekli, da pričakujemo, da se bo našla
               kakršnakoli pot in rešitev, da se tudi drugo nesprejemljivo stanje prične
               odpravljati. Obljuba nam je bila dana, da bo to preko zakona o prisilni poravnavi
               stečajev in likvidacij pa še na kakšen drug eventualen način. Zanima nas, kakšni ti
               konkretni predlogi bodo, mislim pa, da bi ta državni zbor ne smel in ne mogel
               enostavno brez ugotovitve, da neizplačane plače v podjetjih, ki mesece in mesece tega
               ne morejo zagotavljati, pa se ne zgodi nič nikomur, razen da plač ni, enostavno ni
               problem ali pa ni neko dejstvo, preko katerega bi lahko državni zbor mirne duše šel
               samo s takšnim pojasnilom, ki ga je k temu amandmaju dal gospod ministre. Hvala.</p>
            </sp>
            <sp xml:id="SDZ2-Redna-04-1997-04-23.sp79">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kontič, želite vi besedo?</p>
            </sp>
            <sp xml:id="SDZ2-Redna-04-1997-04-23.sp80">

               <speaker>BOJAN KONTIČ:</speaker>

               <p>Želel bi še enkrat kot predlagatelj tega amandmaja, skupaj s kolegom Potrčem,
               opozoriti ravno na to, o čemer je govoril gospod minister. S sprejetjem tega
               amandmaja bi ravno omogočili vsem zaposlenimi, tudi tistim, ki ne prejemajo plače, pa
               podjetja životarijo naprej, plač pa ne izplačujejo, da bi te plače dobili. Država pa
               lahko tudi z drugo zakonodajo omogoči izterjavo tega dolga, te zadolžitve za nazaj na
               račun sklada oziroma v proračun.</p>
               <p>Tukaj bi rad še enkrat poudaril, da če država ne more s tem svojim represivnim
               aparatom iztirjati plač od podjetij, ki bi jih na ta način zadolžila, potem je
               trditev ali pričakovanje, naj to uredijo mnogo bolj nemočni delavci, zgolj skrajno
               sprenevedanje. To sem hotel še enkrat ponoviti. Hvala lepa.</p>
            </sp>
            <sp xml:id="SDZ2-Redna-04-1997-04-23.sp81">

               <speaker>PODPREDSEDNIK ANDREJ GERENČER:</speaker>

               <p>Hvala gospod Kontič. Besedo ima minister Rop.</p>
            </sp>
            <sp xml:id="SDZ2-Redna-04-1997-04-23.sp82">

               <speaker>MAG. ANTON ROP:</speaker>

               <p>Se opravičujem, nisem hotel ponovno razlagati tistega, kar sem že razlagal na odboru
               in sem mislil, da bo to gospodu Potrču zaleglo in da ne bo ponavljal istih stvari,
               kot jih je takrat. Popolnoma jasno in normalno je, da je še kako všečno, če se vsem
               zaposlenim avtomatično zagotavlja v vsakem primeru in vedno, kadarkoli določen čas ne
               dobijo plače, plačo, in da za to poskrbi imaginarna država. Seveda pa mora ta račun
               vedno nekdo plačati in na koncu ga morajo plačati drugi delodajalci, drugi zaposleni
               in tudi davkoplačevalci. Popolnoma jasno je, da obstojijo instrumenti, ki lahko
               tovrstne zadeve sankcionirajo.</p>
               <p>Žal se z zakonom o delovnih razmerjih, ki se je pripravljal na tem ministrstvu tudi v
               času, ko še nisem bil minister, tudi v času, ko je kdo drug tudi še vodil in bil
               zraven v vladi in imel svojega ministra, ni dovolj intenzivno pripravljala ta
               zakonodaja in za mene je ta zakon eden od najpomembnejših. Zato sem insistiral, da se
               ta zakon pospešeno pripravlja in se je tudi pripravil in je že v vladni proceduri in
               je bil že predstavljen vsem socialnim partnerjem, tako sindikatom kot tudi
               delodajalcem. Tudi gospod Potrč zelo dobro ve, kajti kot sem bil informiran iz
               sredstev javnega obveščanja, ste sklenili že nekakšen dogovor in sporazum s
               svobodnimi sindikati, da boste na področju zakona o delovnih razmerjih in delovnih
               razmerjih skupaj nastopili in tudi zagovarjali ustrezna stališča, kar se mi ne zdi
               nič spornega. Torej veste, da smo zakon pripravili, veste, da je zakon v proceduri,
               in upam, da nam boste pomagali, da bomo zakon, ki je mednarodno primerljiv, da bomo
               zakon, ki ureja tovrstne pravice, čimprej sprejeli v državnem zboru. Seveda pa je to
               izjemno zahtevna tematika in se bomo verjetno vsi skupaj v letošnjem letu s tem kar
               precej ukvarjali.</p>
               <p>Jasno je, da ta zakon, ki smo ga pripravili in to pospešeno tudi na osnovi mojega
               insistiranja, zagotavlja pravico delavcem, da v kolikor delodajalec krši pogodbo o
               zaposlitvi - tako kot je povsod po svetu in to je možno storiti - seveda prekine
               pogodbo o zaposlitvi in ima pravico do normalne podpore države do prejemka denarnega
               nadomestila za čas trajanja brezposelnosti. To sem pojasnil Potrču in se mi zdi
               nepotrebno, da ponovno to tukaj pojasnjujemo. Žal se mi zdi, da je Potrč - ne to, da
               sem pozabil, ampak to, da nisem želel zavlačevati s to sejo - izkoristil na takšen
               način. Zato dajem to pojasnilo tukaj. Zakon o delovnih razmerjih je odgovor na ta
               vprašanja in vprašanja, o katerih je govoril gospod Potrč. Tudi sicer sem insistiral
               - ob tem, ko se je v vladi pripravljal zakon o prisilni poravnavi stečajev in
               likvidaciji - da se tovrstne zadeve še dodatno uredijo v tem zakonu; tako kot sem
               govoril na odboru, gospod Potrč, tako da so zdaj v zakonu nekatere rešitve, ki bodo
               pripomogle k hitrejšemu uveljavljanju tovrstnih pravic in tudi postopkom v primeru
               stečajev in prisilnih poravnav. Poleg tega lahko opazite, da smo v postopku v primeru
               prisilnih poravnav v ta zakon uvedli poseben člen, ki dodatno ščiti delavce, zlasti
               pri odpuščanju, in da v primeru, kadar gre za stečaje, imajo delavci in tudi ta
               jamstveni sklad posebno in prednostno pravico pri poplačilu tovrstnih terjatev iz
               stečajne mase, ki se poplačajo po tej noveli, ki je predložena, iz stroškov
               stečajnega postopka. Zato še enkrat ponavljam - nasprotujem temu amandmaju, ki je
               tukaj vložen.</p>
            </sp>
            <sp xml:id="SDZ2-Redna-04-1997-04-23.sp83">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Gospod Potrč.</p>
            </sp>
            <sp xml:id="SDZ2-Redna-04-1997-04-23.sp84">

               <speaker>MIRAN POTRČ:</speaker>

               <p>Hvala. Mislil sem, gospod minister, da si kakšno eventualno pojasnilo zasluži državni
               zbor, ne jaz osebno. Če ste mislili, da ga morate dajati samo zaradi mene, se vam
               opravičujem. Sigurno je res, da če bi bilo samo zaradi mene, bi bilo boljše, če bi to
               najprej naredil in bi porabil tudi veliko manj časa, kot ste si ga zdaj vzel. Sicer
               pa bi rekel tako: običaj bi bil in dobro bi bilo, da bi bilo v tej smeri tudi
               vzpostavljen določen odnos med Vlado in med Državnim zborom, da Vlada in ministri na
               Državnem zboru poizkušajo dovolj korektno pojasnjevati stvari. Mi poslanci pa sicer
               iz javnih nastopov na televiziji in sicer vemo, kdo so najboljši in najbolj
               nezmotljivi ministri in tu nas ni treba prepričevati. Hvala lepa.</p>
            </sp>
            <sp xml:id="SDZ2-Redna-04-1997-04-23.sp85">

               <speaker>PODPREDSEDNIK ANDREJ GERENČER:</speaker>

               <p>Hvala. Minister Rop.</p>
            </sp>
            <sp xml:id="SDZ2-Redna-04-1997-04-23.sp86">

               <speaker>MAG. ANTON ROP:</speaker>

               <p>Se opravičujem, vendar bi rad pojasnil, da to nisem pojasnjeval samo gospodu Potrču,
               ampak matičnemu odboru, ki ima seveda to pristojnost, da tudi zavzame stališče in je
               tudi zavzel precej soglasno stališče v zvezi s tem amandmajem. In to stališče je
               negativno. Torej ni bilo samo vam namenjeno.</p>
            </sp>
            <sp xml:id="SDZ2-Redna-04-1997-04-23.sp87">

               <speaker>PODPREDSEDNIK ANDREJ GERENČER:</speaker>

               <p>Prosim, gospod Potrč.</p>
            </sp>
            <sp xml:id="SDZ2-Redna-04-1997-04-23.sp88">

               <speaker>MIRAN POTRČ:</speaker>

               <p>Obljubim, da bom nehal, ker je neproduktivno, ker sva oba z gospodom Ropom dovolj
               trmasta, pa tudi dovolj spretna. Ampak, gospod Rop, lepo prosim, pojdite si poslušat
               magnetogram današnje razprave. Če niste v njej frekli najmanj 10-krat, da danes
               pojasnjujete gospodu Potrču, potem se vam bom opravičil.</p>
            </sp>
            <sp xml:id="SDZ2-Redna-04-1997-04-23.sp89">

               <speaker>PODPREDSEDNIK ANDREJ GERENČER:</speaker>

               <p>Prosim, minister.</p>
            </sp>
            <sp xml:id="SDZ2-Redna-04-1997-04-23.sp90">

               <speaker>MAG. ANTON ROP:</speaker>

               <p>Se opravičujem, to sem izključno zato rekel, ker je bil verjetno edino gospod Potrč,
               ki tega na matičnem odboru ni razumel. Poleg tega pa je gospod Potrč predčasno
               zapustil matični odbor in morda ni vsega slišal, ker ga očitno ni zanimala cela
               razprava.</p>
            </sp>
            <sp xml:id="SDZ2-Redna-04-1997-04-23.sp91">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Potrč.</p>
            </sp>
            <sp xml:id="SDZ2-Redna-04-1997-04-23.sp92">

               <speaker>MIRAN POTRČ:</speaker>

               <p>Gospod predsednik, zdaj pa prosim, da gospod minister pride in se za zadnji stavek
               opraviči. Namreč, da sem zapustil in nisem hotel poslušati. Hkrati, ob 10. uri je
               bila naslednja seja. Šel sem na naslednjo sejo in tam kot poslanec bil prisoten.</p>
               <p>Prosim, gospod minister, ker to, kar delate vi, presega vse meje, za to vi pooblastil
               nimate. Poslanec ima pravico delati v okviru svojih pristojnosti, ne ga žaliti, tako
               kot delate vi.</p>
            </sp>
            <sp xml:id="SDZ2-Redna-04-1997-04-23.sp93">

               <speaker>PODPREDSEDNIK ANDREJ GERENČER:</speaker>

               <p>Minister mag. Anton Rop.</p>
            </sp>
            <sp xml:id="SDZ2-Redna-04-1997-04-23.sp94">

               <speaker>MAG. ANTON ROP:</speaker>

               <p>Jaz se gospodu Potrču opravičujem, vendar je dejstvo, da je prej zapustil matični
               odbor in verjetno ni vsega slišal. Se opravičujem.</p>
            </sp>
            <sp xml:id="SDZ2-Redna-04-1997-04-23.sp95">

               <speaker>PODPREDSEDNIK ANDREJ GERENČER:</speaker>

               <p>Hvala. Zaključujem razpravo in predlagam, da glasujemo o amandmaju k 18. členu.
               Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da amandma ni sprejet.</p>
               <p>Dajem 18. člen kot celoto na glasovanje. Ugotavljamo prisotnost! <stage>(65 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je 18. člen sprejet.</p>
               <p>Prehajamo k 19. členu. Predlagatelja sta Bojan Kontič in Miran Potrč, vlada in
               delovno telo amandma ne podpirata. Želi kdo besedo? <stage>(Nihče.)</stage> Potem prehajamo na
               glasovanje o amandmaju. Ugotavljamo prisotnost! <stage>(66 prisotnih.)</stage></p>
               <p>Kdo je za amandma? <stage>(22 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da amandma ni sprejet.</p>
               <p>Dajem v celoti 19. člen na glasovanje. Ugotavljamo prisotnost! <stage>(61 prisotnih.)</stage></p>
               <p>Kdo je za člen? <stage>(55 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je 19. člen sprejet.</p>
               <p>Prehajamo k 20. členu, predlagatelja sta Bojan Kontič in Miran Potrč. Želi kdo
               besedo? Vlada ga ne podpira, tudi ne matično delovno telo. Sprašujem še enkrat, ali
               kdo želi besedo. <stage>(Nihče.)</stage> Potem prehajamo na glasovanje o amandmaju. Ugotavljamo
               prisotnost! <stage>(64 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da amandma ni sprejet.</p>
               <p>Še člen 20. Ugotavljamo prisotnost! <stage>(60 prisotnih.)</stage></p>
               <p>Kdo je za člen? <stage>(45 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je 20. člen sprejet.</p>
               <p>Prehajamo k 21. členu. Imamo dva amandmaja. Prvega predlaga Socialdemokratska
               stranka, drugega pa predlagatelja Bojan Kontič in Miran Potrč. Če je prvi sprejet, je
               potem drugi brezpredmeten. Dajem amandmaja v razpravo. Želi kdo besedo? Gospa dr.
               Zbačnikova.</p>
            </sp>
            <sp xml:id="SDZ2-Redna-04-1997-04-23.sp96">

               <speaker>MAJDA ANA KREGELJ-ZBAČNIK:</speaker>

               <p>Pozdravljeni! Amandma k 21. členu je vezan na amandma k 36. členu. Obrazložitev:</p>
               <p>Po naši oceni je nesprejemljivo, da bi jamstveni sklad jamčil delavcem le neizplačane
               plače za zadnje tri mesece pred prenehanjem delovnega razmerja. Zato predlagamo, da
               to jamstvo obsega vse neizplačane plače in vsa neizplačana nadomestila pred
               prenehanjem dela. S tem bo sklad tudi zainteresiran, da bo v nelikvidnih oziroma v
               nesolventnih primerih čimprej prišel do ureditve razmer, ne pa tako kot sedaj, ko
               delavci po pol leta in več ne dobivajo plač. Postopki pred sodišči pa trajajo več
               let.</p>
               <p>Po naši oceni tudi ni dovolj, da jamstveni sklad zagotavlja delavcu prejemke, naštete
               v prvotnem besedilu prvega odstavka 21. člena. Nujno je, da jih izenači z drugimi
               delavci v njihovih pravicah tako, da jim zagotovi tudi regres za letni dopust.
               Nesprejemljivo je, da jamstveni sklad jamči delavcem le minimalne plače in
               nadomestila in to vsem delavcem enako. Zato predlagamo, da je osnova za vračilo
               delavčeva dejanska neizplačana plača. Delavci naj dobijo dejanske plače, plače, ki
               jih zaslužijo, in ne le minimalne, saj plača ni miloščina, je pravica delavca za
               opravljeno delo. Hvala lepa.</p>
            </sp>
            <sp xml:id="SDZ2-Redna-04-1997-04-23.sp97">

               <speaker>PODPREDSEDNIK ANDREJ GERENČER:</speaker>

               <p>Hvala lepa. K besedi se je prijavil minister - pardon, Miran Potrč. Se
               opravičujem!</p>
            </sp>
            <sp xml:id="SDZ2-Redna-04-1997-04-23.sp98">

               <speaker>MIRAN POTRČ:</speaker>

               <p>Hvala lepa. Ker je amandma Socialdemokratske stranke vložen danes, bi jaz v soglasju,
               Bojan Kontič, s teboj, najin amandma prekvalificiral v amandma na amandma.</p>
               <p>Namreč, ne gre za stvari, ki bi bile v koliziji in nasprotne. Jaz soglašam, da je
               sprejeta lahko rešitev tudi, ki jo za prve štiri alinee predlaga Socialdemokratska
               stranka. Mi pa predlagamo novo peto in šesto alineo in bi bilo najbrž škoda, da sta
               amandmaja napisana na ta način, da bi morala biti izključujoča, kot jih je strokovna
               služba korektno, glede na dosedaj vložene tekste, pripravila.</p>
               <p>Torej, naš amandma je kot amandma na amandma Socialdemokratske stranke. Hvala.</p>
            </sp>
            <sp xml:id="SDZ2-Redna-04-1997-04-23.sp99">

               <speaker>PODPREDSEDNIK ANDREJ GERENČER:</speaker>

               <p>Hvala. Minister Rop.</p>
            </sp>
            <sp xml:id="SDZ2-Redna-04-1997-04-23.sp100">

               <speaker>MAG. ANTON ROP:</speaker>

               <p>Spoštovani! Dovolite mi, da pojasnim stališče Vlade do predlaganega amandmaja
               Socialdemokratske stranke in potem seveda tudi eventualno amandmaja na amandma ali pa
               posebnega amandmaja.</p>
               <p>Tako, kot je bilo povedano, je potrebno povedati, da ne drži. Naloga jamstvenega
               sklada ni, da izplačuje plače; naloga jamstvenega sklada je, da zagotovi socialno
               varnost tistih, ki plač niso prejeli. To pomeni, da jim zagotovi določen socialni
               minimum takrat, ko gre podjetje v stečaj in še niso prejeli tistega, kar jim sicer
               gre po zakonodaji - to pomeni denarnega nadomestila, in da jim omogoči, da s tem
               poravnajo neke svoje obveznosti pač iz preteklosti, ker niso prejemali plač. Zato
               tudi evropska konvencija in direktiva govorita o tem, da države lahko ob tem, ko
               določajo obveznosti jamstvenega sklada, omejijo to posamezno višino maksimalnega
               izplačila, ker gre za socialno varnost.</p>
               <p>Lahko povem, da na primer v Španiji znaša ta znesek, ki je maksimiziran, dvakraten
               znesek minimalne plače. V Avstriji imajo prav tako omejitev. Tukaj imam nekaj teh
               držav naštetih, kjer praktično ni, na primer v Veliki Britaniji je kar absolutna
               omejitev. Rečejo: 210 funtov na teden je maksimum, ki ga lahko takrat prejmejo, kadar
               gre podjetje v stečaj ali v bankrot. V Grčiji imajo trikratno mesečno plačo, določeno
               in garantirano s kolektivno pogodbo. Pri nas pa imamo 4,5 minimalne plače iz naslova
               različnih kategorij, tako da menimo, da je to nek znesek, ki zagotavlja nek
               eksistenčni minimum, če ga delavec prejme takrat, ko preide v brezposelnost in predno
               prejme denarno nadomestilo. Tudi sicer je potrebno povedati, da so že sedaj
               obveznosti, kot sem rekel, 5 milijard tega jamstvenega sklada po naši oceni, in da je
               seveda vse tovrstne zadeve bistveno povečujejo finančno obremenitev.</p>
               <p>Kar se tiče ostalih oblik regresa in podobno, bi rad povedal, da to ne predvideva, da
               nikjer nismo zasledili, da bi kdo izplačeval; na primer razliko iz tega naslova, na
               primer odškodnine za poškodbe pri delu ter poklicne bolezni pa seveda delavci lahko
               uveljavljajo. Priznam pa, da težko tudi v civilnopravnih postopkih in je prav, da jih
               uveljavljajo, ker so delodajalci dolžni seveda, da v tem primeru tovrstne izdatke
               poravnajo. Zaradi vseh teh razlogov, žal, ne moremo podpreti teh dveh amandmajev.</p>
            </sp>
            <sp xml:id="SDZ2-Redna-04-1997-04-23.sp101">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Špiletič.</p>
            </sp>
            <sp xml:id="SDZ2-Redna-04-1997-04-23.sp102">

               <speaker>BOGOMIR ŠPILETIČ:</speaker>

               <p>Opozoril bi samo na to, da smo nekako sledili razpravi na matičnemu odboru, da naj se
               skuša ta problematika delno urejati tudi v drugih zakonih, predvsem v zakonu o
               stečajih, prisilni poravnavi in likvidaciji in da sem danes za to govornico že
               predstavil enega od amandmajev, da bi se naj trimesečno neredno izplačevanje plač
               štelo kot razlog, zaradi katerega gre podjetje po uradni dolžnosti v stečaj. Tako da
               bi v tem primeru ne držalo to, kar je gospod Rop ravnokar omenil, ker bi potem
               jamstveni sklad lahko uveljavljal ta del sredstev, ki jih bi izplačal iz stečajne
               mase tega podjetja, ki je praktično šlo v stečaj po tej poti, kot smo mi predlagali.
               Samo toliko.</p>
            </sp>
            <sp xml:id="SDZ2-Redna-04-1997-04-23.sp103">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Potrč.</p>
            </sp>
            <sp xml:id="SDZ2-Redna-04-1997-04-23.sp104">

               <speaker>MIRAN POTRČ:</speaker>

               <p>Hvala lepa. Zahvaljujem se gospe generalni sekretarki, ker je opozorila, da v celoti
               naš drugi amandma ne more biti kot amandma na amandma, ampak ga razbijam v dva dela.
               Prvi odstavek, ki je sedaj pod točko dva, je amandma na amandma; drugi odstavek pa je
               samostojen kot tretji amandma z mojo zavestjo, da seveda v enem in drugem primeru, če
               bo sprejet ali pa če ne bo sprejet, bo ostal lahko tudi brezpredmeten. Hvala lepa.
            </p>
            </sp>
            <sp xml:id="SDZ2-Redna-04-1997-04-23.sp105">

               <speaker>PODPREDSEDNIK ANDREJ GERENČER:</speaker>

               <p>Hvala gospod Potrč. Želi še kdo besedo? <stage>(Nihče.)</stage> Potem gremo na glasovanje. In sicer,
               drugi amandma gospoda Potrča gre na amandma o amandmaju Socialdemokratske stranke.
               Torej gre za združitev amandmaja SDS-a in gospoda Potrča. Gospod Potrč potem predlaga
               samostojni, pod b, amandma k drugemu odstavku.</p>
               <p>Najprej glasujemo o amandmaju na amandma gospoda Potrča, glasi se pa takole:
               "Odškodnine za poškodbo pri delu, ki jo je delavec utrpel za poklicno bolezen" in
               druga alinea "neizplačanih plač za obdobje zadnjih treh mesecev ter ugotovitve, da
               delavec ni prejel plače najmanj treh mesecev zapored zaradi insolventnosti
               delodajalca". To je amandma na amandma Socialdemokratske stranke. Ugotovimo
               prisotnost! <stage>(67 prisotnih.)</stage></p>
               <p>Kdo je za amandma na amandma? <stage>(28 poslancev.)</stage> Je kdo proti? <stage>(39 poslancev.)</stage></p>
               <p>Ugotavljam, da amandma na amandma ni sprejet.</p>
               <p>Gremo na amandma Socialdemokratske stranke pod številko 1. Ugotovimo prisotnost! <stage>(65
               prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma ni sprejet.</p>
               <p>Dajem amandma gospoda Potrča v drugem delu. Ali ne? Gospod Potrč? <stage>(Glas iz ozadja.)</stage>
               Gospod Potrč umika svoj amandma. Dajem na glasovanje celoten 21. člen. Ugotavljamo
               prisotnost! <stage>(62 poslancev.)</stage></p>
               <p>Kdo je za celotni člen? <stage>(51 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je člen sprejet.</p>
               <p>Prehajamo na 24. člen. Opozarjam, da je prišlo do neljube pomote. Amandma se samo
               glasi, v oklepaju tri: "V sporih zoper odločbe ministrstva, pristojnega za delo,
               odloča delovno in socialno sodišče, ki je pristojno za odločanje v socialnih sporih."
               Samo to je amandma, ostalo je obrazložitev. To je amandma gospoda Kontiča in gospoda
               Potrča.</p>
               <p>In drugi amandma, ki ga predlaga Odbor za zdravstvo, delo, družino in socialno
               politiko, ki ga vlada podpira, prvega pa ne podpira. Odpiram razpravo. Gospod
               Kontič.</p>
            </sp>
            <sp xml:id="SDZ2-Redna-04-1997-04-23.sp106">

               <speaker>BOJAN KONTIČ:</speaker>

               <p>Že prej sem povedal, na samem začetku, ko sem govoril še v imenu celotne poslanske
               skupine, da mi amandma k 24. členu umikamo, ker je bil modeficiran na seji matičnega
               delovnega telesa.</p>
            </sp>
            <sp xml:id="SDZ2-Redna-04-1997-04-23.sp107">

               <speaker>PODPREDSEDNIK ANDREJ GERENČER:</speaker>

               <p>Torej ga umikate. Hvala.</p>
               <p>Amandma pod številko ena je torej umaknjen. Gremo na amandma pod številko dva. Želi
               kdo besedo? <stage>(Nihče.)</stage> Dajem amandma na glasovanje. Ugotovimo sklepčnost! <stage>(61
               poslancev.)</stage></p>
               <p>Kdo je za? <stage>(62 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 24. člen v celoti. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>Prehajamo k 26. členu. Imamo en amandma, predlagatelja sta Bojan Kontič in Miran
               Potrč, vlada ga ne podpira, tudi matično delovno telo ga ne podpira. Odpiram
               razpravo. Predlagatelji ga umikajo, torej ne bomo glasovali o njem.</p>
               <p>In amandma k 20. členu je brezpredmeten, ker ni bil sprejet amandma k 21. členu. S
               tem smo izglasovali amandmaje in člene, kjer so bili vloženi amandmaji.</p>
               <p>V razpravo dajem še ostale člene. Želi kdo besedo? Ker ne želi nihče razpravljati,
               potem zaključujem razpravo in dajem na glasovanje preostale člene, h katerim niso
               bili vloženi amandmaji. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o posameznih členih. Glasovati moramo pa še o
               naslovu zakona. Ali želi kdo razpravljati o naslovu zakona? <stage>(Nihče.)</stage> Ker ne želi
               nihče več razpravljati, zaključujem razpravo in prehajamo na glasovanje. Na
               glasovanje dajem naslov zakona v celoti. Ugotavljamo prisotnost! <stage>(65 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona v celoti sprejet.</p>
               <p>Prehajamo na <title>TRETJO OBRAVNAVO ZAKONA</title>. Izglasovali smo zakon po členih in
               naslov zakona. Ugotavljam, da k predlogu zakona ni bil sprejet noben amandma oziroma
               so bili sprejeti amandmaji v drugi obravnavi. Sprašujem, ali ima kdo amandmaje k tem
               členom. Lahko jih predlaga 10 poslancev, poslanska skupina, matično delovno telo ali
               predlagatelj zakona, pa tudi vlada. Želi kdo besedo? Gospod Henigman, prosim.</p>
            </sp>
            <sp xml:id="SDZ2-Redna-04-1997-04-23.sp108">

               <speaker>BENJAMIN HENIGMAN:</speaker>

               <p>Spoštovani! Že v razpravi sem napovedal, da bomo vložili amandmaje k določenim členom
               glede datumov. In, ker je ura 10 minut do šestih, delali pa naj bi do šestih, prosim
               za odmor in da to točko nadaljujemo jutri. Do jutri pa bomo pripravili amandmaje.
               Hvala.</p>
            </sp>
            <sp xml:id="SDZ2-Redna-04-1997-04-23.sp109">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo želi besedo? <stage>(Ne.)</stage> Če ne, predlagam, da danes zaključimo sejo in
               nadaljujemo jutri zjutraj z isto točko dnevnega reda.</p>
               <p>Samo še eno obvestilo prosim. Malo pozornosti. Poslankam in poslancem Državnega zbora
               - poslal mi je gospod predsednik Janez Podobnik. Obveščam vas, da sem datum sklica 4.
               izredne seje Državnega zbora, ki je bila sklicana za v torek, 29. aprila 1997 ob
               10.00 uri in jo je zahtevalo 24 poslancev poslanske skupine SDS in SKD na podlagi
               predloga in po posvetu s predstavniki predlagateljev spremenil in 4. izredna seja
               Državnega seja sklicujem v sredo, 14. maja, ob 10.00 uri v tej dvorani. Hvala
                  lepa. <title><stage>(SEJA JE BILA PREKINJENA 23. APRILA 1997 OB 17.54 URI.)</stage></title>
               </p>
            </sp>
         </div>
      </body>
   </text>
</TEI>
