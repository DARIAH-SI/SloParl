<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-29-1998-12-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|BF4D35B1B53CDCCDC12566D4003571D0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=BF4D35B1B53CDCCDC12566D4003571D0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-29-1998-12-04.DZ" n="29">
               <name>Izredna</name>
               <date when="1998-12-04"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-29-1998-12-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 29. izredne seje</stage>
            <stage type="date">(4. december 1998)</stage>
            <stage type="chairman"> Sejo je vodil Andrej Gerenčer, podpredsednik državnega zbora.</stage>
            <stage type="time"> Seja se je pričela ob 10.12 uri.</stage>


            <sp xml:id="SDZ2-Izredna-29-1998-12-04.sp1">

               <speaker>PODPREDSEDNIK ANDREJ GERENČER:</speaker>

               <p>Kolegi polanci, gospe in gospodje. Pričenjam nadaljevanje 29. izredne seje državnega
               zbora Republike Slovenije. Obveščen sem, da so zadržani in se današnje seje ne morejo
               udeležiti naslednje poslanke in poslanci: Zmago Jelinčič, Boris Sovič, dr. Jože
               Zagožen, mag. Franc Žnidaršič, Peter Hrastelj, Jurij Malovrh, Ciril Pucko, Štefan
               Klinc, Janez Kramberger, Jože Možgan, Polonca Dobrajc za pričetek seje, Richard
               Beuerman, Roman Jakič, Tone Partljič je tukaj, Jelko Kacin, Jakob Presečnik, Franc
               Jazbec, Franc Kangler, Andrej Fabjan, Janez Janša, Janez Per, Mirko Zamernik, Branko
               Kelemina, Borut Pahor je tukaj, Franc Pukšič, dr. Helena Hren-Vencelj, Janko Veber,
               Rafael Kužnik, Darinka Mravljak, Jože Avšič, Geza Džuban, Branko Janc, Mirko Kaplja,
               Maksimiljan Lavrinc, Jožef Špindler, Jožef Zimšek, Aleksander Merlo za pričetek seje
               in prav tako Miran Jerič za pričetek seje ter Josip Bajc za pričetek seje. Prosim, da
               ugotovimo navzočnost v dvorani. Prosim, da ugotovimo navzočnost v dvorani. <stage>(41
               prisotnih.)</stage> Naslednje ugotavljanje sklepčnosti je ob 10.25.</p>
               <stage type="time">(Seja je bila prekinjena ob 10.14 uri in se je nadaljevala ob 10.26 uri.)</stage>
            </sp>
            <sp xml:id="SDZ2-Izredna-29-1998-12-04.sp2">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Tretjič bomo ugotavljali sklepčnost v dvorani.
               Na cesti so zastoji in prosim, da temu primerno tisti, ki smo tukaj, tudi pritisnemo
               na gumb, da lahko ugotovimo sklepčnost in začnemo z delom. Ugotovimo prisotnost! <stage>(52
               prisotnih.)</stage> Zbor je sklepčen in lahko odloča. Na sejo sem vabil predstavnike vlade
               Republike Slovenije ter vse prav lepo pozdravljam. Na današnjem nadaljevanju 29.
               izredne seje državnega zbora bomo opravili obravnavo 14. točke dnevnega reda, to so
               vprašanja in pobude poslank in poslancev.</p>
               <p>Prehajamo na <title>14. TOČKO DNEVNEGA REDA - VPRAŠANJA IN POBUDE POSLANK IN
                  POSLANCEV.</title> Za današnjo sejo so se opravičili: minister Mitja Gaspari, ampak
               vidim, da je prišel. Torej nihče se ni opravičil, tudi po zasedbi vidim, da je
               številna, zato bodo lahko odgovarjali na vaša vprašanja.</p>
               <p>Prejeli smo pisne prijave poslanskih vprašanj in pobud. Vrstni red postavljanja
               poslanskih vprašanj in pobud sem določil v skladu z zadnjim odstavkom 23. člena
               poslovnika, tako da prva tri vprašanja oziroma pobude postavljajo poslanci opozicije,
               nato pa po vrsti poslanci iz raznih poslanskih skupin po vrstnem redu prijave.
               Poslanke in poslance opozarjam, da mora biti poslansko vprašanje kratko in
               postavljeno tako, da je njegova vsebina jasno razvidna. V nasprotnem primeru bom
               moral poslanca opozoriti in ga pozvati, da vprašanje ustrezno izpopolni. Ustno
               zastavljeno vprašanje oziroma pobuda ne sme trajati več kot 3 minute. Ministrov
               odgovor praviloma ne več kot 10 minut. Dopolnilno vprašanje poslanca ne sme trajati
               več kot 2 minuti.</p>
               <p>Prvo poslansko vprašanje bo postavil dr. Ribičič, ker mu dolgujemo to že nekaj časa.
               Prijavljen je že nekaj sej. Prosim.</p>
            </sp>
            <sp xml:id="SDZ2-Izredna-29-1998-12-04.sp3">

               <speaker>DR. CIRIL RIBIČIČ:</speaker>

               <p>Spoštovani! Jaz sem že četrtič tukaj za govornico z istim poslanskim vprašanjem,
               naslovljenim na predsednika vlade dr. Janeza Drnovška. Danes je 268. dan, odkar sem
               ga prvič prosil, da pride v državni zbor in mi odgovori na to vprašanje. Kljub temu,
               da ga danes ni, vprašanje se seveda nanaša na regionalizem, bom vprašanje postavil in
               prosim dr. Drnovška, da pride v državni zbor in na to vprašanje odgovori.</p>
               <p>Razlogi za regionalizacijo Slovenije, o kateri sprašujem, so:</p>
               <p>1. neenakomeren regionalni razvoj, ki spreminja tričetrtine Slovenije v ljubljansko
               obrobje in privesek centra,</p>
               <p>2. velik prepad, ki je nastal s potrojitvijo števila občin in centralizacijo
               njihovih pristojnosti,</p>
               <p>3. približuje se polnopravno članstvo Slovenije v Evropski zvezi, kar pomeni odpravo
               meja v sedanjem smislu in terja usposobitev za sodelovanje z regijami v drugih
               evropskih državah in za uporabo sredstev iz strukturnih skladov Evropske zveze,</p>
               <p>4. vse pomembne družbene dejavnosti, ki hočejo biti v Sloveniji uspešne, so
               regionalno organizirane. Bolje od vlade jih razume in upošteva ta trenutek celo
               vodstvo rimskokatoliške cerkve,</p>
               <p>5. ustavna ureditev onemogoča nastajanje pokrajin, ki bi imele navdih regionalizma
               evropskih držav.</p>
               <p>Vprašanje se glasi: Ali bo vlada kaj storila za resnične premike na tem področju, bo
               podprla črtanje 143. člena iz ustave in druge spremembe, ki bi privedle do
               ustanovitve pokrajin v Sloveniji še v tem tisočletju? Če ne bo tega storila, zakaj
               ne.</p>
               <p>Jaz bi še enkrat opozoril, da ne želim dobiti do naslednjega tisočletja odgovora
               predsednika vlade, ampak bi rad, da se ustanovijo pokrajine do tega obdobja. Hvala
               lepa.</p>
            </sp>
            <sp xml:id="SDZ2-Izredna-29-1998-12-04.sp4">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Če sem prav razumel gospoda dr. Ribičiča, čaka odgovor predsednika vlade.
               Hvala.</p>
               <p>Naslednji ima besedo Franc Čebulj. Prosim. Ali ni izpisa? Prosim službe, da
               zagotovijo izpis na ekranu. Prosim.</p>
            </sp>
            <sp xml:id="SDZ2-Izredna-29-1998-12-04.sp5">

               <speaker>FRANC ČEBULJ:</speaker>

               <p>Hvala lepa. Spoštovane kolegice in kolegi, spoštovani ministri in sekretarji naše
               vlade, dober dan!</p>
               <p>Moje poslansko vprašanje je namenjeno ministru za kmetijstvo, gospodu Cirilu
               Smrkolju, ki mu zastavljam naslednje ustno vprašanje, na katerega želim pisni
               odgovor.</p>
               <p>Zakaj je kot minister za kmetijstvo dovolil na 84. seji vlade z dne 12. novembra
               1998, da se iz proračunske postavke 24.49 - podpora za pospeševanje kmetijstva, v
               občinah, prerazporedi 30 milijonov za razvoj oziroma humanitarno pomoč Bosni in
               Hercegovini, in tudi iz proračunskih postavk, kot so obramba pred točo, mednarodno
               sodelovanje, financiranje prestrukturiranja zadrug, financiranje programov za mlade
               kmete, sofinanciranje programov za sanacijo podjetij in kmetij, kar je v skupni
               vrednosti 50 milijonov SIT.</p>
               <p>V zvezi s to prerazporeditvijo sredstev bi želel, da mi gospod minister Ciril
               Smrkolj takoj odgovori in mi posreduje tudi pisni odgovor. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp6">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Čebulj. Gospod minister Smrkolj.</p>
            </sp>
            <sp xml:id="SDZ2-Izredna-29-1998-12-04.sp7">

               <speaker>CIRIL SMRKOLJ:</speaker>

               <p>Hvala lepa. Dober dan, gospe poslanke in poslanci! Na vprašanje gospoda Čebulja,
               poslanca SDS-a, bi povedal naslednje.</p>
               <p>Mi smo v okviru prerazporeditev, ki smo jih izvajali v tem letu, prerazporejali
               marsikatero postavko na drugo iz različnih vzrokov. Eden od pomembnih vzrokov je bil,
               da smo se morali uskladiti in smo prerazporejali okrog 110 milijonov za postavko
               sanacije škod po neurjih. V tem kontekstu je prišlo potem tudi v postavkah, ki niso
               bile izkoriščene v celoti, kjer je v okviru razpisov in pogojev, ki so bili, so bila
               sredstva neizkoriščena in so prišla tudi do določenih prerazporeditev iz postavke na
               postavko, v skladu z zakonom o izvajanju proračuna Republike Slovenije.</p>
            </sp>
            <sp xml:id="SDZ2-Izredna-29-1998-12-04.sp8">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Dopolnilno vprašanje, gospod Čebulj.</p>
            </sp>
            <sp xml:id="SDZ2-Izredna-29-1998-12-04.sp9">

               <speaker>FRANC ČEBULJ:</speaker>

               <p>Hvala lepa.</p>
               <p>Ugovor oziroma dodatno vprašanje. Kot je meni znano, sredstva na postavki 24.49 -
               podpora za pospeševanje kmetijstva v občinah, niso ostala. Gospod Bajc, prosim, da
               ne vpadate v besedo! Ko boste imeli besedo, ko vam bo jo dal predsedujoči, boste
               lahko govorili. Vem, da je vaš strankarski prijatelj, ampak kljub temu bi želel tudi
               za vašo<gap n="..."/></p>
            </sp>
            <sp xml:id="SDZ2-Izredna-29-1998-12-04.sp10">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani!.</p>
            </sp>
            <sp xml:id="SDZ2-Izredna-29-1998-12-04.sp11">

               <speaker>FRANC ČEBULJ:</speaker>

               <p><gap n="..."/> da tudi vaša občina iz tega namena nekaj sredstev več dobi za pospeševanje v
               kmetijstvu.)</p>
               <p>Vi ste sredstva, ki so namenjena za občine, znižali občinam. To ne drži, da so
               sredstva ostala. Vi ste jih prej prerazporedili, predno ste se odločali, koliko boste
               občinam, na osnovi javnega razpisa, ki ste ga naredili, sredstev razdelili. Naša
               občina je dobila od lanskega leta še enkrat manj sredstev za pospeševanje kmetijstva.
               S tem, da smo 100% več sofinancirali, kot smo lansko leto. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp12">

               <speaker>PODPREDSEDNIK ANDREJ GERENČER:</speaker>

               <p>Hvala.</p>
            </sp>
            <sp xml:id="SDZ2-Izredna-29-1998-12-04.sp13">

               <speaker>FRANC ČEBULJ:</speaker>

               <p>Želim bolj jasen in točen odgovor.</p>
            </sp>
            <sp xml:id="SDZ2-Izredna-29-1998-12-04.sp14">

               <speaker>PODPREDSEDNIK ANDREJ GERENČER:</speaker>

               <p>Gospod minister.</p>
            </sp>
            <sp xml:id="SDZ2-Izredna-29-1998-12-04.sp15">

               <speaker>CIRIL SMRKOLJ:</speaker>

               <p>Jaz bi bil rad precizen. Jaz nisem rekel tega, kar trdi gospod Čebulj. Jaz sem
               rekel, da smo sredstva prerazporejali v skladu s potrebami. Ostanki so nastajali na
               osnovi ocen komisij, kje so po kriterijih, ki so bili definirani vlagatelji, recimo v
               primeru občin, izpolnjevali pogoje in kje niso.</p>
               <p>Na drugi strani sem jasno poudaril, da smo iz nekaterih drugih postavk zbrali 110
               milijonov in tudi za sanacijo škod po neurju v jesenskem delu za postavko - sanacija
               kmetijskih površin v občinah. Tukaj v tem delu je bilo potrebno iskati tudi rešitve,
               kako te mednarodne obveznosti v okviru programa FAO tudi reševati in smo s to obliko
               prerazporejanja to dobili. Koliko je katera občina vložila in koliko je katera občina
               na postavki potem dobila, je bilo točno definirano v okviru kriterijev, ki jih je
               pripravila komisija za te občinske razpise za podporo razvoja kmetijstva v občinah.
               Zelo različno je bil določen v skladu z vloženo dokumentacijo potem kriterij in
               znesek za posamezno občino.</p>
            </sp>
            <sp xml:id="SDZ2-Izredna-29-1998-12-04.sp16">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Miroslav Mozetič. Ga ni? Zoran Lešnik, DeSUS. Gospod Lenič se je
               namreč odpovedal vprašanju.</p>
            </sp>
            <sp xml:id="SDZ2-Izredna-29-1998-12-04.sp17">

               <speaker>ZORAN LEŠNIK:</speaker>

               <p>Hvala lepa. Koliko časa imam?</p>
            </sp>
            <sp xml:id="SDZ2-Izredna-29-1998-12-04.sp18">

               <speaker>PODPREDSEDNIK ANDREJ GERENČER:</speaker>

               <p>3 minute.</p>
            </sp>
            <sp xml:id="SDZ2-Izredna-29-1998-12-04.sp19">

               <speaker>ZORAN LEŠNIK:</speaker>

               <p>3 minute, bom hitel.</p>
               <p>Poslansko vprašanje vladi in ministrstvu za zdravstvo: Kdo dovoljuje, da se določene
               stvari v času prizadevanj za stabilizacijo dražijo tudi za 80% v desetih mesecih?
               Desetih mesecih zato, ker sem poslansko vprašanje že zastavil na prejšnje zasedanju.
               Mislim na povišanje prispevka za dodatno zdravstveno zavarovanje. To povišanje je
               najbolj prizadelo tiste z najnižjimi prejemki. Slišati je, da je zaradi povišanja
               doslej že več kot 40.000 zavarovancev izstopilo iz dodatnega zavarovanja. Obstaja pa
               upravičena bojazen, da jih bo jutri še več, ker se bo zaradi tega slabšalo
               zdravstveno stanje občanov.</p>
               <p>Sprašujem vlado in ministrstvo za zdravstvo, kaj je ali kaj bo ukrenilo, da
               zavarovalnice ne bodo več pretiravale s povečanjem prispevkov za dodatno zdravstveno
               zavarovanje.</p>
               <p>Drugo vprašanje vladi Republike Slovenije: V tretji dekadi oktobra 1998 je vlada
               objavila razpis za delovno mesto direktorja sklada kmetijskih zemljišč in gozdov
               Republike Slovenije. Čas za prijavo je bil 8 dni. V tridesetih dneh po objavi razpisa
               v Uradnem listu pa naj bi bili vsi prijavljeni seznanjeni z rezultatom odločitve.
               Danes je minilo že 41 dni od časa razpisa. Ker sta oba v razpisu določena roka mimo,
               me zanima, ali je vlada že izbrala kandidata, kdaj bo odgovorila vsem tistim, ki so
               se prijavili na razpis, kako bo utemeljila zamudo pri odgovoru in kdaj je
               pričakovati, da bo o izbranem kandidatu odločal državni zbor.</p>
               <p>Naslednje vprašanje je namenjeno ministru za kmetijstvo, gozdarstvo in prehrano. Ker
               vem samo za en primer, da je kmet za naložbo nepovratno dobil 12 milijonov tolarjev,
               sprašujem ministra za kmetijstvo in gozdarstvo, gospoda Cirila Smrkolja, naslednje:
               Koliko slovenskih kmetov je letos dobilo za naložbe tolikšen znesek? Kakšni so
               pogoji, da lahko kmet dobi toliko nepovratnega denarja? Kakšno je pri tolikšnem
               znesku razmerje med denarjem, ki se daje iz republiškega, in kolikšen znesek iz
               občinskega proračuna? Ali je res, da lahko posamezniki dobijo nepovratni denar v
               najvišjem znesku tudi pet let zaporedoma? Govori se, da lahko toliko nepovratnega
               denarja dobijo le tisti, ki so vsaj v občinskem vodstvu Slovenske ljudske
               stranke.</p>
               <p>Naslednje vprašanje oziroma poslanska pobuda: Predsedniku in vodstvu državnega zbora
               dajem pobudo, da takrat, ko vodilni ljudje parlamenta, vlade in države načrtujejo
               obisk na določenem območju, o tem obvestijo tudi poslanca državnega zbora tistega
               volilnega okraja, katerega območje bodo obiskali. To obvestilo in vabilo naj velja za
               poslance, ne glede na to, katere stranke člani so.</p>
               <p>Obrazložitev: V zadnjem obdobju največ dveh mesecev sem iz časopisov<gap n="..."/></p>
            </sp>
            <sp xml:id="SDZ2-Izredna-29-1998-12-04.sp20">

               <speaker>PODPREDSEDNIK ANDREJ GERENČER:</speaker>

               <p>Gospod Lešnik!</p>
            </sp>
            <sp xml:id="SDZ2-Izredna-29-1998-12-04.sp21">

               <speaker>ZORAN LEŠNIK:</speaker>

               <p><stage>(Eno vrstico imam.)</stage> <gap n="..."/>izvedel, da so pomembni ljudje naše države obiskali razne
               kraje osmega volilnega okraja, osme volilne enote, v kateri sem bil izvoljen za
               poslanca. Nikoli o tem nisem bil obveščen, kaj šele povabljen h kateremu od
               pogovorov. Predlagam, da se to v prihodnje ne bi več dogajalo. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp22">

               <speaker>PODPREDSEDNIK ANDREJ GERENČER:</speaker>

               <p>Hvala. Torej, imamo dve vprašanji, in sicer za ministrstvo za zdravstvo in
               ministrstvo za kmetijstvo. Ministrstvo za kmetijstvo, prosim. Minister gospod
               Smrkolj.</p>
            </sp>
            <sp xml:id="SDZ2-Izredna-29-1998-12-04.sp23">

               <speaker>CIRIL SMRKOLJ:</speaker>

               <p>Hvala lepa. Še enkrat lep pozdrav!</p>
               <p>Glede prvega vprašanja, ki je bilo namenjeno vladi Republike Slovenije in pa tudi
               našemu ministrstvu, bi rad povedal naslednje. Predvsem na pobudo združene liste smo v
               okviru vlade pohiteli s postopki za pridobitev kandidata za direktorja sklada
               kmetijskih zemljišč in gozdov in temu ustrezno, tako kot je gospod poslanec, Zoran
               Lešnik, DeSUS, navedel, opravili javni razpis. V okviru razpisa se je prijavilo 19
               kandidatov, od tega 3 kandidati niso izpolnjevali pogojev razpisa. Skupaj s kadrovsko
               službo vlade Republike Slovenije, ki je cel postopek peljala, smo pripravili tudi
               predlog izbora najbolj ustreznega kandidata na osnovi predvsem tehničnih in
               strokovnih kriterijev, ki so potrebni za vodenje tako pomembne institucije, kot je
               sklad kmetijskih zemljišč in gozdov. Predlog je bil poslan na vlado Republike
               Slovenije oziroma komisijo za kadrovske zadeve in je na tem, da se predlog obravnava
               tudi na vladi Republike Slovenije in predlaga državnemu zboru oziroma KVIAZ-u, da se
               spelje nadaljnji postopek. Točno kdaj bo to, jaz v tem trenutku res ne morem reči
               taksativno. To je glede tega.</p>
               <p>Kar se tiče procedure, jaz imam informacije, da je verjetno postopek obveščanja
               kandidatov nekako v zamudi. Če bo potrebno, bo tudi komisija morala razpis ponoviti.
               Formalnost postopka bo zagotovljena.</p>
               <p>Kar se tiče pa seveda drugega vprašanja gospoda Lešnika, je zadeva naslednja. V
               lanskem letu je bilo opravljenih veliko število javnih razpisov v okviru našega
               ministrstva, in sicer javni razpis za sofinanciranje programov pospeševanja
               kmetijstva v občinah, kjer je bilo 121 vlog in odobrenih 105 vlog v skupnem znesku
               399 milijonov in 922.000. Javni razpis za dodelitev podpor pri izvedbi strukturnih
               sprememb v rastlinski pridelavi, živinorejski prireji, predelavi, dodelavi kmetijskih
               pridelkov ter turizmu na kmetijah, kjer je prispelo 2.616 vlog in smo v okviru
               razpoložljivih sredstev v lanskem letu zagotovili sredstva za 260 vlagateljev in
               znesek odobrenih sredstev je 281 milijonov. Ravno tako je bil razpis za
               sofinanciranje vlaganj za objekte, za rejo plemenskih svinj, mladic na kmetijah,
               genska banka v živinoreji z 19 vlogami, kjer je bilo 18 vlog pozitivno rešenih in so
               bila odobrena sredstva v višini 49 milijonov. <stage>(Samo proceduralno vprašam: ali sem jaz
               tudi časovno omejen?)</stage></p>
            </sp>
            <sp xml:id="SDZ2-Izredna-29-1998-12-04.sp24">

               <speaker>PODPREDSEDNIK ANDREJ GERENČER:</speaker>

               <p>Ne, ne, kar izvolite!</p>
            </sp>
            <sp xml:id="SDZ2-Izredna-29-1998-12-04.sp25">

               <speaker>CIRIL SMRKOLJ:</speaker>

               <stage>(No, tako da ne bi bilo kakšnega protesta.)</stage>
               <p>Javni razpis za dodelitev subvencij za obnovo sadovnjakov, kjer je bilo 350 vlog, in
               so se na podlagi teh vlog v skladu s programom v enem delu zagotavljala sredstva
               vlagateljem v lanskem letu, v enem delu v letošnjem letu v višini 94 milijonov
               330.000; javni razpis za obnovo vinogradov, kjer je bilo izredno veliko vlog. Potem
               je bil javni razpis za subvencioniranje investicij za izgradnjo hladilnic za sveže
               sadje, kjer je bilo odobrenih sredstev v znesku 250 milijonov; javni razpis za
               zbiranje ponudb za sofinanciranje programov strokovnega dela in prireditev, 34 vlog,
               34 odobrenih in zagotovljenih sredstev v višini 34 milijonov SIT; javni razpis za
               izjemno pomoč kmetijam in pravnim osebam, ki opravljajo kmetijsko dejavnost in ki so
               bili ogroženi zaradi elementarnih nesreč in drugih zadev, 101 vloga, 85 vlog
               odobrenih in zagotovljenih sredstev v višini 100 milijonov 700 tisoč; javni razpis za
               subvencioniranje zadružnih vlaganj, 40 vlog, odobrenih 32 vlog in zagotovljenih 192
               milijonov sredstev; javni razpis za celostno urejanje podeželja, to je kmetijska
               infrastruktura, vinske ceste, raziskovalne naloge, promocija, 219 vlog, odobrenih 89
               vlog, zagotovljenih 246 milijonov tolarjev; javni razpis za dodelitev nepovratnih
               sredstev iz naslova intervencij za celostno urejanje podeželja in obnovo vasi, to so
               komasacije, 3 vloge, odobrene vse tri in zagotovljenih 35 milijonov <stage>(govorim samo
               okrogle številke)</stage>; javni razpis za dodelitev nepovratnih sredstev iz istega naslova
               za agromelioracije, izredno veliko število vlog - 274, odobrenih 26, zagotovljenih 82
               milijonov sredstev; javni razpis iz istega naslova za namakanje, osuševanje
               kmetijskih zemljišč in akumulacije, 29 vlog, 14 odobrenih, 150 milijonov sredstev za
               te investicije; potem je bil javni razpis za predhodne analize in za pripravo
               investicijsko-tehnične dokumentacije za projekte crpov, 85 vlog, 13 odobrenih in
               zagotovljenih 64 milijonov, skoraj 65 milijonov sredstev; javni razpis za dodelitev
               subvencije za spodbujanje pašnikov, obnovo pašnikov, 797 vlog in zagotovljenih 226
               prosilcem, sredstva v višini 33 milijonov. V tem delu smo ravno tako en del vlog, ki
               so bile popolne v skladu s programom, izplačevali v letu 1998. Zadnji tak razpis, to
               so bile intervencije za investicijo v morsko ribištvo in marikulturo ter sladkovodno
               ribogojstvo, 12 vlog in 7 odobrenih v skupnem znesku 8 milijonov.</p>
               <p>Iz tega je razvidno, da smo imeli temu ustrezno tudi število komisij, ki so bile
               sestavljene iz naših delavcev, zunanjih predstavnikov, kmetov in zadružne zveze
               Republike Slovenije. Temu ustrezno so tudi v skladu s kriteriji, ki so bili
               objavljeni v razpisu, in s kriteriji, ki jih je pripravila komisija, potem prosilcu
               od namena do namena, od vloge do vloge, od investicije do investicije dodeljevali
               sredstva po kriterijih, ki so bili odobreni.</p>
               <p>Vaše vprašanje, gospod Lešnik, je šlo predvsem v smeri, če so res nekateri dobili
               tudi preko 12 milijonov SIT nepovratnih sredstev. Jaz moram povedati, da sem
               preverjal podatke in v letu 1997 je bilo po podatkih naših služb, da so 4 prosilci
               dobili preko 10 milijonov sredstev, in to v primeru investicij, ki so bile v skladu s
               programom in pogodbo, da se financirajo v dveh letih investicije predvsem v
               hladilnice, kjer je ocena oziroma predračunska vrednost investicij tudi v višini 250
               milijonov in tako naprej. Zato je razumljivo, da so pri nekaterih večjih
               investicijah, ki imajo širši pomen, še posebej, če gre za hladilnice, kjer je več
               sadjarjev vključenih, bil tudi tak znesek odobren.</p>
               <p>Kar se tiče zadnjega vprašanja, strankarsko. Jaz bi se malo pošalil. Mi vse vloge
               dobimo na osnovi, mi mu pravimo, rumenega obrazca, kjer so vlagatelji dolžni navesti
               vse podatke, od osebnih, davčne številke, EMŠO in tako naprej, velikosti kmetije.
               Vendar v okviru tega obrazca ni nikjer rubrike: strankarska pripadnost.</p>
            </sp>
            <sp xml:id="SDZ2-Izredna-29-1998-12-04.sp26">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim gospod Lešnik, dodatno vprašanje.</p>
            </sp>
            <sp xml:id="SDZ2-Izredna-29-1998-12-04.sp27">

               <speaker>ZORAN LEŠNIK:</speaker>

               <p>Hvala lepa. Jaz sem prišel sem zato, da se za izredno obsežen odgovor zahvalim
               gospodu ministru. Čeprav je res, da mi odgovoril na konkretno zastavljeno vprašanje.
               Gospod Bajc! Danes ste čudovito razpoloženi. Imate zmeraj neke pripombe. Hvala lepa
               tudi vam.</p>
            </sp>
            <sp xml:id="SDZ2-Izredna-29-1998-12-04.sp28">

               <speaker>PODPREDSEDNIK ANDREJ GERENČER:</speaker>

               <p>Gospod Lešnik!</p>
            </sp>
            <sp xml:id="SDZ2-Izredna-29-1998-12-04.sp29">

               <speaker>ZORAN LEŠNIK:</speaker>

               <p>Ne, ne. On je imel pripombe.</p>
            </sp>
            <sp xml:id="SDZ2-Izredna-29-1998-12-04.sp30">

               <speaker>PODPREDSEDNIK ANDREJ GERENČER:</speaker>

               <p>Mi smo pri vprašanjih.</p>
            </sp>
            <sp xml:id="SDZ2-Izredna-29-1998-12-04.sp31">

               <speaker>ZORAN LEŠNIK:</speaker>

               <p>Jaz bi samo prosil gospoda ministra, ker verjetno ima moje konkretno vprašanj - če
               ga nima, ga bom konkretno dostavil - ali bi mi lahko konkretno odgovoril pisno. Ni
               treba sedaj odgovarjati. Prosim, če mi pisno odgovori na konkretno zastavljeno
               vprašanje. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp32">

               <speaker>PODPREDSEDNIK ANDREJ GERENČER:</speaker>

               <p>Hvala. Bo dal pisno, gospod minister. Dajte vprašanje pisno<gap n="..."/> <stage>(Glasovi iz ozadja.)</stage>
               Dobro, hvala. Predstavnika ministrstva za zdravstvo ni. Želi kdo od dežurnih dati
               odgovor s strani vlade? <stage>(Ne.)</stage> Gremo naprej. Peter Lešnik.</p>
            </sp>
            <sp xml:id="SDZ2-Izredna-29-1998-12-04.sp33">

               <speaker>PETER LEŠNIK:</speaker>

               <p>Predsedujoči, hvala lepa za besedo. Med nami lepo pozdravljam predstavnike vlade.
               Sprašujem gospoda Mirka Bandlja, ministra Republike Slovenije za notranje zadeve,
               zakaj ni v nasprotju z direktno določbo 27. člena poslovnika državnega zbora še do
               danes odgovoril na kratka in jasno zastavljena vprašanja v zvezi z nezakonitim delom
               načelnika upravne enote Maribor, gospoda Jožeta Majerja, ki sem jih zastavil že dne
               24.2. in 30. septembra 1998. Predvsem pa ga sprašujem, zakaj ni nič ukrepal. Zakaj ni
               predlagal Majerjeve razrešitve na podalgi 36. ali 43. člena zakona o upravi? Zakaj ga
               ni niti suspendiral? Ali minister morda ne verjame lastnim kriminalistom, da so
               vložili utemeljene kazenske ovadbe? Gospod Majer se izgovarja, da se storilec
               kaznivega dejanja šteje za nedolžnega do pravnomočnosti obsodbe. Gre za čisto
               sprenevedanje, in to pravnika. Ko bo pravnomočno obsojen, bo šel v zapor in to za
               daljši čas. Za razrešitev načelnika upravne enote pa zadostuje, če načelnik ne
               izvršuje svojih nalog oziroma jih ne izvršuje pravilno in pravočasno. Zato ministrovo
               ravnanje spominja na lastnika kurnika, ki je od zunaj zaprl kurnik, ko se je lisica
               že splazila v kurnik. S tem pa se postavlja že vprašanje ministrove odgovornosti in
               utemeljenosti za njegovo interpelacijo.</p>
               <p>Zato ministra Bandlja še enkrat sprašujem, kdaj bo storil svojo dolžnost ter
               predlagal vladi Majerjevo razrešitev? Hvala.</p>
            </sp>
            <sp xml:id="SDZ2-Izredna-29-1998-12-04.sp34">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister Bandelj.</p>
            </sp>
            <sp xml:id="SDZ2-Izredna-29-1998-12-04.sp35">

               <speaker>MIRKO BANDELJ:</speaker>

               <p>Lepo pozdravljeni! Gospodu Lešniku še nisem dal ekzaktnega odgovora, ker nekateri
               postopki še niso končani. Mislim pa, da sem storil vse, kar mi zakon veleva za
               ugotavljanje odgovornosti gospoda Majerja. Postopki zoper njega so potekali doslej po
               dveh smereh, uvedli smo pa prejšnji teden še tretjo.</p>
               <p>Prva smer je bila seveda ugotavljanje njegove odgovornosti na podlagi 43. člena
               zakona o upravi, kjer je vlada na moj predlog že septembra sprejela sklep, da se ta
               postopek začne.</p>
               <p>Drugo. Kriminalisti so preiskovali sume storitve morebitnih kaznivih dejanj s strani
               gospoda Majerja v zvezi z njegovim poslovanjem. Kot veste, so bile v zvezi s tem
               vložene nekatere ovadbe.</p>
               <p>In tretji postopek, ki je, bi rekel, neodvisen od teh dveh, je disciplinski
               postopek. Kot izhaja tudi iz mnenja evropske komisije o pripravljenosti Slovenije na
               vstop v Evropsko unijo, pri nas je zakonodaja z vidika varstva človekovih pravic
               izredno zahtevna, veliko je postopkov, veliko je pravnih instrumentov, ki jih lahko
               vsak, ki se tako ali drugače pojavi v vlogi obdolženca ali v vlogi nekoga, ki se mu
               nekaj očita, jih lahko izkorišča. Gospod Majer seveda kot pravnik te ovire pozna in
               jih tudi uspešno uveljavlja. Zato je postopek nekoliko daljši, kot si je mogoče to
               predstavljati. Nikakor pa ni mogoče uveljavljati pravne države na tak način, da se
               zgolj na osnovi nekih sumov, govoric ali konec koncev že tudi nekaterih, bi rekel, za
               javnost ali pa splošno znanih dokazov, lahko takoj ukrepa. Tudi dokaze morajo
               presoditi za to pristojni organi, da dobijo pravno relevantno obliko in vsebino.</p>
               <p>Ne glede na to, jaz sem prejšnji teden tudi vlado seznanil z delnim vmesnim
               poročilom, postopka ugotavljanja odgovornosti in lahko zatrdim, da bo kljub
               zahtevnosti postopkov ta usoda gospoda Majerja znana v zelo kratkem času. Moram pa
               seveda povedati, da ima prav gospod Majer, in to moram tudi tukaj jasno povedati,
               zgolj ovadba ne more pomeniti avtomatično suspenza ali avtomatično njegove oziroma
               razrešitve kateregakoli državnega uslužbenca kot tudi ne zaposlenega kjerkoli drugje.
               Hvala lepa.</p>
            </sp>
            <sp xml:id="SDZ2-Izredna-29-1998-12-04.sp36">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Dodatno vprašanje, gospod Lešnik.</p>
            </sp>
            <sp xml:id="SDZ2-Izredna-29-1998-12-04.sp37">

               <speaker>PETER LEŠNIK:</speaker>

               <p>Hvala lepa, gospod predsedujoči. Gospod minister, mislim, da sva si enotna v tem
               pogledu, da pri gospodu Majerju ne gre za govorice, gre za dejstva, gre za prekrške,
               gre za kršitev zakona. Javno mnenje v Mariboru je pač takšno, da tu ne gre za nič
               drugega, kot da vi osebno ščitite gospoda Majerja, ker je sveta krava. To sem vam že
               omenil v vprašanju, ker je v priviligirani stranki, lahko dela, kar hoče. Ne gre za
               spoštovanje zakonodaje, ampak izmikanje zakonodaji in vi ga baje ščitite. Vi mu
               dajete potuho, kot da ste njegov sorodnik. Z vašim odgovorom seveda nisem zadovoljen,
               ker že predlogo traja, žal. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp38">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister.</p>
            </sp>
            <sp xml:id="SDZ2-Izredna-29-1998-12-04.sp39">

               <speaker>MIRKO BANDELJ:</speaker>

               <p>To moram seveda zavrniti. Nikogar ne ščitim. Mislim, da je pravzaprav gospod Majer
               edini od načelnikov, ki je deležen tovrstnih postopkov z moje strani. Če se on
               predstavlja kot sveta krava, je seveda to bolj problem gospoda Majerja in tistih, ki
               temu nasedajo. Tudi ne vem, da bi bil on v kakšni stranki, zlasti ne največji. Ne vem
               o tem nič. Zame je pač on upravni delavec, višji upravni delavec v skladu s
               pooblastili in statusa, ki mu ga daje zakon. Mislim pa, da sem odgovoril, tudi, če
               lahko sam ali pa če vi ali pa kdorkoli presodi, da so neka njegova dejanja
               nezakonita, je treba speljati ustrezen postopek in odločitev sprejeti na formalen
               način, to bo pa, kot rečeno, v kratkem storjeno. Hvala.</p>
            </sp>
            <sp xml:id="SDZ2-Izredna-29-1998-12-04.sp40">

               <speaker>PODPREDSEDNIK ANDREJ GERENČER:</speaker>

               <p>Hvala. Peter Hrastelj je opravičen. Vladimir Čeligoj.</p>
            </sp>
            <sp xml:id="SDZ2-Izredna-29-1998-12-04.sp41">

               <speaker>VLADIMIR ČELIGOJ:</speaker>

               <p>Hvala lepa. Svojo poslansko pobudo namenjam vladi Republike Slovenije, in sicer:
               Hitra povezovalna cesta na koridorju Postojna-Ilirska Bistrica - meddržavni mejni
               prehod Jelšane je zajeta v predlogu odloka o spremembah in dopolnitvah prostorskih
               sestavin dolgoročnega in srednjeročnega družbenega plana Republike Slovenije, ki smo
               ga v državnem zboru obravnavali včeraj. Mejni prehod Jelšane je opredeljen kot eden
               izmed treh glavnih mejnih prehodov med Republiko Slovenijo in Republiko Hrvaško.
               Nenazadnje je ta koridor naravna povezovalna pot med postojnskimi vrati oziroma
               osrednjo Slovenijo s Kvarnerjem in Dalmacijo. Tudi blagovni tokovi, gledano širše,
               tudi z evropskega vidika, potekajo po tem koridorju. Z rastjo blagovnega prometa
               carinski terminal v Ilirski Bistrici dobiva iz dneva v dan pomembnejšo veljavo in
               vlogo. Prav ta navedena dejstva narekujejo čimprejšnjo izgradnjo hitre povezovalne
               ceste Postojna-Ilirska Bistrica-meddržavni mejni prehod Jelšane.</p>
               <p>Občinski svet Ilirska Bistrica je letos spomladi soglasno sprejel sklep o pripravi
               planskih dokumentov za hitro povezovalno cesto. V jesenskem obdobju letošnjega leta
               so hitro povezovalno cesto podprli občinski sveti Postojna, Pivka in Divača ter vse
               lokalne skupnosti, po katerih ozemlju bo potekala hitra povezovalna cesta.</p>
               <p>Vladi Republike Slovenije dajem pobudo, da se takoj prične izdelovati
               predinvesticijska dokumentacija za čimprejšnje odločitve za umestitev tega projekta v
               nacionalni program izgradnje avtocest v Republiki Sloveniji. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp42">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Čeligoj. Gospod minister želi odgovoriti. Gospod Čeligoj je dal pobudo.
               Najprej minister Bergauer, potem pa še minister Gantar.</p>
            </sp>
            <sp xml:id="SDZ2-Izredna-29-1998-12-04.sp43">

               <speaker>MAG. ANTON BERGAUER:</speaker>

               <p>Hvala lepa, gospod predsedujoči. Spoštovane poslanke in gospodje poslanci! V zvezi s
               pobudo, ki je bila podana, bomo podali pisni odgovor. Se pa na tem, kot je bilo že
               rečeno, v skladu s sklepi vlade dela, bomo pa podali tudi pisni terminski plan, kako
               se bo pristopilo k tej nalogi. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp44">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Naslednji je Borut Pahor, namesto Ferija Horvata.</p>
            </sp>
            <sp xml:id="SDZ2-Izredna-29-1998-12-04.sp45">

               <speaker>BORUT PAHOR:</speaker>

               <p>Hvala lepa, gospod predsednik. Rad bi izkoristil navzočnost zunanjega ministra, dr.
               Frleca, in mu postavil tri kratka vprašanja.</p>
               <p>Prvo vprašanje zadeva odnose s Hrvaško. Jaz sem zadovoljen, da je odbor za
               mednarodne odnose nedavno sprejel našo pobudo, da o tem razpravljamo na zaprti seji.
               Če minister ocenjuje, da kljub temu lahko pred državnim zborom in slovensko javnostjo
               potrdi optimizem, ki ga lahko srečamo v slovenski in hrvaški javnosti glede urejanja
               odnosov, bi ga prosil, da to stori.</p>
               <p>Potem bi ga prosil, da razloži razloge, ki so vodili Republiko Slovenijo najprej k
               temu, da je postala sponzor resolucije o svetu brez jedrskega orožja. Potem bi ga pa
               prosil, če razloži razloge, zakaj se je na tako mizeren način iz te pobude umaknila.
               Vsekakor je to pustilo doma in, mislim, da tudi na tujem nek slab okus.</p>
               <p>Na koncu, zunanji minister, ali lahko pred parlamentom sporočite, kaj Slovenija dela
               na svoji kandidaturi za članstvo v OECD-ju. O tem že dolgo časa ne govorimo; mislim,
               da je bil zadnji, ki je postavil to poslansko vprašanje v tej hiši, kolega Feri pred
               časom. Zdaj pa mislim, da je nastopil čas, da ponovno rečemo nekaj več o tem. Ali je
               Slovenija glede tega vprašanja dovolj aktivna in ali lahko pred državnim zborom
               poveste, kako? Hvala lepa.</p>
            </sp>
            <sp xml:id="SDZ2-Izredna-29-1998-12-04.sp46">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod minister, dr. Frlec.</p>
            </sp>
            <sp xml:id="SDZ2-Izredna-29-1998-12-04.sp47">

               <speaker>DR. BORIS FRLEC:</speaker>

               <p>Gospod predsedujoči, poslanke in poslanci!</p>
               <p>Urejanje odnosov s sosednjo Republiko Hrvaško je gotovo ena od strateških usmeritev
               slovenske zunanje politike. Če jih želimo urediti, potem je to treba pospremiti tudi
               z določeno stopnjo optimizma.</p>
               <p>Z veseljem lahko ugotavljam, da je spoznanje, tako na hrvaški kot na slovenski
               strani, da je za urejeno bodočnost potrebno urediti tudi te odnose. Zaradi tega so se
               v zadnjem času tudi močno intenzivirala prizadevanja, da se štiri področja, globalna
               področja uredijo tako ali drugače.</p>
               <p>O detajlih, o katerih trenutno ni mogoče govoriti v javnosti, bo matični odbor
               razpravljal na zaprti seji. Gre za tehnične osnove možnega predloga poteka meje. Pa
               tudi glede jedrske elektrarne Krško je mogoče na tem področju kaj reči.</p>
               <p>Drugo vprašanje gospoda poslanca Pahorja je glede pobude osmih držav o svetu brez
               jedrskega orožja, rečem lahko naslednje. Razoroževanje kot globalni proces je danes
               neustavljiv in zato pobuda osmih držav, da se v septembru 1996 zastali proces
               razoroževanja ponovno spodbudi, gotovo ne more imeti ne etičnih, ne moralnih
               zadržkov. Mi smo pristopili k tej pobudi osmih držav na osnovi predhodnih
               konzultacij, ki so bile opravljene z vsemi. Tudi s tistimi našimi partnerji, ki so
               kasneje imeli pripombe na to. Šele v septembru tega leta so se pojavile resne
               pripombe na naše sodelovanje pri tej pobudi, ki se je med tem sprevrnila v
               resolucijo, o kateri je razpravlja tudi generalna skupščina Združenih narodov.</p>
               <p>Sam potek priprave besedila resolucije je bil tak, da se je v določenem trenutku
               pokazalo, da prihajamo v navzkrižje z našim strateškim interesom, to je s kandidaturo
               za Severno-atlantsko zavezništvo. Zato smo svoje sponzorstvo resolucije umaknili. Pri
               glasovanju v generalni skupščini smo se glasovanja vzdržali. Jaz bi se različnih
               atributov, kot je na primer mizerno obnašanje slovenske diplomacije gotovo vzdržal,
               ker gre za prakso, ki se dogaja pogosto. Ni tako nenavadno, da neka država svoje
               stališče do določene pobude spremeni. Tisti dan, ko se je glasovalo o tej resoluciji
               v generalni skupščini, se je istočasno glasovalo še o treh drugih resolucijah: o
               japonski, o indijsko-pakistanski in o resoluciji neuvrščenih držav. Tako ni to kakšna
               posebna afera.</p>
               <p>Kar zadeva kandidaturo za OECD, si Slovenija po svojih močeh prizadeva, da bi
               postala član te organizacije. Zadržek je na strani OECD. Konkretno o naporih, ki jih
               delamo na teh področjih, vam ne morem reči. Uporabljamo vse kanale, ki so na
               razpolago, tudi politične. Na to slednje vprašanje vam bomo pripravili, gospod Pahor,
               pisni odgovor.</p>
            </sp>
            <sp xml:id="SDZ2-Izredna-29-1998-12-04.sp48">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod minister. Dodatno vprašanje. Gospod Pahor.</p>
            </sp>
            <sp xml:id="SDZ2-Izredna-29-1998-12-04.sp49">

               <speaker>BORUT PAHOR:</speaker>

               <p>Glede odgovora ministra na drugo vprašanje, si vsekakor nisem želel te vsebine. Če
               prav razumem ministra, je povedal, da je šlo za normalno obnašanje in da se bo tudi
               poslej slovenska diplomacija obnašala tako. Potem moram reči, da protestiram proti
               takemu obnašanju. Mislim, da ni v skladu z našimi strateškimi interesi. Minister je
               povedal, da smo pristopili k sponzorstvu zato, ker smo dobili zeleno luč od nekaterih
               pomembnih držav. Ko so te pomembne države prižgale rdečo luč, smo se mi umaknili.
               Mislim, da to ni dobro obnašanje. Minister! Vi sami veste, da vas je slovenska
               diplomacija oziroma vaši uradniki in diplomati obvestila o tem, da lahko pride v
               navzkrižje naša pobuda s strateškimi interesi, pa smo kljub temu šli v njo.</p>
               <p>Tisto, kar je zbodlo slovensko javnost in mora zbosti tudi državni zbor, pa je
               dejstvo, da smo se umaknili s te pobude na način, ki daje slutiti, da je dovolj, da
               ena od pomembnih velesil malo zarohni in Slovenija se že umakne iz podjetja, v
               katerega je prej s svojim moralnim in političnim ugledom trdno verjela.</p>
            </sp>
            <sp xml:id="SDZ2-Izredna-29-1998-12-04.sp50">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister, želite odgovoriti? Prosim.</p>
            </sp>
            <sp xml:id="SDZ2-Izredna-29-1998-12-04.sp51">

               <speaker>DR. BORIS FRLEC:</speaker>

               <p>Intervenca gospoda poslanca Pahorja gotovo zahteva en kratek komentar. Torej, ne gre
               za standardno obnašanje slovenske diplomacije, ampak za eno od akcij in pobud, ki se
               je končala tako, kot se je končala. Še enkrat bi rad poudaril, da se drža Slovenije
               ob tem ni prav nič spremenila. Ostaja pač zvesta osnovnim načelom in če ponovim,
               razoroževanje kot proces ne more biti sporen. Dogajanja v zvezi z Natom v zadnjem
               času, ko so se nekatere evropske opcije premaknile v svojem političnem spektorju, pa
               kažejo, da tudi znotraj Nata obstaja vse večje nelagodje, ki zadeva tako imenovano
               prvo uporabo jedrskih orožij. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp52">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospa Helena Hren-Vencelj je upravičena. Davorin Terčon.</p>
            </sp>
            <sp xml:id="SDZ2-Izredna-29-1998-12-04.sp53">

               <speaker>DAVORIN TERČON:</speaker>

               <p>Hvala lepa, gospod podpredsednik.</p>
               <p>Moje vprašanje je namenjeno ministru za kmetijstvo, gozdarstvo in prehrano. Nanaša
               pa se na sprejem programa varstva in razvoja zavarovanega območja Kobilarne Lipica.
               Zakon o Kobilarni Lipica je bil sprejet že leta 1996 in določa, da vlada v šestih
               mesecih po sprejemu zakona sprejme program varstva in razvoja zavarovanega območja.
               Minili sta več kot dve leti, tega programa pa še vedno ni. Vlada sprejema ta program
               vsaka štiri leta. Naj opozorim, da je sprejem programa varstva in razvoja
               zavarovanega območja Kobilarne Lipica tudi osnova za izdelavo prostorskoizvedbenih
               aktov za območje Kobilarna Lipica in za vsakršen poseg na območju Kobilarne Lipica.
               Ravno tako je ta program osnova za delitev dela koncesijske dajatve v skladu z 22.
               členom zakona o lastninjenju pravnih oseb, da ne navajam celega zakona, ker je dolg
               kot jara kača. Tega programa pa še ni. Kolikor je meni znano, je bilo že večkrat na
               svetih zavoda Kobilarne Lipica opozorjeno, da je nujno potrebno sprejeti ta program
               in pristopiti k izdelavi. Vendar se aktivnosti praktično ne peljejo.</p>
               <p>Zato ministra sprašujem, kaj namerava vlada storiti, da se to stanje preseže.
               Program varstva in razvoja je v bistvu tudi koncept razvoja Lipice. Lahko rečem, da
               se pričakovanja, da se bodo zadeve na zavarovanem območju Lipica uredile s sprejemom
               zakona in prehodom zavarovanega območja v državno last, niso uresničila. Malodane
               javni so že spori med strokovnim vodjem in direktorjem Lipice. Pričakovanja, da bo
               uveden nek red in da bo jasen in znan razvojni koncept na območju Lipice, torej se
               niso uresničila. Zato pričakujem, da mi bo minister konkretno odgovoril, kaj vlada
               namerava storiti, da se bodo zadeve čimprej uredile. Prosim pa tudi, da mi pisno
               odgovorite.</p>
            </sp>
            <sp xml:id="SDZ2-Izredna-29-1998-12-04.sp54">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister Smrkolj.</p>
            </sp>
            <sp xml:id="SDZ2-Izredna-29-1998-12-04.sp55">

               <speaker>DR. CIRIL SMRKOLJ:</speaker>

               <p>Hvala lepa za vprašanje. Jaz bi rad povedal, da je točno, kot ste navedli, gospod
               poslanec, v skladu z zakonom o Kobilarni Lipica v 8. in 9. členu definirano, da se
               mora pripraviti program varstva in razvoja in da mora pravzaprav to pripraviti
               strokovni svet, ki ga vodi strokovni vodja Kobilarne Lipica. Strokovni svet Kobilarne
               Lipica se je konstituiral šele z nastopom novega direktorja koncem leta 1997. V
               začetku leta tudi v okviru pregleda nalog je direktor oziroma je Kobilarna Lipica
               povabila urbanistični inštitut Slovenije, ki ima reference pri pripravi enakega ali
               pa podobnega programa v Škocijanskih jamah, za pripravo programa varstva in razvoja
               Kobilarne Lipica. V sredini leta so dobili odgovor s ponudbo, ki jo je najprej ocenil
               strokovni svet. V okviru ponudbe je bil podan predlog, da se program varstva razvoja
               izdela v dveh fazah.</p>
               <p>Najprej se pripravijo strokovne podlage, nato pa se izdela program varstva in
               razvoja. Kot že rečeno, je priprava strokovnih podlag naloga strokovnega sveta
               Kobilarne Lipica. S strani urbanističnega inštituta Slovenije je bilo tudi
               predlagano, da se vzporedno prične tudi priprava prostorskoizvedbenega načrta, tako
               da bi strokovne podlage služile istočasno dvema dokumentoma v programu in načrtu.
               31.7.1998 je svet Kobilarne Lipica razpravljal o omenjenem predlogu in sprejel
               predlagano ponudbo za pripravo programa varstva in razvoja urbanističnega instituta
               Slovenije za Kobilarno Lipica.</p>
               <p>Pred sklenitvijo kakršnegakoli dogovora pa je bilo potrebno tudi ugotovitvi ustrezno
               finančno vrednost tega programa. Kobilarna Lipica je pismeno naložila inštitutu, da
               pripravi tudi finančno oceno priprave tega programa. Doslej, je tudi treba vedeti, je
               vlada Republike Slovenije v skladu z zakonom sprejela v letu 1996 sanacijski program
               in pa program dela in razvoja Kobilarne Lipice, posebej za leto 1997 in posebej za
               leto 1998.</p>
               <p>Kar se tiče pa tega drugega vprašanja glede določenih razhajanj, sigurno je z novim
               direktorjem ta sanacija problemov, ki so v Lipici, bolj intenzivna. Prihaja pa tudi
               do nekaterih razhajanj. Jaz sem s tem dobro seznanjen. Na drugi strani pa prihaja
               tudi do drugega problema, da pravzaprav v okviru proračunskih sredstev, razen večjega
               angažiranja našega ministrstva, druga ministrstva, ministrstvo za kulturo da,
               nekatera druga ne, ki so tudi v skladu z zakonom obvezna zagotavaljati del sredstev
               za razvoj in sanacijo nekaterih problemov v Kobilarni Lipica, temu ustrezno ne
               parirajo. Jaz sem prepričan, da bo Kobilarna Lipica ta program varstva in razvoja
               čimprej pripravila in seveda poskrbela za ustrezno zaščito tega pomembnega kulturnega
               spomenika v Sloveniji.</p>
            </sp>
            <sp xml:id="SDZ2-Izredna-29-1998-12-04.sp56">

               <speaker>PODPREDSEDNIK ANDREJ GERENČER:</speaker>

               <p>Hvala. Imate še dodatno vprašanje?</p>
            </sp>
            <sp xml:id="SDZ2-Izredna-29-1998-12-04.sp57">

               <speaker>DAVORIN TERČON:</speaker>

               <p>Hvala lepa. Že prej sem rekel, da želim, gospod minister, da mi tudi pisno
               odgovorite. Rad bi pa poudaril, da želim, da mi v pisnem odgovoru odgovorite na
               oboje, ne samo o programu varstva, ampak tudi o programu razvoja. Ker v Lipici samo z
               donacijo oziroma s podporo države razvoja ne bo. Prosim, da v odgovoru navedete tudi
               ta razvojni element. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp58">

               <speaker>PODPREDSEDNIK ANDREJ GERENČER:</speaker>

               <p>Hvala. Želite odgovoriti? V redu. Gospod Branko Tomažič.</p>
            </sp>
            <sp xml:id="SDZ2-Izredna-29-1998-12-04.sp59">

               <speaker>BRANKO TOMAŽIČ:</speaker>

               <p>Hvala za besedo. Spoštovani zbor! Sprašujem vlado, zakaj še nisem prejel odgovora na
               poslansko vprašanje, kdo zaseda službena stanovanja in kdo ima pravico, da jih lahko
               zaseda.</p>
               <p>Drugo vprašanje naslavljam ministrstvu za infrastrukturo. V Poročevalcu je bilo
               razbrati, da se bo hitra cesta, ki bi morala biti v letu 1999 predana v uporabo med
               Vipavo in Selom, ponovno skrajšala med Selom in Ajdovščino. Se pravi, zakaj ne bo
               celoten odsek predan v uporabo.</p>
               <p>Naslednje vprašanje pa namenjam ministrstvu za pravosodje. V času invazije na
               Slovenijo, junija 1991, dan prej, se pravi, 26.6.1991, se je izvajala akcija
               jugoslovanske armade na področju Vipavske doline in naše vasi. Kapetan Kovačič je
               poveljeval tankovski koloni, ki je iz kasarne Pivka imela namen priti čimprej v Rožno
               dolino ali Vrtojbo, se pravi, na zahodno mejo. Zaradi zapore Rebrnice je kolona prek
               Nanosa prišla do vasi Vrhpolje, kjer smo ji postavili tri blokade ali barikade. Bil
               sem predsednik krajevne skupnosti in sem takrat organiziral prvo blokado in ostali
               dve. Na drugi in tretji blokadi je gospod Kovačič zastraševal mojo vas z opozorilnimi
               streli v zrak ter nas maltretiral. Da je vas zastrašil, je zajel dva talca, ki ju je
               odpeljal v kasarno v Vipavo, od koder sta bila ponoči tudi izpuščena. Drugi dan je
               vodil kolono naprej do Rožne doline. Zaradi njegovega ekstremističnega poveljevanja
               so nam posledice znane: nedolžni vojaki so umirali na mejnem prehodu, streljal je
               tudi v Zaloščah, v Dornberku je ranil človeka, tako da je zastrašil domačine in s tem
               kršil vsa pravna načela.</p>
               <p>Proti Kovačiču je bila sprožena preiskava v smeri kaznivih dejanj, ki jih je storil
               ob invaziji na Slovenijo. Okrožno sodišče v Novi Gorici je ugotovilo, da ni pravnih
               podlag za nadaljevanje pregona in vodenje postopka; odločili so se, da odstopijo od
               pregona. Druga verzija pa pravi, da je postopek zastaral. Vsi domačini, ki smo bili
               vključeni v junijsko vojno - tako jo karakterizira sodišče - z namenom ohranitve naše
               suverenosti, ozemeljske nedotakljivosti, skratka, svobodne Slovenije, smo z
               zgroženostjo sprejeli ugotovitev okrožnega sodišča v Novi Gorici.</p>
               <p>Sprašujem ministrstvo za pravosodje, kako je mogoče odstopiti od pregona zoper
               človeka, ki je na Vipavskem naredil toliko gorja in materialne škode v junijski vojni
               za Slovenijo. Sprašujem, kako je mogoče, da je prav ta človek, ko je bil v postopku,
               lahko pridobil službeno stanovanje. Hvala.</p>
            </sp>
            <sp xml:id="SDZ2-Izredna-29-1998-12-04.sp60">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim za odgovor, gospod minister Marušič.</p>
            </sp>
            <sp xml:id="SDZ2-Izredna-29-1998-12-04.sp61">

               <speaker>TOMAŽ MARUŠIČ:</speaker>

               <p>Gospod podpredsednik, hvala za besedo. Spoštovane poslanke in spoštovani poslanci!
               Primer kapitana Kovačiča je znan. Meni je osebno znan v zvezi z bitko pri Rožni
               dolini, ker je bil tudi ranjen in nato mu je bila odvzeta tudi prostost, nakar je bil
               izpuščen na svobodo. Prav tako mi je znano, osebno, ne kot ministru, da je vodilo
               okrožno državno tožilstvo v Novi Gorici kazenski postopek. Da je bil ta kazenski
               postopek ustavljen, mi je znano iz časopisja. Prav tako so naslovili vaščani vasi
               Vrhpolje vprašanje na ministrstvo za pravosodje, naj odgovori, zakaj je bil postopek
               ustavljen. Izgleda, da ne gre za zastaranje, pač pa za to, da to ne predstavlja
               kaznivega dejanja genocida in maltretiranja prebivalstva v vojnem stanju. Zgleda,
               poudarjam. Vsekakor smo na podlagi te peticije krajanov Vrhpolja zahtevali iz našega
               ministrstva poročilo od okrožnega državnega tožilstva v Novi Gorici približno pred
               tremi tedni in odgovora še nismo prejeli. V vsakem primeru bom posredoval odgovor,
               vendar moram povedati, da je sodna oblast, vključno tudi tožilstvo, pri sprejemanju
               svojih odločitev in pri ocenjevanju kaznivih dejanj povsem samostojna. Pravosodno
               ministrstvo kot del izvršilne oblasti, čeravno ima določene ingerence na organe
               pravosodja glede odločanja o posameznem primeru ali vplivanja na odločitve o
               posameznem primeru, nima nikakršnih kompetenc, niti ustava in pa zakon mu teh pravic
               ne dajeta. Vsekakor sledi pismeno poročilo. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp62">

               <speaker>PODPREDSEDNIK ANDREJ GERENČER:</speaker>

               <p>Hvala. Še dodatno vprašanje?</p>
            </sp>
            <sp xml:id="SDZ2-Izredna-29-1998-12-04.sp63">

               <speaker>BRANKO TOMAŽIČ:</speaker>

               <p>Za nagrado je gospod Kovačič, ko je bil v postopku, prepustil stanovanjsko pravico
               svoji soprogi, Kovačič Dori, katera je trisobno stanovanje leta 1996 odkupila od
               ministrstva za obrambo. V vrednosti 2 milijona 224 je bilo ocenjeno. Ko je pa po
               Jazbinškovem zakonu bila potem kupnina samo 40% procentna, je kupil za 897.000 SIT.
               Podpisan gospod Jelko Kacin, zanj gospod Boris Žnidaršič. To je za nagrado tistim, ki
               so izvajali agresijo proti Sloveniji. Na drugi strani pa gospod Groznik, ki je na
               mojo pobudo postavil blokado takoj, svoja materialna sredstva, buldožer in smo
               ustavili kolono za eno uro, pa hoče kupiti prostore od ministrstva za obrambo, pa mu
               to ni omogočeno, razen <stage>(? nerazumljivo)</stage> po izklicni ceni. To je pravica v tej naši
               državi. Hvala.</p>
            </sp>
            <sp xml:id="SDZ2-Izredna-29-1998-12-04.sp64">

               <speaker>PODPREDSEDNIK ANDREJ GERENČER:</speaker>

               <p>Hvala. Bo kdo odgovoril? Državna sekretarka, gospa Ribičeva.</p>
            </sp>
            <sp xml:id="SDZ2-Izredna-29-1998-12-04.sp65">

               <speaker>MARIJA RIBIČ:</speaker>

               <p>Spoštovani poslanci! Če dovolite, bi vam odgovor na to vprašanje poslali pisno.</p>
            </sp>
            <sp xml:id="SDZ2-Izredna-29-1998-12-04.sp66">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Naslednji je gospod Ivo Hvalica.</p>
            </sp>
            <sp xml:id="SDZ2-Izredna-29-1998-12-04.sp67">

               <speaker>IVO HVALICA:</speaker>

               <p>Hvala lepa, gospod podpredsednik. Spoštovani! Jaz vedno postavljam vprašanja tistim,
               ki jih ni. Tu je sicer podpredsednik vlade, ampak se ni potrudil zaenkrat, da bi mi
               odgovoril na to vprašanje, ki ga postavljam že leto dni.</p>
               <p>Jaz namreč sprašujem direktno predsednika vlade in generalnega sekretarja, in sicer
               o tem, koliko proračunskih sredstev je vlada namenila v zadnjih petih letih za
               javnomnenjske raziskave? Koliko sredstev je predvidenih v predlogu dopolnjenega
               proračuna za leto 1999? Iz katere postavke se črpajo sredstva za te namene?</p>
               <p>Jaz imam včasih občutek, da je to privatno podjetje nekega gospoda Toša. Verjetno ga
               financira stric iz Amerike, mogoče Rdeči križ, mogoče Karitas. Ne vem? Tako zgleda!
               Državnemu zboru vlada teh javnomnejskih raziskav ne pošilja. Če pa jih pošilja, potem
               deli državni zbor na pozicijo in opozicijo in še opozicijo pod A in B. Opozicija pod
               A tega ne dobiva.</p>
               <p>2. oktobra 1997 je državni zbor sprejel dodatni sklep, da te redne letne raziskave,
               te ankete ažurno pošilja državnemu zboru. Jaz sem leto dni čakal po tem, da mi je na
               mojo intervencijo gospod Borut Šuklje, po letu dni, odgovoril, da so rezultati
               statističnih raziskovanj javni in dostopni vsem uporabnikom, tudi državnemu zboru
               Republike Slovenije. Torej iz omenjenega vladnega odgovora jasno sledi, vlada izvaja
               in financira javnomnenjske raziskave po drugi postavki državnega proračuna in da
               podatki javnomnenjskih raziskav do sedaj niso bili dostopni drugim uporabnikom. Torej
               tudi ne državnemu zboru. Razen, če ne opravljate tu ferenciacije.</p>
               <p>Torej, odgovorite mi, kdo financira raziskave Toša, če je to privatni financer. Če
               je to mogoče iz tajne blagajne LDS ali SLS? Povejte! Potem jaz nimam pravice do tega.
               Ampak, kot poslanec državnega zbora imam pravico, ker se financira iz proračunskega
               denarja. Dokažite mi in odgovorite mi iz katere postavke se to financira! Kako je to
               predvideno za naslednje leto, za proračun leta 1999? Hvala lepa. Odgovor hočem tukaj.
               Tisto, odgovorili bomo, se potem vleče leto dni.</p>
            </sp>
            <sp xml:id="SDZ2-Izredna-29-1998-12-04.sp68">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim odgovor. Gospod podpredsednik, Marjan Podobnik.</p>
            </sp>
            <sp xml:id="SDZ2-Izredna-29-1998-12-04.sp69">

               <speaker>MARJAN PODOBNIK:</speaker>

               <p>Spoštovani podpredsednik! Spoštovani poslanci in poslanka! Vprašanje je bilo
               naslovljeno na gospoda dr. Drnovška in generalnega sekretarja vlade. Sam bi lahko -
               in poslanke, se opravičujem - odgovoril samo tako, da se popolnoma strinjam, da iz
               uradnih državnih proračunskih sredstev izvedene javnomnenjske raziskave morajo biti
               seveda vsem ustrezno tudi na razpolago. Sam ne poznam odgovora generalnega sekretarja
               na vaše poslansko vprašanje, lahko pa zagotovim, da bom to vprašanje, če je pač to
               zadovoljivo, postavil na prvi prihodnji seji vlade v četrtek in boste dobili uradno
               stališče vlade, iz katerih sredstev so se doslej in iz katerih sredstev se bodo v
               prihodnje financirale javnomnenjske raziskave oziroma raziskave - nekatere so
               povezane s stališči v zvezi z Evropsko unijo in podobnimi vprašanji, ki se tukaj
               postavljajo. Seveda bo tudi jasno odgovorjeno, na kakšen način so te raziskave
               dostopne oziroma bodo dostopne državnemu zboru in drugim uporabnikom. Hvala.</p>
            </sp>
            <sp xml:id="SDZ2-Izredna-29-1998-12-04.sp70">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Hvalica, dodatno vprašanje.</p>
            </sp>
            <sp xml:id="SDZ2-Izredna-29-1998-12-04.sp71">

               <speaker>IVO HVALICA:</speaker>

               <p>Hvala lepa. Ni dodatno vprašanje, gospod podpredsednik, pač pa natančno prepisano
               tisto, kar je gospod Šuklje meni odgovoril po letu dni. 14. septembra 1998 je
               sporočil, da, citiram, med navednicami: <q>"Vlada Republike Slovenije po tej postavki ne
               izvaja in ne financira nobene javnomnenjske raziskave in da so rezultati statističnih
               raziskovanj javni in dostopni vsem uporabnikom, tudi državnemu zboru Republike
               Slovenije."</q> Torej to je napisal Šuklje. Očitno je, da je zavajal, da ne rečem lagal,
               ali pa mi dokažite, da Toš dobiva denar za to od strica iz Amerike. Eno ali drugo.
               Jaz sem to natančno napisal, artikuliral, navedel vir in bom to tudi pisno tu pustil.
               Izvoli, podpredsednik.</p>
               <p>Zdaj pa še nekaj. Zakaj mi hočemo to imeti? Poglejte, javnomnenjske raziskave, ki
               jih objavljajo razni časopisi, na primer Dnevnik, neki stranki, recimo stranki, ki ji
               pripada gospod Toš, namenijo dvakrat tolikšen rezultat, SKD-ju pa recimo 2,5%, pa je
               vse demantiral zdaj na teh volitvah. Nam tudi nikdar, nikdar, do te javnomnenjske
               raziskave tisto našo realno dimenzijo, ceno. Torej se s tem manipulira. Objavite
               prave javnomnenjske rezultate, ki jih izvaja vlada. Do teh smo vsi upravičeni, in ne
               dovoliti, da se s tem, da razni <q>"Miheljaki"</q> manipulirajo s temi stvari na takšen
               način, da nas <q>"a priori"</q> diskvalificirajo, in še posebej pred volitvami. Hvala.</p>
            </sp>
            <sp xml:id="SDZ2-Izredna-29-1998-12-04.sp72">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod podpredsednik, Marjan Podobnik.</p>
            </sp>
            <sp xml:id="SDZ2-Izredna-29-1998-12-04.sp73">

               <speaker>MARJAN PODOBNIK:</speaker>

               <p>Kot sem že povedal, jaz odgovora na vaše poslansko vprašanje ne poznam, pismenega
               odgovora. Sicer pa moram reči, da vsebinsko o tem delu, kar ste zdaj govorili, se
               popolnoma strinjam in mislim, da je objava objektivnih javnomnenjskih raziskav eden
               od pogojev za uspešen razvoj demokracije v Sloveniji. In zlorabe in manipulacije, ki
               se tu dogajajo, presegajo vsako mero dobrega okusa in so žal seveda zelo slaba
               popotnica za Slovenijo tudi v prihodnje. Sam pa, kot sem rekel, bom na prihodnji seji
               vlade v četrtek na osnovi pobude, ki jo bom tukaj dobil, ki ste jo pismeno predali,
               zahteval podatke o tem, iz kakšnih naslovov so raziskave, na kateri postavki je
               pokritje stroškov za te raziskave in seveda, da se zagotovi, da bodo raziskave, v
               kolikor se opravljajo, na razpolago tudi državnemu zboru oziroma drugim uporabnikom.
               Hvala lepa.</p>
            </sp>
            <sp xml:id="SDZ2-Izredna-29-1998-12-04.sp74">

               <speaker>PODPREDSEDNIK ANDREJ GERENČER:</speaker>

               <p>Hvala. Samo Bevk.</p>
            </sp>
            <sp xml:id="SDZ2-Izredna-29-1998-12-04.sp75">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Pred več kot letom dni sta
               mednarodno priznana astronoma, Herman Mikuž in dr. Tomaž Zwitter, s Fakultete za
               matematiko in fiziko na obrambno ministrstvo Republike Slovenije naslovila pobudo za
               sodelovanje naše države v mednarodnem projektu <q>"Iskanje nevarnih asteroidov in
               kometov, vesoljska straža, Space Watch"</q>, ki ga vodita ameriška vesoljska agencija
               Nasa in obrambno ministrstvo ZDA. Projekt je namenjen iskanju nevarnih nebesnih
               teles, ki se na poti okrog Sonca premočno približajo Zemlji in bi v primeru trčenja
               resno ogrozila življenje na našem planetu. Pred štirimi leti se je prvič v dobi
               moderne znanosti zgodilo katastrofalno trčenje kometa <q>"Shoemaker-Levy"</q> z Jupitrom.
               Znanstveniki so ugotovili, da bi bilo za življenje na našem planetu tako trčenje
               usodno; naša civilizacija bi izginila z obličja planeta Zemlja, tako kot so nekoč
               izumrli dinozavri. Obrambno ministrstvo ZDA ima nalogo, da prouči možnost uničenja
               tovrstnih teles z raketnimi izstrelki, še preden bi trčila z Zemljo. Ameriški kongres
               je izrecno pozval tudi druge države, naj se priključijo in sodelujejo pri tem
               projektu.</p>
               <p>Herman Mikuž spada med najbolj uveljavljene opazovalce kometov v Evropi in svetu,
               observatorij na Črnem vrhu nad Idrijo pa med tiste, ki imajo najboljše reference v
               svetovnem merilu. Cilji projekta, ki sta ga pred dobrim letom astronoma predstavila
               MORS-u, so: prvič, na opazovalni postaji na Črnem vrhu nad Idrijo vzpostaviti
               avtomatski detektorski sistem, ki bi sproti pokrival celotno severno nebesno poloblo;
               drugič, vzpostaviti sprotno avtomatsko obdelavo podatkov; in tretjič, vzpostaviti
               službo, ki vsak dan pregleda potencialne detekcije in jih pošlje v svetovni center za
               astrofiziko v Massachusetts. Na osnovi testnih opazovanj in dolgoletne statistike
               opazovanj kometov lahko pričakujemo, da se bo tako vsako leto odkrilo vsaj pet do
               deset kometov, ki bi bili sicer izmaknjeni detekciji.</p>
               <p>Ker ministrstvo za znanost in tehnologijo že financira stroške personala in
               obstoječe opreme na observatoriju, dajem poslansko pobudo vladi in ministrstvu za
               obrambo, da nabavi detektorski sistem, katerega vrednost znaša okrog 40.000 ameriških
               dolarjev. S to investicijo oziroma nakupom CCD detektorja, kot ga predlagata
               astronoma Mikuž in dr. Zwitter, bi imel teleskop v črnovrškem observatoriju največje
               vidno polje med vsemi teleskopi na severni polobli. Tudi v luči prizadevanj za
               vključitev v vojaško zvezo Nato bi imelo sodelovanje v tem projektu pozitivne
               posledice, saj bi se s strokovnimi referencami Hermana Mikuža in njegovih sodelavcev
               naša država enakopravno vključila v vrhunski mednarodni znanstveni projekt, ki ga
               vodita ameriška vesoljska agencija Nasa in obrambno ministrstvo ZDA. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp76">

               <speaker>PODPREDSEDNIK ANDREJ GERENČER:</speaker>

               <p>Hvala. Gre za pobudo, želi kdo odgovoriti? Prosim, gospa državna sekretarka Ribičeva.
           </p>
            </sp>
            <sp xml:id="SDZ2-Izredna-29-1998-12-04.sp77">

               <speaker>MARIJA RIBIČ:</speaker>

               <p>Hvala. Spoštovani poslanci! Sama vsebine tega področja ne poznam, pobudo pa podpiram.
               Zato vam bomo v najkrajšem možnem času odgovorili in pripravili ustrezne rešitve.
               Hvala.</p>
            </sp>
            <sp xml:id="SDZ2-Izredna-29-1998-12-04.sp78">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Lojze Peterle ima besedo.</p>
            </sp>
            <sp xml:id="SDZ2-Izredna-29-1998-12-04.sp79">

               <speaker>ALOJZ PETERLE:</speaker>

               <p>Spoštovani! Čeprav je prej že poslanski kolega gospod Pahor odprl to vprašanje,
               želim jaz na nek način poglobiti vprašanje v zvezi s podporo najprej pobudi potem pa
               resoluciji za svet brez jedrskega orožja. Jaz namreč menim, da je šlo v tem primeru
               za neskladje med osebnimi in državnimi interesi, kar je državi nedvomno škodilo. Jaz
               načina vstopa, predvsem pa načina izstopa ne morem označiti drugače kot blamažo, ki
               ni prispevala seveda k ugledu naše države.</p>
               <p>Sprašujem predsednika vlade, ali je bila odločitev o podpori tej pobudi, potem
               resoluciji del sprejetih izhodišč vlade za njegov delovni obisk v Washingtonu.
               Ponavadi vlada za take obiske sprejema izhodišča.</p>
               <p>Sprašujem ministra za zunanje zadeve, kakšni so bili maja odgovori stroke na
               vprašanje, kaj menijo o tej pobudi, namreč nekateri so bili vprašani in me zanima,
               ali je kdo od vprašanih opozoril, da je taka podpora v nasprotju z našo odločitvijo
               za Nato.</p>
               <p>Zanima me tudi, ali je bil predsednik vlade s takšnimi stališči tudi seznanjen.
               Hvala.</p>
            </sp>
            <sp xml:id="SDZ2-Izredna-29-1998-12-04.sp80">

               <speaker>PODPREDSEDNIK ANDREJ GERENČER:</speaker>

               <p>Hvala. Kdo bo prosim odgovoril? Minister za zunanje zadeve. Gospod minister Frlec
               prihaja.</p>
            </sp>
            <sp xml:id="SDZ2-Izredna-29-1998-12-04.sp81">

               <speaker>DR. BORIS FRLEC:</speaker>

               <p>Gospod podpredsednik, spoštovane poslanke in poslanci! Pobuda osmih držav je bila
               sprva naslovljena name osebno, to je bila pobuda osmih ministrov. Kasneje je vlada to
               stališče le sankcionirala in tudi uvrstila v izhodišča za nastop predsednika vlade na
               generalni skupščini združenih narodov letošnjo jesen. Pred pogovori v Washingtonu je
               seveda vlada tudi sprejela ustrezna stališča, tako imenovano platformo za te
               razgovore. Kot sem že prej rekel, prišlo je do navzkrižnega interesa in zato umik iz
               sponzorstva resolucije ni nečastno dejanje ampak stvar preudarka. Mi smo se ob
               glasovanju o tej resoluciji vzdržali. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp82">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim, gospod Peterle.</p>
            </sp>
            <sp xml:id="SDZ2-Izredna-29-1998-12-04.sp83">

               <speaker>ALOJZ PETERLE:</speaker>

               <p>Meni je žal, da gospod minister ni odgovoril na drugo vprašanje, ki je bilo zelo
               konkretno in je nanj tudi zelo enostavno odgovoriti. Nečastno je, da predsednik vlade
               ni upošteval mnenj, ki so jasno povedala, da ta korak ni v skladu z našo voljo, da
               pridemo v Nato. V tem je problem teh različnih interesov.</p>
            </sp>
            <sp xml:id="SDZ2-Izredna-29-1998-12-04.sp84">

               <speaker>PODPREDSEDNIK ANDREJ GERENČER:</speaker>

               <p>Hvala. Naslednji je Aleksander Merlo. Ga ni. Potem pa Jožef Jerovšek.</p>
            </sp>
            <sp xml:id="SDZ2-Izredna-29-1998-12-04.sp85">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi! Spoštovani predstavniki vlade!</p>
               <p>Na prvo vprašanje pričakujem odgovor dveh državotvornih ministrstev. V Ljubljani je
               bil 2.11.1998 pred poslopjem parlamenta miting skupine ljudi, ki so demonstrirali pod
               velikim transparentom z napisom <q>"Ko bom velik, bom carinik na Črnem Kalu"</q>. Vsebina
               transparenta je napad na ustavno ureditev in ozemeljsko celovitost Slovenije. Saj
               ustava Republike Slovenije v 4. členu pravi: <q>"Slovenija je ozemeljsko enotna in
               nedeljiva država"</q>. Mitingiranje pod tako parolo pomeni tudi zavzemanje za pomik meje
               na nekdanjo rapalsko mejo, ki je velik del slovenskega nacionalnega ozemlje ločevala
               od matičnega naroda. Slovenci pa so bili izpostavljeni neusmiljenemu raznarodovanju
               in fašističnemu terorju.</p>
               <p>Ker manjša skupina ljudi že dalj časa hujska proti spoštovanju ustavnosti in sedaj
               odkrito tudi proti nedeljivosti države, sprašujem vlado Republike Slovenije, kaj bo
               storila, da zagotovi spoštovanje ustavnosti in zakonitosti.</p>
               <p>Ker gre očitno tudi za kazniva dejanja, ki so preganljiva po 305., 349., 360. členu
               kazenskega zakonika, sprašujem vlado Republike Slovenije, ali so ustrezni organi
               uvedli preiskavo.</p>
               <p>Drugo vprašanje, ki ga naslavljam tudi na vlado. Vlado Republike Slovenije oziroma
               državni protokol sprašujem, zakaj poslanci, razen vodij poslanskih skupin, nismo bili
               vabljeni na Maistrovo proslavo v počastitev 80-letnice priključitve Maribora in boja
               za severno mejo. Ob vseh drugih državnih proslavah, ki včasih obeležujejo mnogo manj
               pomembne dogodke, pa taka vabila dobimo. Prepričan sem, da gre za zavestno
               omalovaževanje dejanj generalna Maistra in za nadaljevanje marginalizacije zaslug
               borcev za severno mejo in generala Maistra, kot se je to dogajalo v dolgih letih
               bivše države.</p>
               <p>K temu navajajo tudi druge okoliščine. Za nacionalno televizijo je bilo pomembnejše
               predvajanje nadaljevanke <q>"Komisar Rex"</q> na prvem programu kot prenos proslave. Poleg
               tega je prek posegov v protokolarno normalni sedežni red prišlo do strankarskega
               favoriziranja in zgodovinsko neupravičene inditentifikacije z dejanji generala
               Rudolfa Maistra v korist ene stranke. Tako je poslanec iz Združene liste socialnih
               demokratov sedel na sedežu, ki po protokolu pripada predsedniku državnega zbora.
               Predsednik državnega zbora pa se je moral umakniti s častnega sedeža.</p>
            </sp>
            <sp xml:id="SDZ2-Izredna-29-1998-12-04.sp86">

               <speaker>PODPREDSEDNIK ANDREJ GERENČER:</speaker>

               <p>Hvala.</p>
            </sp>
            <sp xml:id="SDZ2-Izredna-29-1998-12-04.sp87">

               <speaker>JOŽEF JEROVŠEK:</speaker>

               <p>Vodje poslanskih skupin so dobili sedeže v 6. vrsti, sam pa sem po izrecni zahtevi,
               da se proslave želim udeležiti, dobil sedež v 13. vrsti.</p>
               <p>Vlado Republike Slovenije sprašujem, ali ima protokol države Slovenije izdelane
               kriterije sedežnega reda državnih funkionarjev in častnih gostov na državnih
               proslavah. Sprašujem tudi, kdo od državnih funkcionarjev ima pravico po lastnih
               interesih zahtevati izjeme in spreminjati kriterije. Hvala.</p>
            </sp>
            <sp xml:id="SDZ2-Izredna-29-1998-12-04.sp88">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister Bandelj.</p>
            </sp>
            <sp xml:id="SDZ2-Izredna-29-1998-12-04.sp89">

               <speaker>MIRKO BANDELJ:</speaker>

               <p>Spoštovani! Pred državnim zborom je seveda bilo veliko demonstracij že, tudi takih,
               ki niso imele nobenega dovoljenja. Tokrat so bile demonstracije z vsemi veljavnimi in
               v tej državi potrebnimi dovoljenji, kot jih nalaga pravni red te države. Lahko rečem,
               da službe to pobudo ali pa opozorilo, ki ga je gospod poslanec dal, preverjajo.
               Vendar, če lahko svoje osebno mnenje povem, bi rekel, da bi težko zaznal znake
               kaznivega dejanja v takem napisu, kajti v Sloveniji že dolgo ni več verbalnega
               delikta. Če bi tudi gledal odločbe ustavnega sodišča, ki so povezane s pravico do
               združevanja, pravico do registracije recimo, ko je ustavno sodišče odločalo o
               registraciji istrskega demokratskega sabora v Sloveniji, in podobne določbe, bi zelo
               težko iz takih manifestacij, kot je bila ravnokar predstavljena, zaključil, da je
               represivni aparat države upravičen, da bi kakorkoli reagiral. Hvala.</p>
            </sp>
            <sp xml:id="SDZ2-Izredna-29-1998-12-04.sp90">

               <speaker>PODPREDSEDNIK ANDREJ GERENČER:</speaker>

               <p>Hvala. Dodatno želi gospod Jerovšek še vprašati. Prosim, gospod Jerovšek. Protokol
               še, kdo bo odgovoril? Prosim.</p>
            </sp>
            <sp xml:id="SDZ2-Izredna-29-1998-12-04.sp91">

               <speaker>JOŽEF JEROVŠEK:</speaker>

               <p>Hvala lepa. Dobil sem samo na eno vprašanje odgovor, pričakujem tudi na drugega in
               zahtevam za obe vprašanji pismen odgovor. Vendar, gospod minister, ne mislim na
               verbalni delikt, tudi jaz sem proti verbalnemu deliktu, ampak, ali ni to
               napeljevanje, napad na ozemljsko celovitost in pa ščuvanje k spremembam ustavne
               ureditve. Malo razmislite. Želim zelo natančen odgovor in upam, da ga bom dobil.</p>
            </sp>
            <sp xml:id="SDZ2-Izredna-29-1998-12-04.sp92">

               <speaker>PODPREDSEDNIK ANDREJ GERENČER:</speaker>

               <p>Gospod minister še.</p>
            </sp>
            <sp xml:id="SDZ2-Izredna-29-1998-12-04.sp93">

               <speaker>MIRKO BANDELJ:</speaker>

               <p>Ja, zelo težko presojam konkreten primer, ampak če berem odločbo ustavnega sodišča,
               ki sem jo malo prej omenil, ni tako stara. Govori o tem, da je ustavno dopustno
               združevati se tudi s ciljem spreminjanja ustave. Zato se kaj več kot to jaz v to
               presojo ne morem spuščati. Hvala.</p>
            </sp>
            <sp xml:id="SDZ2-Izredna-29-1998-12-04.sp94">

               <speaker>PODPREDSEDNIK ANDREJ GERENČER:</speaker>

               <p>Hvala. Naslednji je Feri Horvat.</p>
            </sp>
            <sp xml:id="SDZ2-Izredna-29-1998-12-04.sp95">

               <speaker>FRANC (FERI) HORVAT:</speaker>

               <p>Hvala za besedo. Spoštovani! Sprašujem vlado, kaj je že ukrenila in kaj namerava
               ukreniti in kdaj za učinkovitejše pobiranje davkov.</p>
               <p>Posebej me še zanima to v povezavi z uvedbo davka na dodano vrednost sredi
               prihodnjega leta.</p>
               <p>V zadnjem času je namreč vse več vprašanj in dvomov v gospodarstvu, pa tudi v
               okvirih davčnih uradov, da kasnijo oziroma so nezadostne aktivnosti za usposobitev
               davčne službe za učinkovito delo. Predvsem gre za organiziranost, prostorske pogoje,
               kadrovske pogoje oziroma zasedbo, informacijsko podporo, izobraževanje in podobno.
               Zato se tudi v delu gospodarstva pojavljajo predlogi, da bi se rokovno odložil
               začetek izvajanja zakona o davku na dodano vrednost.</p>
               <p>Odbor za nadzor proračuna je že v mesecu juniju, ko je obravnaval poročilo
               računskega sodišča o reviziji pobiranja davkov podprl predloge računskega sodišča za
               izboljšanje učinkovitosti dela davčne službe v celoti. Žal do danes še ni dobil
               odgovora vlade, čeprav je zaprosil, da odgovori v tridesetih dneh, kako vlada izvaja
               ta priporočila računskega sodišča. Zato smo pred včerajšnjim na seji odbora ponovno
               povzeli sklep in pozvali vlado, da da odgovor oziroma da celovito informacijo, kakšno
               je stanje in kakšne so aktivnosti za izboljšanje učinkovitosti te izjemno pomembne
               službe.</p>
               <p>Naj pri tem še povem, da smo poslanci Združene liste že ob sprejemu zakona o davčni
               službi opozarjali na realno stroko in spraševali, ali bo možno dejansko zakon tudi
               izvajati tako, kot je bil sprejet. Takrat smo dobili zagotovila, da bo tako. Poleg
               tega smo predvsem opozicijski poslanci že ob sprejemu letošnjega proračuna
               predlagali, da naj imajo izdatki za usposobitev davčne službe prednost pred drugimi
               področji. Zato mislim, da bo zelo zanimivo slišati, kakšno je stanje in kakšne bodo
               nadaljnje aktivnosti, da se bo dejansko izvajanje davka na dodano vrednost lahko
               pričelo sredi prihodnjega leta. Hvala.</p>
            </sp>
            <sp xml:id="SDZ2-Izredna-29-1998-12-04.sp96">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospa Milojka Kolar, državna sekretarka.</p>
            </sp>
            <sp xml:id="SDZ2-Izredna-29-1998-12-04.sp97">

               <speaker>MILOJKA KOLAR:</speaker>

               <p>Spoštovane poslanke in poslanci! Če mi dovolite, bi v ustnem odgovoru cenjenemu
               gospodu poslancu na kratko odgovorila na dve zelo obsežni in vsebinsko tudi zelo
               zahtevni vprašanji in bi seveda, če se gospod poslanec s tem strinja, v pismenem
               odgovoru podali zelo izčrpno informacijo, hkrati tudi s časovnico oziroma s časovnim
               potekom vseh aktivnosti, ki se bodo odvijale v davčni upravi, pa tudi v seznanjanju
               javnosti z uvedbo davka na dodano vrednost, začenši že s 14. decembrom pa tja do 1.
               julija oziroma, kar se spremljanja cen tiče s strani potrošnikov, celo tri mesece po
               uvedbi davka na dodano vrednost.</p>
               <p>Če mi dovolite, zelo na kratko o ukrepih, s katerimi je vlada v okviru sprejetja
               strateškega načrta o delu davčne uprave za leto 1999-2000 in na osnovi tega načrta z
               letnim načrtom davčne uprave, ki je bil sprejet sredi letošnjega leta, predvidevala
               oziroma predvideva in se opravljajo posebni ukrepi prisilne izterjave. Naj naštejem
               samo najpomembnejše. V okviru teh ukrepov se je predvidel oziroma napravil program
               prednostne obravnave, izterjave predvsem tistih davkov, ki so z vidika finančnih
               prilivov najpomembnejši in kjer seveda je davčna uprava podedovala od starih uprav
               tudi največje zatečene dolgove. Pri tem mislimo predvsem na dolgove iz prispevkov za
               invalidsko, pokojninsko in zdravstveno zavarovanje. Potem pa v nadaljevanju je
               pospešila izterjavo v dohodnini in v prometnih davkih, ker so te tri vrste prispevkov
               oziroma davkov najpomembnejše z vidika prilivov in tudi z vidika financiranja obeh,
               zdravstvene in pokojninske blagajne.</p>
               <p>Pri pospešeni izterjavi si je uprava zadala za leto 1998 osnovni cilj, ki ga tudi po
               zadnjih podatkih uresničuje. Ta cilj je, da je stanje dolga, se pravi skupaj glavnice
               in obresti, na koncu letošnjega leta, 31.12.1998, manjši od dolga v preteklem letu,
               se pravi, na stanje 31.12.1997, seveda vključujoč obresti.</p>
               <p>Nadaljnji ukrep, ki se izvaja in kjer je narejen napredek, je, da smo kljub
               osiromašeni računalniški podpori in glede na to, da smo vezani na zunanje izvajalce,
               ki to podporo zaenkrat še opravljajo - ocena pa je oziroma dela se na tem, da bo z
               uvedbo DDV to lahko davčna uprava v celoti opravljala - da se dnevno spremljajo
               prilivi po vseh vrstah davkov in prispevkov, tako imenovani interni - kdor pozna B2,
               ki ga pripravlja oziroma dela zaenkrat še agencija - je ta interni B2 o dnevnih
               prilivih, o vrstah davkov in prispevkov, ki so na voljo direktorjem davčnih uradov,
               da te prilive dnevno spremljajo, se pravi realizacijo v skladu s planiranimi
               prihodki, in lahko tako dnevno reagirajo oziroma poizvejo, zakaj ni toliko prihodkov
               oziroma kaj se pri davčnih zavezancih dogaja. To je ta drugi sklop ukrepov.</p>
               <p>Nadalje, tretji sklop ukrepov, ki je tudi uveden, žal sicer v mejah zakonskih
               določil nagrajevanja delavcev v državni upravi, in sicer je to ukrep stimulativnega
               nagrajevanja, predvsem inšpektorjev in izterjevalcev. Žal je treba povedati, da je ta
               stimulativni del relativno, glede na to, da bi bilo, vsaj po naši strokovni oceni,
               potrebno nekaj več tega stimulativnega nagrajevanja v tem delu tudi od višine
               izterjanih dolgov in naknadnih nadzorov oziroma naknadno ugotovljenih neplačanih
               dajatev. Ta stimulativni del je odvisen od višine izterjanih davkov, glede na te
               prilive, potem je glede na zmanjšanje dolga in pa tudi na višino naknadno
               ugotovljenih dajatev. Pri tem pa je treba upoštevati razmere glede na opremljenost,
               kot sem jo malo prej omenila. Moram reči, da je tudi stimulativni del direktorjev
               davčnih uradov vezan na procent realizacije prilivov iz naslova davkov in prispevkov
               za vsak posamezni davčni urad.</p>
               <p>Nadalje, kot četrti ukrep tekoče potekajo dodatna usposabljanja in izobraževanja,
               predvsem inšpektorskega kadra pa tudi izterjevalcev, predvsem v smislu, da bi bile
               lahko izterjave učinkovite, ne samo administrativne izterjave na naše plače oziroma
               na žiro račun, temveč tudi takrat, kadar gre za izterjavo na premičninah najprej, se
               pravi, na opremi, strojih, zalogah, in na koncu pa prek sodnih postopkov na
               nepremičninah.</p>
               <p>Nadalje se je pospešilo reševanje zatečenih zaostankov na drugi stopnji
               razreševanja, se pravi, takrat, kadar se davčni zavezanec pritoži na odločbo prve
               stopnje, na odločbo davčnega organa. Naj omenim, da so se tukaj zaostanki bistveno
               zmanjšali, predvsem zaostanki pritožb na odločbe o dohodnini. Je pa resnici na ljubo
               treba povedati, da se tudi davčni zavezanci čedalje bolj pritožujejo; tu gre predvsem
               za pravne osebe, takrat kadar je v naknadnem nadzoru ugotovljena druga davčna osnova
               in naloženo plačilo dodatnih obveznosti.</p>
               <p>Na koncu še kot zadnji, pa tudi zelo pomemben ukrep je, da se bo z vso to pripravo
               uvedbe davka na dodano vrednost in predvsem s celovitejšo računalniško podporo
               celotne davčne uprave omogočilo, da se bodo vsi ukrepi in postopki modernizirali, da
               bodo lahko učinkovitejši in bolj ažurni.</p>
               <p>Če mi dovolite sedaj še na kratko povedati, kako potekajo priprave o davku na dodano
               vrednost. Kajti v javnosti in tudi v časopisih je mnogkrat brati in slišati, da
               država oziroma davčna uprava ne bo oziroma ni pripravljena. Naj vam zagotovim, da
               priprave potekajo v skladu z načrti, tako za vsak dan kot za vsak teden posebej. Naj
               na kratko omenim, da so te priprave usmerjene v dva vsebinska dela.</p>
               <p>Prvi vsebinski del, ki bo potekal, je delo z davčnimi zavezanci in tudi z javnostjo.
               Tako bodo pripravljeni seminarji za menagdžerje. Posebej potem seminarji, podrobni,
               za finančnike, računovodje in komercialiste pravnih oseb. Začetek teh seminarjev je
               predviden s 1. januarjem in bo potekal ne samo do 1.7., temveč še kakšen mesec
               naprej. Naj povem, da je bilo dogovorjeno z zbornicama in tudi z drugimi
               zainteresiranimi, da 14. tega meseca začnemo usklajevati oba pravilnika in vse druge
               podzakonske akte, ki so pripravljeni, tako za DDV kot za trošarine, registracijo.
               Tako, da bodo ti pravilniki, podzakonski akti in obrazci lahko objavljeni v uradnem
               listu takoj po novem letu, za kar nas zavezuje tudi sklep tega parlamenta, da morajo
               biti objavljeni 6 mesecev pred uvedbo.</p>
               <p>Nadalje bomo mi vsi, kot fizične osebe, državljani dobili posebno zgibanko, kjer
               bodo osnovni podatki in informacije, kaj moramo mi kot državljani, ne kot zavezanci,
               vedeti o davku na dodano vrednost. Potem bo poseben vodič, taka drobna knjižica,
               pripravljena z navodili za registracijo, s praktičnimi primeri, ki ga bodo dobili vsi
               davčni zavezanci za davek na dodano vrednost. Januarja bo odprta posebna
               informacijska pisarna, kjer se bodo dobile vse informacije in odgovori na vprašanja.
               Tako bo tudi poseben internet informacijski servis, kjer bodo ravno tako objavljene
               vse tekoče informacije in odgovori na vprašanja.</p>
               <p>Mislim, da detajlno ne bi razlagala, kako so zadeve tempirane po tednih, kdaj bo
               potekala registracija, kdaj bodo te zgibanke izšle. To bi lahko verjetno, če zanima
               to širši krog, v odgovoru potem poslancu Feriju Horvatu to napisali. Hvala.</p>
            </sp>
            <sp xml:id="SDZ2-Izredna-29-1998-12-04.sp98">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gremo lahko naprej? Benjamin Henigman, ga ni. Rudolf Moge, ga ni.
               Aurelio Juri.</p>
            </sp>
            <sp xml:id="SDZ2-Izredna-29-1998-12-04.sp99">

               <speaker>AURELIO JURI:</speaker>

               <p>Hvala, gospod podpredsednik! Poslansko vprašanje naslavljam ministru za lokalno
               samoupravo, ki ga tu danes ni. Zato pričakujem pisni odgovor.</p>
               <p>Ustavno sodišče je v razvpiti odločbi o mestni občini Koper odločilo, da je le-ta v
               neskladju z ustavo. Da naj jo državni zbor najkasneje v enem letu, poenostavljeno,
               spravi v ustavni okvir, ter da se njenim organom podaljša mandat do nastopa mandata
               organov občin, ki bodo na njenem območju ustanovljene v skladu s tem izrekom. Zaradi
               tega nam v Kopru ni bilo dano, kot veste, da bi se kot vsi ostali državljani in
               državljanke Republike Slovenije 22. novembra podali na volitve.</p>
               <p>Gospod minister se je izognil komentarju ob tej razsodbi in njeni obrazložitvi, ker
               da tega pravna kultura ne dopušča. Napovedal pa je, da se bo skladno z odločbo lotil
               priprave nekih možnih rešitev, členitev koprske občine, pri čemer je dodal, da si
               želi sodelovanja lokalnih faktorjev, zlasti županje, občinskega sveta in uprave
               mestne občine Koper, zato, da bi se našla solucija, ki bi naj bila tudi življenjska
               in prizadetim prebivalcem prijazna ter sprejemljiva.</p>
               <p>Ker bom verjetno tudi sam poklican nekaj o tem povedati, ne nazadnje v funkciji
               podpredsednika komisije za lokalno samoupravo v tem državnem zboru, bi od ministra
               želel zvedeti, kolikšen je manevrski prostor izbire pri oblikovanju predlogov
               oziroma, do kje lahko določena rešitev seže. Ker je ustavno sodišče zapisalo, da
               mestna občina Koper, citiram,<q>" odločno odstopa od ustavnega koncepta občine in mestne
               občine zaradi teritorialnega obsega, števila naselij in posledične notranje
               heterogenosti,"</q> in ker bi radi v Kopru vedeli, kaj to pomeni oziroma kaj narediti, da
               ne bi znova zašli v neko slepo ulico, vljudno prosim gospoda ministra, da vsem
               tistim, ki bomo udeleženi pri iskanju nekih rešitev, še preden se bo podal na
               razgovore v Koper, odgovori na naslednja vprašanja.</p>
               <p>Torej, da ne bi odstopali od ustavnega koncepta občine in mestne občine, koliko sme
               biti tovrstna skupnost teritorialno obsežna? Prosil bi, da minister odgovori, navede
               kvadraturo oziroma število kvadratnih kilometrov.</p>
               <p>Koliko naselij sme imeti?</p>
               <p>Koliko sme biti notranje heterogena oziroma kako se njena posledična notranja
               heterogenost meri.</p>
               <p>Koliko zaledja sme mestna občina imeti? Navede naj se površina v kvadraturi oziroma
               kvadratnih kilometrih, ali oddaljenost, možno tudi to, v kilometrih seveda, od roba
               mesta do roba občine.</p>
               <p>In, ali bo smatral za skladnega z ustavo in zakonom o lokalni samoupravi in torej
               primernega za odločanje v državnem zboru predlog občine, ki ne bo užival podpore
               prebivalcev tega območja, na katerem naj se občina ustanovi? V pisni obliki bom jaz
               vložil, pa bom prosil, da se tudi odgovor da pisno. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp100">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Moge. Gospod Moge je bil na vratih, ko sem dal besedo gospodu
               Juriju, tako da se mu opravičujem.</p>
            </sp>
            <sp xml:id="SDZ2-Izredna-29-1998-12-04.sp101">

               <speaker>RUDOLF MOGE:</speaker>

               <p>Hvala lepa, gospod podpredsednik in hvala lepa za besedo. Bom kratek. Govoril bom pa
               o investicijah, ki jih vodijo lokalne skupnosti. Do pred nedavnim je država pomagala
               pri sofinanciranju investicij v šolstvo, šport, kulturo in zdravstvo tako, da je z
               občinami, s katerimi je imela sklenjene določene pogodbe, sofinancirala 50% delež.
               Tako so se zgradile na področju Slovenije osnovne šole, pri katerih je lokalna
               skupnost dala 50% sredstev in pri katerih je država pomagala s 50% sredstvi. Državni
               zbor je pa letos sprejel zakon o spremembah in dopolnitvah zakona o financiranju
               občin, ki ga je predložil, nosilec je bil naš kolega, gospod Trofenik. Ta zakon pa
               določa, da se pri sofinanciranjih upošteva, kolikšen je delež dohodnine občine glede
               na povprečje dohodnine v Republiki Sloveniji. Ta zakon tudi določa, da naj država
               tukaj po novem sofinancira od 10% pa do 70% sredstev v investicijo. Občine, ki so
               revne, lahko dobijo največ 70%, te ki so zelo bogate, pa največ do 10%. Sprašujem
               vlado oziroma pristojne iz ministrstva za finance: Prvič, kako se bodo financirale
               investicije, ki so bile že začete? Ali ostanejo do konca teh investicij tudi deleži,
               ki jih bo država dala v naslednjih letih, po enakem kriteriju, 50:50, ali se te
               investicije pri pridobivanju sredstev s strani države tretirajo po novem. Za Maribor
               kot primer, prej je bilo v izgradnji šolskega prostora 50:50, sedajle bo pa morala
               občina sofinancirati 70, država bo pa dala 30.</p>
               <p>Torej, vprašanje je preprosto. Kaj je s starimi investicijami? Ali se investirajo po
               starem? Za nove boste pa verjetno potrdili, da se investirajo po novem.</p>
            </sp>
            <sp xml:id="SDZ2-Izredna-29-1998-12-04.sp102">

               <speaker>PODPREDSEDNIK ANDREJ GERENČER:</speaker>

               <p>Hvala. Bo kdo odgovoril? Državni sekretar, gospod Strel.</p>
            </sp>
            <sp xml:id="SDZ2-Izredna-29-1998-12-04.sp103">

               <speaker>DR. JANKO STREL:</speaker>

               <p>Spoštovani gospod podpredsednik, spoštovane poslanke in poslanci! S strani
               ministrstva za šolstvo in šport je bil posredovan predlog vladi za financiranje tako
               imenovane bivše izravnave, kjer gre za predvsem šolske objekte, ki se že gradijo.
               Upoštevalo se je izhodišče ravno sprejetega zakona o financiranju občin, to pomeni,
               da ni več v veljavi razmerje 50:50, ampak v skladu z izračunom za posamezno občino,
               ker smo bili mnenja, da je potrebno upoštevati nova izhodišča o finančni zmožnosti
               posameznih občin, ki so bila opredeljena v zvezi s tem zakonom. Sicer bo pa vlada o
               tem sprejela sklep, ali je takšno stališče tudi pravilno.</p>
            </sp>
            <sp xml:id="SDZ2-Izredna-29-1998-12-04.sp104">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Še? Prosim, dodatno vprašanje.</p>
            </sp>
            <sp xml:id="SDZ2-Izredna-29-1998-12-04.sp105">

               <speaker>RUDOLF MOGE:</speaker>

               <p>Predsedujoči, hvala lepa. To je bil samo odgovor ministrstva za šolstvo, investicije
               so v športu, investicije so v kulturi in investicije so tudi v zdravstvu. Sprašujem
               financerje, kako se bo ta reč urejala. Če slučajno sedajle nimajo odgovora, bi prosil
               potem tudi za pisni odgovor.</p>
            </sp>
            <sp xml:id="SDZ2-Izredna-29-1998-12-04.sp106">

               <speaker>PODPREDSEDNIK ANDREJ GERENČER:</speaker>

               <p>Hvala. Pisni odgovor pričakujemo. Gremo naprej. Ivan Božič.</p>
            </sp>
            <sp xml:id="SDZ2-Izredna-29-1998-12-04.sp107">

               <speaker>IVAN BOŽIČ:</speaker>

               <p>Hvala lepa, gospod podpredsednik. Kolegice in kolegi, predstavniki vlade!</p>
               <p>Torej postavljam poslansko vprašanje ministru za finance. Poslansko vprašanje pa je
               tudi v imenu skupine primorskih poslancev. Ni bil v celoti naš klub zbran, tako da
               smo samo tisti, ki smo podpisani, nosilci teh vprašanj.</p>
               <p>Primorski poslanci smo prejeli pismo nekaterih županov iz Primorske, v katerem nas
               opozarjajo na problematičen odnose ministrstva za finance do dejavnosti iger na
               srečo. Iz pisma sledi, da ministrstvo več energije vlaga v omejevanje igralniške
               dejavnosti kot pa v omogočanje njenega razvoja. Opozarjajo na počasnost pripravljanja
               zakona o privatizaciji igralnic. Počasnost pri uresničevanju strategije igralništva v
               Sloveniji, za kar so potrebne celo spremembe zakona o igrah na srečo, odklanjajo
               pomoč stroke pri pripravljanju sprememb zakona, ravnanje, ki kaže na odsotnost
               koncepta igralništva, stalno spremembe zakona in podzakonskih aktov, v končni fazi pa
               tudi ravnanje urada za nadzor iger na srečo. Tu se zastavlja vprašanje:</p>
               <p>Ali ne gre v nekaterih primerih za protizakonite postopke? Ker gre za dejavnost, ki
               je za razvoj Primorske in turističnih območjih v Sloveniji, kjer je že razvito
               igralništvo, za izjemno pomembno vprašanje, smo se odločili, da vladi in posebno
               ministru za finance zastavljamo nekaj vprašanj, katerih cilj je ugotoviti: Ali
               navedbe primorskih županov držijo? Kakšni bodo naslednji koraki pri omogočanju
               razvoja te dejavnosti? Od tu naprej so našteta vprašanja, ki jih ne bom bral. Oddal
               sem jih pisno.</p>
               <p>Na zadnji seji, na začetku te 29. seje, smo tudi prejeli obljubo predsednika
               državnega zbora, da se bo kmalu začela 9.<stage>(?)</stage> seja državnega zbora, na kateri bomo
               govorili o problemih igralništva. Posebno o spremembi zakona o prometnem davku na
               prirejanje posebnih iger na srečo. Do takrat bi želeli odgovore na ta vprašanja.
               Sicer bomo razširili takrat dnevni red s temi vprašanji, ki sem jih danes oddal. Nato
               se bomo tudi poslanci Primorske odločali, kako bomo posredovali odgovore županom in
               občinam, ki v razširjenih turističnih območjih že 4 leta pričakujejo uresničitev
               koncesij. Pričakujejo namreč denar, ne samo turiste, ki prihajajo v te igralnice,
               ampak tudi tisto, kar je za razvoj turizma potrebno, to je finančno pomoč. Hvala
               lepa.</p>
            </sp>
            <sp xml:id="SDZ2-Izredna-29-1998-12-04.sp108">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Simonič, državni sekretar.</p>
            </sp>
            <sp xml:id="SDZ2-Izredna-29-1998-12-04.sp109">

               <speaker>ANDREJ SIMONIČ:</speaker>

               <p>Spoštovane poslanke in poslanci! Gre za kompleksno vprašanje, zato bo vlada na
               podrobna vprašanja pripravila tudi podrobne odgovore. Naj na tem mestu samo nekaj
               najbolj bistvenih točk izpostavim, kot delni odgovor. Poudarjam, da bo celovit
               odgovor prišel pisno.</p>
               <p>Ta državni zbor je sprejel sistemski zakon o igrah na srečo že v letu 1994 in takrat
               je bilo določeno, da se pride na koncesijski tip opravljanja igralniške dejavnosti,
               kar pomeni, da koncesionar, ki pridobi koncesijo vlade, plačuje koncesijsko dajatev.
               Takrat je bilo tudi določeno, da se dajatev plačuje od sklenitve koncesijske pogodbe
               dalje. Ta isti državni zbor je takrat tudi sprejel stališče, da koncesijo in s tem
               tudi začetek plačevanja koncesijske dajatve lahko pridobijo le olastninjene
               igralnice, ki se bodo olastninile po nekem kasnejšem zakonu o lastninskem
               preoblikovanju igralnic.</p>
               <p>Posledica te odločitve je bila tudi v tem, da se koncesijska dajatev in njen način
               delitve med lokalne skupnosti in proračun začne uveljavljati šele z določenim
               zamikom. V prehodnih določbah je bil takrat določen 2-letni prehodni rok. Ta 2-letni
               prehodni rok se je iztekel ravno v dneh, ko je ta državni zbor sprejemal zakon o
               lastninskem preoblikovanju igralnic. To je bilo v letu 1997. Zato je bil ta rok
               podaljšan z namenom, da se zagotovi nemotena kontinuieta opravljanja dejavnosti v
               igralnicah, in sicer podaljšan do odločitve vlade o podelitvi koncesije. Igralnice so
               že izvedle vse potrebne postopke v zvezi z lastninskim preoblikovanjem. Večina
               postopkov je bila končana že v prvi polovici tega leta. Od takrat do danes je
               preteklo sicer nekaj časa in danes lahko povem, da je vlada do danes pridobila dve
               vlogi za pridobitev koncesije s strani dveh večjih igralnic. Te vloge so prišle ravno
               v zadnjih dneh in vlada se bo s temi vlogami intenzivno ukvarjala in v okviru pravil
               upravnega postopka tudi odločila.</p>
               <p>Toliko zaenkrat, podrobnejši odgovor pa bo posredovan pisno. Hvala.</p>
            </sp>
            <sp xml:id="SDZ2-Izredna-29-1998-12-04.sp110">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Demšarju, namesto gospoda Rejca.</p>
            </sp>
            <sp xml:id="SDZ2-Izredna-29-1998-12-04.sp111">

               <speaker>VINCENCIJ DEMŠAR:</speaker>

               <p>Hvala za besedo. Malce sem presenečen, da je prisotnih skoraj več predstavnikov vlade
               kot pa poslancev, kar ni posebno lep obraz za nas poslance.</p>
               <p>Moje vprašanje je namenjeno ministrstvu za finance. Žal mi je, da ministra ni tu,
               ampak upam, da bom dobil tudi pisni odgovor. Namreč, že pri proračunu sem opozarjal
               na to, da niso pobrani davki in da davkarija ne funkcionira; tudi danes ugotavljam,
               da je neučinkovita glede pobiranja davkov in prispevkov, posebej pri večjih
               dolžnikih. Eden glavnih vzrokov za premajhno učinkovitost dela je, po mojem mnenju,
               nezadostna strokovnost in premalo resen odnos do dela, predvsem tistih vodilnih, ki
               že nekaj let opravljajo funkcijo samo kot vršilci dolžnosti. Besede <q>"premalo resen
               odnos do dela"</q>, kot sem rekel, bom utemeljil z naslednjim.</p>
               <p>Prvo vprašanje: Zakaj so vodilni še vedno vršilci dolžnosti? Včeraj smo slišali, da
               imamo zdaj končno res direktorja davčne uprave, vendar po posameznih območjih, tudi
               na Gorenjskem, imamo še vedno vršilca dolžnosti. Zato je moje vprašanje: Zakaj imamo
               toliko vršilcev dolžnosti? Ali so nesposobni? Zakaj se ne potrdijo? Če niso primerni,
               naj se opravi razpis.</p>
               <p>Drugo vprašanje je naslednje: Koliko je bilo s strani davčne uprave že podanih
               predlogov glede utaje davka? Tu bi želel podatke o številu teh predlogov, posamezne
               zneske in podatek, v kateri fazi je posamezna zadeva.</p>
               <p>Kot tretje vprašanje bi želel, da davčna uprava posreduje podatke o 40 največjih
               dolžnikih davkov in prispevkov; gre za pravne osebe in samostojne podjetnike. Podatek
               naj vsebuje celoten dolg in ukrepe, ki so bili storjeni, da se davek izterja. Hvala
               lepa.</p>
            </sp>
            <sp xml:id="SDZ2-Izredna-29-1998-12-04.sp112">

               <speaker>PODPREDSEDNIK ANDREJ GERENČER:</speaker>

               <p>Hvala. Gospa državna sekretarka, Milojka Kolar.</p>
            </sp>
            <sp xml:id="SDZ2-Izredna-29-1998-12-04.sp113">

               <speaker>MILOJKA KOLAR:</speaker>

               <p>Hvala za besedo. Mislim, da sem del odgovora na vprašanje, kateri ukrepi za prisilno
               izterjavo so bili uvedeni in se kontinuirano izvajajo, v kratkem podala že v odgovoru
               na vprašanje poslanca, gospoda Ferija Horvata, obljubila pa sem tudi pisni odgovor.
               Enako velja, da bomo tudi spoštovanemu poslancu podali pisni odgovor glede
               podrobnosti, ki jih je tu zastavil.</p>
               <p>Naj začnem s prvim vprašanjem. Kot veste, od včeraj naprej davčna uprava nima več
               niti v.d. direktorja niti v.d. namestnika direktorja. Kot ste bili seznanjeni, je
               vlada včeraj na svoji seji imenovala gospoda Stojana Grila za direktorja davčne
               uprave Republike Slovenije in gospoda Marka Bezjaka, dosedanjega v.d. direktorja, za
               namestnika direktorja davčne uprave. Torej, nimam informacij, zato bi gospoda
               poslanca prosila - kot mi je znano, nimamo v.d. direktorjev posamezih davčnih uradov
               - ker ste omenjali Dolenjsko, vem, da je direktor in ne v.d., ampak direktor davčnega
               urada Novo mesto gospod Zvonko Špilko, in nima v.d.-jevstva. Če je mogoče kje na
               posamezni izpostavi, potem bi vas prosila, če mi lahko poveste, ali je to v kateri
               izpostavi na Dolenjskem in kateri gospod oziroma gospa to je. Je pa dejstvo, da je v
               pristojnosti direktorja davčne uprave imenovanje posameznih direktorjev oziroma vodij
               izpostav. Toliko na ta prvi del odgovora.</p>
               <p>Glede učinkovitosti ali neučinkovitosti pobiranja davčne uprave pa tole. Rada bi
               povedala, predvsem zaradi razjasnitve, kdaj in na kaj primerjamo, kadar govorimo o
               učinkovitosti, in kaj je utaja in kaj je siva ekonomija. Glejte, o učinkovitosti in
               neučinkovitosti lahko govorimo takrat, kadar govorimo o razliki v skladu z zakonom
               nepobranih dajatev. Ne moremo pa govoriti o učinkovitosti vezano na sivo ekonomijo,
               če davčna uprava in naš pravni red nima takih pooblastil. Problem je namreč v
               registraciji dejavnosti. Davčna uprava niti v skladu z zakonom o davčnem postopku
               niti o davčni uslužbi nima pooblastila, da bi lahko naložila nekomu plačilo dajatev
               za opravljanje dejavnosti, ki ni registrirana. Mi smo že nekajkrat poskušali tudi v
               tem državnem zboru še pri zadnjem sprejemanju zakona o davčnem postopku, ki velja od
               1. januarja leta 1997, da bi skušali tudi za dejavnost, ki ni registirana v skladu z
               zakonom o gospodarskih družbah, dati možnost pooblastila davčni upravi, da obdavči
               tudi ta del dejavnosti. Zaradi tega bodimo toliko korektni in pošteni do sami sebe in
               do vseh, da kadar govorimo o učinkovitosti ali neučinkovitosti, govorimo o tisti
               razliki, za katero davčna uprava ima pooblastilo, se pravi o plačevanju dajatev, tako
               kot jih določa zakon. Jaz bom gospodu tudi v pismenem odgovoru poleg vseh vsebinskih
               ukrepov poslala tudi tabele in številke, iz katerih je jasno razvidno, kako se ta
               dolg zmanjšuje.</p>
               <p>Zdaj ne vem, če želite, bi lahko tudi navedla, koliko je bilo po številu prisilnih
               izterjav opravljenih v letošnjem letu od 1.1. do 31.10<gap n=".."/> Vendar, če se seveda vi s
               tem strinjate, bi vam raje to pismeno dali, da ne bi zdaj brala podatkov iz tabel.
               Hvala lepa.</p>
            </sp>
            <sp xml:id="SDZ2-Izredna-29-1998-12-04.sp114">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Demšar želi postaviti dodatno vprašanje. Gre namreč za gorenjske
               probleme, ne dolenjske, če sem prav razumel.</p>
            </sp>
            <sp xml:id="SDZ2-Izredna-29-1998-12-04.sp115">

               <speaker>VINCENCIJ DEMŠAR:</speaker>

               <p>Hvala lepa. Gre za vsesplošen problem. Ampak prej nisem hotel omenjati. Vzemite v
               roke Gorenjski glas, nekaj številk nazaj, kjer boste prebrali, kako se je potem res
               korektno vršilec dolžnosti opravičil, ker so poslali iz davkarije zahtevek neki
               gospe, katere mož je že štiri leta mrtev. In tam piše v.d., zaradi tega sem na to
               tudi opozoril. Če je bila pa potem v časopisu napaka, potem jaz nisem na tekočem.
               Vendar tega, koliko imate teh v.d.-jev po Sloveniji, na to pa niste odgovorili. Torej
               jaz sem rekel res o neučinkoviti davkariji, ampak četrto, tretje vprašanje je zelo
               jasno. Dolžniki davkov in prispevkov, ki jih imate registrirane, pa vam niso plačali,
               torej želel sem številko, vsaj 40 tistih od začetka največjih in pa navzdol.</p>
               <p>Ali mi lahko odgovorite, koliko imamo še v.d.-jev po Sloveniji in pa, ali lahko
               poveste, ali boste navedli teh 40 največjih dolžnikov davkov in prispevkov, tako
               pravne osebe kot pa samostojni podjetniki? Hvala.</p>
            </sp>
            <sp xml:id="SDZ2-Izredna-29-1998-12-04.sp116">

               <speaker>PODPREDSEDNIK ANDREJ GERENČER:</speaker>

               <p>Hvala. Gospa državna sekretarka.</p>
            </sp>
            <sp xml:id="SDZ2-Izredna-29-1998-12-04.sp117">

               <speaker>MILOJKA KOLAR:</speaker>

               <p>Če bi želeli radi slišati poimenski spisek davčnih dolžnikov, vam ga žal ne morem
               dati, ker nas zavezuje davčna tajnost, da vam tega spiska ne moremo dati oziroma ga
               ne smemo dati. Vam pa lahko damo agregirane podatke po posameznih vrstah dejavnosti:
               po fizičnem, številu fizičnih oseb, po številu pravnih oseb, koliko kdo dolguje.
               Recimo, fizične osebe v dejavnosti gradbeništva, po številu jih je toliko, dolgujejo
               tak znesek; pravne osebe iz dejavnosti gradbeništva s številom, koliko dolgujejo.
               Poimenskega spiska pa, mislim, to je bilo že večkrat povedano. Žal je v javnosti bilo
               tudi vsaj eno ime obravnavano, ki pa sicer ni prišlo iz davčne uprave.</p>
               <p>Zdaj, da vam odgovorim na to, zakaj je nekdo, ki je umrl, lahko dobil obvestilo o
               davčnem dolgu. Kakorkoli to zveni, pa boste rekli, da je to opravičilo, ampak to ni
               krivda davčne uprave. Veste zakaj? Problem je, ker nimamo ažuriranih tudi evidenc
               povezav, pa to niso davčne evidence, takrat, ko nekdo umre, ko se prinese smrtovnico
               na upravni organ s centralnim registrom prebivalstva. Saj to veste, to je tudi takrat
               problem, ko so bile izlistane oziroma generirane davčne številke, da se je tudi to
               dogajalo. Mi pač, žal, iz teh registrov črpamo podatke in ker prihaja vedno do nekega
               časovnega zamika, lahko pride tudi do takih - se strinjam - zelo neljubih situacij.</p>
               <p>Zdaj glede pa še v.d.d.-jevstva. Kolikor je meni znano, pa da ne bom imenovala
               davčnega urada, je samo še en v.d.d. davčnega urada v Sloveniji, ta moment.</p>
            </sp>
            <sp xml:id="SDZ2-Izredna-29-1998-12-04.sp118">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednja, ki bo postavila poslansko vprašanje, je gospa Majda
               Kregelj-Zbačnik. Prosim.</p>
            </sp>
            <sp xml:id="SDZ2-Izredna-29-1998-12-04.sp119">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav še vsem, ki vztrajate! Postavljam poslansko pobudo vladi.</p>
               <p>Vladi Republike Slovenije dajem pobudo, da čimprej sprejme sklep, da se za sanacijo
               Knafljevega doma na Dunaju nakaže 27 milijonov SIT, kar znaša 23% skupne vrednosti
               investicije.</p>
               <p>Obrazložitev. Pobuda temelji na vloženem amandmaju skupine poslancev, s
               prvopodpisano dne 13.11.1998, in na odločitvi vlade Republike Slovenije, da vloženega
               amandmaja ne podpira. Kanfljev dom na Dunaju je leta 1676 ustanovil gospod Luka
               Knafelj z namenom podpore slovenskim študentom, ki se izobražujejo na Dunaju. Projekt
               sanacije Knafljevega doma bo stal 45 milijonov šilingov. 37,9 milijonov šilingov bo
               potrebno za prvo gradbeno fazo, 77% potrebnih sredstev bo, kar znaša približno 35,4
               milijone šilingov, prispeval dunajski sklad za obnovo mesta v obliki ugodnega
               posojila in le 23% potrebnih sredstev, kar znaša približno 8,6 milijonov šilingov,
               Republika Slovenija.</p>
               <p>Glede na pomen Knafljeve ustanove v zgodovini slovenskega izobraževanja in sklenjene
               meddržavne pogodbe v juliju 1997 na Dunaju - soglasje sofinanciranja sta že dala
               dunajski sklad za sanacijo stanovanjskih hiš in avstrijsko ministrstvo za znanost -
               oba pa pogojujeta svojo finančno udeležbo z zagotovilom deleža s strani Republike
               Slovenije po zgoraj navedeni pogodbi. Ministrstvo za šolstvo in šport je Univerzi v
               Ljubljani že 27.7.1998 poslalo dogovor o sodelovanju pri sanaciji Knafljevega doma na
               Dunaju. Sopodpisniki navedene pogodbe: ministrstvo za šolstvo in šport, ministrstvo
               za kulturo, ministrstvo za znanost in tehnologijo so pripravljeni v letu 1998 - 1999
               in leta 2000 prispevati določena sredstva za sanacijo tega doma. V letu 1999 se
               pripravlja sprememba avstrijske zakonodaje, ki bo ukinila predvideno 77%
               sofinanciranje te investicije. Januarja 1999 pa bo tudi zapadla veljavnost gradbene
               dokumentacije.</p>
               <p>Zato naj vlada Republike Slovenije še letos zagotovi nujno potrebnih 23% finančnih
               sredstev za to investicijo, kot je bilo podpisano v meddržavni pogodbi že julija
               1997. S tem bo preprečila izgubo edinega slovenskega doma intelektualcev na Dunaju in
               nastanek nepopravljive škode v zgodovini slovenskega izobraževanja. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp120">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala.</p>
            </sp>
            <sp xml:id="SDZ2-Izredna-29-1998-12-04.sp121">

               <speaker>MAJDA ANA KREGELJ-ZBAČNIK:</speaker>

               <p>Prosim za ustni in pisni odgovor.</p>
            </sp>
            <sp xml:id="SDZ2-Izredna-29-1998-12-04.sp122">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Morda bi predstavnik vlade dal odgovor? Boste dobili pisni odgovor. Hvala.
               Vabim naslednjega, gospoda Bogomirja Špiletiča, da postavi vprašanje.</p>
            </sp>
            <sp xml:id="SDZ2-Izredna-29-1998-12-04.sp123">

               <speaker>BOGOMIR ŠPILETIČ:</speaker>

               <p>Hvala za besedo. Ministrstvu za delo oziroma Inšpektoratu Republike Slovenije za
               delo, ki je ustanovljen kot organ v sestavi omenjenega ministrstva in opravlja nadzor
               nad delovnopravno zakonodajo, zastavljam naslednja vprašanja.</p>
               <p>Kako inšpektorat ukrepa v primeru, ko ugotovi, da delodajalec z delavcem ni sklenil
               pisne pogodbe - pogodbe o delu oziroma jo je podpisal v času opravljanja dela ali
               celo po preteku časa, za katerega je delojemalec opravljal delo za delodajalca? Ali
               to pomeni, da je bil delavec v navedenih primerih zaposlen na črno?</p>
               <p>Ali v primeru, ko inšpektor ugotovi, da je bil delojemalec po pogodbi o delu
               zaposlen več kot dva meseca, ali to šteje kot kršitev delovnopravne zakonodaje in
               kako ukrepa v takšnih primerih?</p>
               <p>Sprašujem tudi, koliko odločb za odpravo prej omenjenih nepravilnosti je izdal
               inšpektorat v letu 1997 in v letošnjem letu.</p>
               <p>In kot zadnje vprašanje sprašujem, na podlagi katerega pravnega predpisa sklepajo
               državni organi pogodbe o delu z upokojenimi svetovalci vlade. Hvala.</p>
            </sp>
            <sp xml:id="SDZ2-Izredna-29-1998-12-04.sp124">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Vabim predstavnika vlade. Prosim. Odgovor bo dala gospa Belopavlovičeva,
               državna sekretarka na ministrstvu za delo.</p>
            </sp>
            <sp xml:id="SDZ2-Izredna-29-1998-12-04.sp125">

               <speaker>NATAŠA BELOPAVLOVIČ:</speaker>

               <p>Hvala lepa. Torej, če grem po vrsti; štiri vprašanja so bila zastavljena.</p>
               <p>Prvo, kako inšpektorat ukrepa v primeru, ko ugotovi, da delodajalec ni sklenil pisne
               pogodbe. Torej, če delavec opravlja delo pri delodajalcu, ne da bi ta z njim sklenil
               ustrezno pogodbo, pomeni, da tak delavec dela na črno. V takem primeru inšpektor za
               delo delodajalcu izda odločbo po 17. členu zakona o inšpekciji dela, s katero mu
               prepove opravljati dejavnost do odprave nepravilnosti. Zakon o inšpekciji dela potem
               naprej govori, kako delodajalec odpravi to nepravilnost, in sicer tako, da z delavcem
               bodisi sklene pogodbo o zaposlitvi - če gre za zaposlitev - bodisi da sklene ustrezno
               drugo pogodbo. Torej, kadar sklene pogodbo o zaposlitvi, torej delovno razmerje. Tu
               je treba namreč ločiti, ali so delovna razmerja ali gre za drugo vrsto pogodbe. Če
               gre za pogodbo o zaposlitvi, ga mora tudi prijaviti v zavarovanje in mora to storiti
               za nazaj. To se pravi, od takrat, ko je delavec delovno razmerje sklenil, ko je začel
               delo dejansko tudi opravljati. Če gre za ponavljanje teh kršitev, to se pravi, če
               delodajalec te kršitve ponavlja večkrat, ima inšpektor tudi možnost, izdati odločbo o
               prepovedi opravljanja dejavnosti - torej nekaj trajnega pravzaprav in hkrati tudi
               dati pristojnemu organu predlog za prenehanje oziroma za likvidacijo takega
               delodajalca. Če inšpektor neposredno dobi delavca, ki opravlja delo brez pogodbe o
               delu oziroma zaposlitve oziroma kakšne druge podlage, lahko potem delodajalca na
               podlagi 12. člena zakona o spremembah in dopolnitvah zakona o inšpekciji dela tudi
               mandatno kaznuje. Mandatna kazen je 100.000 tolarjev za pravno osebo oziroma za
               fizično osebo - torej za posameznika - in za odgovorno osebo pravne osebe je to
               25.000 tolarjev. Toliko glede prvega vprašanja.</p>
               <p>Drugo vprašanje. Kaj se zgodi, ko inšpektor ugotovi, da je bil delojemalec po
               pogodbi o delu zaposlen več kot dva meseca? Kakšna kršitev je to? Če inšpektor
               ugotovi, da je bil delojemalec po pogodbi o delu - torej poudarjam, mora iti za
               pogodbo o delu po 107. členu zakona o delovnih razmerjih. Namreč, delo se lahko
               opravlja tudi na drugih podlagah pri nekem delodajalcu. Če ugotovi, da gre za tako
               delo, ki je začasno, vendar v nekem smislu tudi trajnejše - se pravi, da se ga
               opravlja celodnevno - gre dejansko za kršitev, ker se takega dela ne more opravljati
               več kot 60 dni. Treba je vedeti, da imamo pri delu po pogodbi o delu dve možnosti -
               še vedno pa govorim o pogodbi o delu po 107. členu zakona o delovnih razmerjih - da
               nekdo dela 60 dni ali pa, da nekdo dela skozi celo leto po 8 ur na teden. To se
               pravi, če gre za kršitev 107. člena, je ravno tako možno mandatno kaznovanje v enakem
               obsegu, kot sem prej rekla: torej mandatna kazen 100.000 tolarjev za pravno osebo in
               25.000 tolarjev za posameznika.</p>
               <p>Konkretni podatki, koliko je bilo ugotovljenih takih kršitev: v letu 1997 je bilo
               ugotovljenih 959 kršitev - gre za delo na črno; v obdobju od januarja do oktobra
               letošnjega leta - torej leta 1998 - je bilo takih kršitev ugotovljenih 990. Na
               podlagi navedenih kršitev je bilo v letu 1997 izdanih 549 odločb in je bilo izrečenih
               359 mandatnih kazni. V letošnjem letu - torej do oktobra letos - sta bili izdani 602
               odločbi, in izrečenih 1045 mandatnih kazni. Se pravi, v letošnjem letu je bilo
               pobranih približno 50 milijonov tolarjev na račun mandatnih kazni.</p>
               <p>No, in še zadnje vprašanje: na podlagi katerega pravnega predpisa sklepajo državni
               organi pogodbe o delu z upokojenimi svetovalci vlade. Državni organi v tem primeru
               niso nič drugega kot delodajalec in se lahko obnašajo tako kot vsak delodajalec, ki
               lahko sklepa za opravljanje dela tri različne pogodbe: bodisi da gre za pogodbo o
               delu po 107. členu zakona o delovnih razmerjih, o kateri sem govorila in ki je
               časovno omejena; bodisi da gre za pogodbo o delu po 600. členu zakona o obligacijskih
               razmerjih, ki časovno ni omejena; in bodisi da gre za avtorsko pogodbo po avtorskem
               pravu, kadar gre za delo, ki ga je v okviru avtorske pogodbe dejansko mogoče
               opravljati. Stvar delodajalca oziroma stvar izbire je, s kom bo tako pogodbo sklenil
               - katerokoli od teh treh: lahko jo sklepa z nekom, ki je sicer že zaposlen - torej,
               ki je v delovnem razmerju - skratka, lahko se sklene pogodbo tudi z nekom, ki ima
               status delavca; lahko se sklene z brezposelno osebo; lahko se sklene z upokojencem;
               lahko se sklene s študentom ali z gospodinjo. Gre pač za vprašanje, za kakšno delo
               gre, kako kvalificiranega človeka tak delodajalec rabi in še enkrat ponavljam; tu
               pravzaprav državni organ ni nič drugega kot delodajalec.</p>
               <p>Novi zakon o delovnih razmerjih - mislim, da je to pomembno, ker je inštitut
               pogodbenega dela inštitut, s katerim smo se teoretično pravno zelo veliko ukvarjali -
               praktično pogodb o delu v sedanjem smislu niti ne bo več poznal, ampak bo poznal samo
               še delovršne pogodbe, se pravi, popolnoma civilne pogodbe, kot jih zdaj pozna 600.
               člen zakona o obligacijskih razmerjih.</p>
               <p>Moram reči, da gre v novi zakonodaji dejansko - in te stvari smo temeljito
               proučevali tudi primerjalno - za to, da bodisi v okviru delovnega razmerja urejamo
               samo tisto, kar je pogodba o zaposlitvi za določen ali pa za nedoločen čas, da pa
               seveda - jasno, tako kot zdaj - obstajajo potrebe in bodo tudi v prihodnje obstajale
               potrebe, da se neko delo opravi izven delovnega razmerja in zato bo možno sklepati
               civilnopravne pogodbe. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp126">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospa Belopavlovič. Vabim gospoda Janeza Mežana</p>
            </sp>
            <sp xml:id="SDZ2-Izredna-29-1998-12-04.sp127">

               <speaker>JANEZ MEŽAN:</speaker>

               <p>Hvala lepa, gospa podpredsednica. Poslanke in poslanci, predstavniki vlade! Svoje
               poslansko vprašanje in hkrati pobudo naslavljam ministrstvu za zdravstvo. Nanaša pa
               se na lastninski vložek mestne občine Novo mesto v gradnjo nove porodnišnice; in
               hkrati tudi vprašanje, ki bo izpostavljeno na koncu, o propadanju stare stavbe, ki že
               leto, več kot leto in pol nezadržno propada.</p>
               <p>Na 33. redni seji je občinski svet mestne občine Novo mesto sprejel več sklepov
               glede vlaganja občine v izgradnjo porodnišnice s strani samoprispevka. V drugem
               sklepu predlaga kot enega možnih načinov urejanja lastniških razmerij tudi prenos
               opuščenih prostorov stare porodnišnice in še dveh zgradb ob njej v last lokalne
               skupnosti. Razliko med ocenjeno vrednostjo objektov in vložkom pa naj ministrstvo
               zagotovi v proračunu 1999 za dokončanje investicije. Ministrstvo za zdravstvo je na
               pisno vlogo župana odgovorilo, dobesedno navajam, da: <q>"Občinski svet mestne občine
               Novo mesto na svoji seji 2.2.1998 s sklepom zgoraj obravnavano vsebino ne bi smel
               sprejeti."</q> Ministrstvo za finance meni, da <q>"občina ni upravičena do nadomestila
               objektov, ampak le deleža v novem objektu."</q> Če je takšno tolmačenje točno, sta
               nerešeni dve vprašanji.</p>
               <p>Prvič. Ministrstvo za zdravstvo uporablja občinsko lastnino, zgrajeno s sredstvi
               samoprispevka, ki jih ni mogoče podržaviti, in zanjo ne plačuje nikakršnega
               nadomestila, saj si je novozgrajene prostore bolnišnice preprosto prisvojilo. Za
               ureditev tega razmerja bi moralo ministrstvo skleniti z občino najemno pogodbo, v
               kateri bi uredili vsa vprašanja, ki izhajajo iz lastništva in namembnosti.</p>
               <p>Drugič. Opuščeni objekti že dalj časa propadajo, ker jih nihče ne vzdržuje. Za mesto
               je tak odnos države do lastnine, ki jo je z zakonom prenesla nase, seveda
               neodgovoren. Ker mesto potrebuje prostore za vrsto dejavnosti: prostore za društva,
               mladinski center, izobraževanje itn., je župan dal ministrstvu pobudo, da občina te
               prostore prevzame v upravljanje do dokončne ureditve lastniških odnosov. Pripravili
               smo osnutek pogodbe, ki pa jo je predstavnik ministrstva, gospod Arzenšek, zavrnil
               kot nesprejemljivo in odklonil nadaljnje usklajevanje. Torej sprašujem ministrstvo,
               kdaj, predvsem kdaj in kako misli ta problem urediti, saj stari objekt, kot je bilo
               že rečeno, nezadržno propada. Pričakujem ustni odgovor in tudi pisni. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp128">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Mežan. Naslednji je gospod Rudolf Petan. Morda predstavnik vlade? Boste
               dobili pisni odgovor, gospod Mežan. Vabim še gospoda Rudolfa Petana.</p>
            </sp>
            <sp xml:id="SDZ2-Izredna-29-1998-12-04.sp129">

               <speaker>RUDOLF PETAN:</speaker>

               <p>Hvala za besedo, gospa podpredsednica. Spoštovani!</p>
               <p>Moje poslansko vprašanje je sledeče, nanaša se na področje zunanjih zadev. Vprašanje
               je naslovljeno na vlado, ker je vprašanje toliko bolj kompleksno.</p>
               <p>V zadnjem tednu smo kar bombandirani z informacijami o tem, kako je Slovenija
               dosegla tako rekoč že sporazum ali se je dogovorila o vseh nerešenih vprašanjih s
               Hrvaško glede kopenske meje. Vprašanje postavljam zato, ker vemo, da je bilo pred 14
               dnevi v bistvu še ogromno stvari nerešenih, tudi informacije so bile nasprotujoče.
               Bila je nekako obojestranska grožnja z mednarodno arbitražo. Kar naenkrat pa so vse
               zadeve tako rekoč rešene; predstavniki obeh držav so dajali izjave, ki so se nekako
               ujemale, kot da je res vmes prišla neka zadeva, ki je stvari postavila na pravo mesto
               in so vsa nesoglasja tako rekoč rešena.</p>
               <p>Glede na to, ker poznamo, kakšna so bila stališča sosednje države, da so bili zelo
               trdi pogajalci. Osebno jih zelo spoštujem, ker so zastopali svojo državo, ker so se
               pogajalci zavzemali za interes svoje države. Medtem ko - to je moje mnenje - naši
               pogajalci niso dajali takega vtisa - tudi to je moje mnenje - nisem imel ravno
               občutka, da so se naši pogajalci zavzemali za svojo državo. Res je, da marsikdo od
               teh pogajalcev te države verjetno še danes nima za svojo, ampak mogoče katero drugo.
               Ampak kljub temu: bili so naši predstavniki in morali bi zastopati ta stališča. Sedaj
               pa so kar naenkrat našli sporazum. To me nekako navezuje na misel o tem našem
               preljubem španskem kompromisu pri vstopanju v Evropsko unijo, ko smo v bistvu prodali
               svoje interese. Sam jih nisem prodal. Ker sem član te države, državljan te države,
               potem je to tudi moja država in moram govoriti v prvi osebi množine.</p>
               <p>Zato naslavljam na vlado vprašanje. Ali to pomeni popolno popuščanje pogajalskih
               izhodišč Slovenije? V navezavi s tem vprašanjem še: ali je to mogoče nov španski
               kompromis - hrvaški? Ker zame je španski kompromis postal sinonim za nekaj, kar je
               Slovenija prepustila, kjer je Slovenija prodala svoje interese in zato bom tudi v
               prihodnje uporabljal, <q>"španski kompromis"</q> kot nekaj, kar ni dobro za Slovenijo.
               Odgovor bi želel pisno in ustno.</p>
               <p>Gospa podpredsednica! Prinesel vam bom še pisno vprašanje. Nimam tega, to je namreč
               moj izvod, kjer sem si še nekaj pripisal. Vam bom takoj prinesel.</p>
            </sp>
            <sp xml:id="SDZ2-Izredna-29-1998-12-04.sp130">

               <speaker>PODPREDSEDNICA EDA OKRETIČ-SALMIČ:</speaker>

               <p>Velja. Hvala. Odgovor bo dal gospod Frlec, minister za zunanje zadeve.</p>
            </sp>
            <sp xml:id="SDZ2-Izredna-29-1998-12-04.sp131">

               <speaker>DR. BORIS FRLEC:</speaker>

               <p>Gospa podpredsednica, gospodje poslanci! Gospod Petan je naslovil samo dve konkretni
               vprašanji, ki sem ju razumel - ostalo je mogoče obravnavati kot komentar.</p>
               <p>Odnosi med obema sosednjima državama - to sem danes že povedal - se urejajo z nekaj
               večjo dinamiko, urejajo se pa že celo vrsto let. Tisti, ki se karkoli in kjerkoli
               lahko pogovarja, ima za to ustrezen mandat, zato ni mogoče govoriti o kakršnemkoli
               popuščanju stališč. Je pa popolnoma jasno, da je mogoče ob zelo oddaljenih izhodiščih
               iskati kompromise samo takrat, kadar obstaja volja za tak kompromis, sicer do
               sprorazuma sploh ne bi bilo mogoče priti.</p>
               <p>Gospod Petan, začeli ste s problematiko meje. Kot veste, sta obe vladi imenovali
               svojo tako imenovano diplomatsko komisijo, ki dela za zaprtimi vrati in išče tehnične
               rešitve za predlog poteka mejne črte. Ko bo ta predlog dorečen, bo prišel v razpravo
               v politične gremije in na vlado in končni rezultat vsega tega zelo dolgotrajnega in
               zelo podrobnega dela bo, seveda, meddržavni sporazum o poteku meje, ki ga bosta
               morala ratificirati oba parlamenta. Hvala lepa.</p>
            </sp>
            <sp xml:id="SDZ2-Izredna-29-1998-12-04.sp132">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod minister. Gospod Petan ima še dopolnilno vprašanje.</p>
            </sp>
            <sp xml:id="SDZ2-Izredna-29-1998-12-04.sp133">

               <speaker>RUDOLF PETAN:</speaker>

               <p>Hvala za besedo. Torej, vprašanje ni dopolnilno. Namreč to, kar je gospod minister
               povedal; jaz akceptiram in to mi je znano in jasno, ker drugače tudi biti ne more.
               Vendar je bilo moje vprašanje bolj konkretno.</p>
               <p>Glede na to, da smo lahko slišali, da je takorekoč kopenska meja rešena; in te
               izjave so dajali, sicer malo bolj zavito, hrvaški predstavniki, naši pa tega niso
               zanikali. Potem sem jaz razumel, da so v tej fazi razgovorov te stvari na tej stopnji
               takorekoč rešene. Seveda, drugo je, kaj bo temu še sledilo, kje je to potem treba še
               obravnavati - to je drugo. Ampak do te faze, da so pogajalci praktično rešili
               kopensko mejo; drugo je zdaj še morska meja - tisto ni bilo niti rečeno, čeravno so
               bili zemljevidi, ampak tisto je druga stvar, tisto je lahko tudi špekulacija. Nisem
               dobil odgovora, ali so se pogajalci res uskladili tako, kot smo lahko slišali, videli
               in prebrali v medijih. To je bilo moje osnovno vprašanje.</p>
               <p>Seveda, tisto, kaj to pomeni: popuščanje ali ne, tisto razumem, da se je gospod
               minister malo diplomatsko izvil, to je popolnoma jasno. Ampak to, kar so mediji
               objavili, da je kopenska meja takorekoč na pogajalski ravni, ki je bila formirana,
               definirana - to je bilo moje osnovno vprašanje. Hvala.</p>
            </sp>
            <sp xml:id="SDZ2-Izredna-29-1998-12-04.sp134">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod minister Frlec bo podal odgovor še na to vprašanje.</p>
            </sp>
            <sp xml:id="SDZ2-Izredna-29-1998-12-04.sp135">

               <speaker>DR. BORIS FRLEC:</speaker>

               <p>Samo na kratko naj odgovorim gospodu poslancu.</p>
               <p>Še enkrat ponavljam; tehnični predlog možnega poteka meje je v tako veliki meri, kot
               ste to lahko prebrali v časopisih, usklajen. Obstaja še segment, ki ni usklajen in o
               katerem se bodo ti pogovori tehnične narave nadaljevali. Mislim, da tik pred božičem,
               22. Sicer je pa tisto, kar ste prebrali v časopisih, točno.</p>
            </sp>
            <sp xml:id="SDZ2-Izredna-29-1998-12-04.sp136">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji bi bil na vrsti gospod Rupar, ga ne vidim. Torej dajem besedo še
               gospodu Merlu oziroma tudi njega ni v dvorani.</p>
               <p>S tem smo zaključili s poslanskimi vprašanji. Vsem se zahvaljujem za sodelovanje. S
               tem zaključujem tudi to točko dnevnega reda, prekinjam izredno sejo in nadaljujemo v
               torek ob 14.00 uri. Nadaljujemo v torek ob 14.00 uri. Obvestilo boste dobili
                  naknadno. <stage type="time">(SEJA JE BILA PREKINJENA 4. DECEMBRA 1998 OB 12.52 URI.)</stage>
               </p>
            </sp>
         </div>
      </body>
   </text>
</TEI>