<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-16-1999-10-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6386BD83CC194B2CC125681700399BDB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=6386BD83CC194B2CC125681700399BDB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-16-1999-10-22.DZ" n="16">
               <name>Redna</name>
               <date when="1999-10-22"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-16-1999-10-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 16. seje</stage>
            <stage type="date">(22. oktober 1999)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 10.08 uri. </stage>


            <sp xml:id="SDZ2-Redna-16-1999-10-22.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 16. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Franc Potočnik, Branko Janc, Jože Možgan, Pavel Rupar, Franc
               Čebulj, Zmago Jelinčič, dr. Franc Zagožen, Andrej Gerenčer, Peter Hrastelj, za
               pričetek seje Anton Partljič, od 12.00 ure dalje Maksimiljan Lavrinc, Andrej Fabjan,
               od 12.00 ure dalje Josip Bajc, za pričetek seje Vili Trofenik, za pričetek seje Mirko
               Kaplja, Ivan Kebrič Miroslav Luci, Miroslav Mozetič in Janez Per za pričetek
               seje.</p>
               <p>Ugotovimo prisotnost! Prisotnih je 54 poslank in poslancev; zbor je sklepčen in lahko
               odloča.</p>
               <p>Na sejo so bili povabljeni tudi predstavniki vlade Republike Slovenije.</p>
               <p>Današnje nadaljevanje 16. seje bomo pričeli z obravnavo prekinjene 32. točke dnevnega
               reda, to je predloga zakona o dopolnitvi zakona o zdravstveni dejavnosti, in zatem po
               dnevnem redu dalje.</p>
               <p>Prehajamo torej na <title>32. TOČKO DNEVNEGA REDA - PREDLOG ZAKONA O DOPOLNITVI ZAKONA O
                  ZDRAVSTVENI DEJAVNOSTI.</title>
               </p>
               <p>Smo še v splošni razpravi, ki pa je omejena na pet minut. Prva, ki želi besedo, je
               gospa Maria Pozsonec, in za njo gospa Zbačnikova.</p>
            </sp>
            <sp xml:id="SDZ2-Redna-16-1999-10-22.sp2">

               <speaker>MARIA POZSONEC:</speaker>

               <p>Hvala lepa. Vsem lep pozdrav! K včerajšnji razpravi bi prispevala s tem, da bi lahko
               našli denar za plače pripravnic in pripravnikov pri ministrstvu za delo, družino in
               socialno politiko, in sicer iz sredstev za javna dela; če imamo za vsako cesto
               nekoga, ki čisti jarke, potem mislim, da je upravičeno, da vzamemo denar tudi za te
               pripravnice in pripravnike. Menim pa, da o tem, ali bi v to zajeli tudi srednješolski
               kader, niti ni treba razpravljati, ker takrat, ko smo na bolniški postelji, šele
               vidimo, kaj pomenijo bolniške sestre. Hvala lepa.</p>
            </sp>
            <sp xml:id="SDZ2-Redna-16-1999-10-22.sp3">

               <speaker>PREDSEDNIK JANEZ PODOBNIK:</speaker>

               <p>Hvala, gospa Maria Pozsonec. Besedo ima gospa Zbačnikova.</p>
            </sp>
            <sp xml:id="SDZ2-Redna-16-1999-10-22.sp4">

               <speaker>MAJDA ANA KREGELJ-ZBAČNIK:</speaker>

               <p>Lepo pozdravljeni! Tudi negativno mnenje vlade - mislim, da bi bila vlada lahko samo
               hvaležna, da je skupina poslancev začela reševati ta problem, ki bi ga moralo
               ministrstvo že zdavnaj rešiti.</p>
            </sp>
            <sp xml:id="SDZ2-Redna-16-1999-10-22.sp5">

               <speaker>PREDSEDNIK JANEZ PODOBNIK:</speaker>

               <p>Samo en poslanec.</p>
            </sp>
            <sp xml:id="SDZ2-Redna-16-1999-10-22.sp6">

               <speaker>MAJDA ANA KREGELJ-ZBAČNIK:</speaker>

               <p>Vsi vemo, kaj pomeni zdravstvo, da je delo v zdravstvu timsko delo. Če zahtevamo od
               medicinskih sester pripravništvo kot pogoj za samostojno delo, potem jim to tudi
               plačajmo. Je pa nekaj, da so za to potrebna sredstva. In če vlada strokovno meni, da
               pripravništvo ni več potrebno za samostojno delo sester, potem predlagam, da se
               pripravništvo ukine in se ta problem reši. Če pa stroka meni, da je pripravništvo
               pogoj, da se lahko srednji in višji medicinski kader kvalitetno vključi v timsko delo
               zdravstva, potem pa za to zagotovimo sredstva.</p>
               <p>Mislim, da se moramo nehati sprenevedati, teoretično govoriti in razlagati, kako
               imamo čudovito zdravstvo, kako je pri nas vse urejeno, po drugi strani pa imamo na
               prehodu 21. stoletja moderno suženjstvo. Zato še enkrat ponovim, da moramo ta problem
               danes rešiti in pokazati, da želimo stvari urediti tako, kot se spodobi za pravno in
               evropsko urejeno državo. Je pa problem, kje dobiti sredstva. Predlog gospoda Kopača,
               ki smo ga sedaj dobili na klopi, predlaga, da se zopet zajema iz obveznega
               zdravstvenega zavarovanja. Vemo, da imamo že sedaj izredno nizko prispevno stopnjo,
               glede na ostale evropske države in druge države sveta, in da bo prej ali slej treba
               nekaj narediti - ali dvigniti prispevno stopnjo ali zmanjšati vse te pravice iz
               obveznega zavarovanja; sredstva za pripravništvo naj gredo s področja izobraževanja
               ali iz proračuna, če država ta profil zavezuje za izvrševanje te oblike
               izobraževanja. Zato je nepošteno, da zopet posegamo v zdravstveno blagajno in v
               obvezne pravice naših zavarovancev.</p>
               <p>Tako menim tudi sama in podpiram osnovni predlog ter amandma odbora in
               predlagateljev, in prosim tudi ostale kolege poslance, da podprete, da se reši
               problem pripravništva zdravstvenega kadra, tako kot se ga rešuje v pravni državi, in
               da prekinemo z modernim suženjstvom. Hvala lepa.</p>
            </sp>
            <sp xml:id="SDZ2-Redna-16-1999-10-22.sp7">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? Gospod Jakič.</p>
            </sp>
            <sp xml:id="SDZ2-Redna-16-1999-10-22.sp8">

               <speaker>ROMAN JAKIČ:</speaker>

               <p>Gospod predsednik, hvala za besedo. Spoštovane kolegice in spoštovani kolegi! Veseli
               me, da se nam je danes pridružil minister, glede na to, da je, če se ne motim,
               minister bil tisti, ki je ob demonstracijah šolajočih se medicinskih sester
               obljubljal ravno to, kar predlagatelji danes predlagamo v predlogu zakona o
               dopolnitvi zakona o zdravstveni dejavnosti, namreč da bomo rešili položaj tistih, ki
               volontirajo.</p>
               <p>Tudi zato, ker je minister tu, bi želel polemizirati z utemeljitvijo, s katero vlada
               Republike Slovenije zavrača predlog zakona o dopolnitvi zakona o zdravstveni
               dejavnosti. Namreč, pri tem našteva tri argumente, in sicer, da predlog zakona posega
               v inštitut pripravništva, ki ga ureja delovnopravna zakonodaja. V resnici je to na
               nek način res, toda tudi obstoječi zakon, po mnenju predlagateljev, ki govori o
               zdravnikih sekundarjih, posega, po našem mnenju. Ampak, seveda, intenca predlagatelja
               ni bila ustvariti občutek, da bi bilo treba zdravnike črtati iz tega zakona. Obratno.
               Intenca predlagatelja je bila, gledena to, da menimo, da institut pripravništva,
               strokovno usposabljanje za poklice, sodi v zakon o zdravstveni dejavnosti, kot sem
               že...</p>
            </sp>
            <sp xml:id="SDZ2-Redna-16-1999-10-22.sp9">

               <speaker>PREDSEDNIK JANEZ PODOBNIK:</speaker>

               <p>Prosim, gospod Jakič, da nadaljujete.</p>
            </sp>
            <sp xml:id="SDZ2-Redna-16-1999-10-22.sp10">

               <speaker>ROMAN JAKIČ:</speaker>

               <p>...kot sem že včeraj omenil. Seveda se predlagatelj popolnoma zaveda dejstva oziroma
               prikimava tistim, ki govorijo o tem, da bi bilo potrebno pripravništvo tudi ukiniti,
               oziroma ga ne ukiniti, ampak ga dati pod splošno izobraževanje oziroma izobraževanje.
               Pripravništvo po našem mnenju je del izobraževalnega procesa in je strokovnost
               medicinskih sester in zdravstvenih tehnikov primerljivo z drugimi državami in nujno
               potrebno rešiti.</p>
               <p>V Republiki Sloveniji dokonča študij, in to je polemika s tem, zdravstvene nege do
               100 oseb, ki kljub temu, da delajo, postanejo strošek državnega proračuna skozi
               različne oblike socialne pomoči, saj seveda nimajo sredstev za preživljanje.</p>
               <p>Strošek pokrivanja pripravništva iz državnega proračuna v primeru, da bi se iz njega
               financirali vsi pripravniki, po našem mnenju, in tu je polemika s tretjim argumentom,
               ne bi presegal 30 milijonov tolarjev letno. Številka pa je po našem mnenju tudi
               realno še nižja, ker vsi, ki končajo študij, ne nadaljujejo dela v svojem poklicu. In
               menimo, da bi s tem zakonom bili kljub vsemu stroški državnega proračuna manjši iz
               naslova socialne pomoči.</p>
               <p>Ministrstvo je zapisalo, ko je naštevalo, koliko oseb in pod kakšnim količnikom, je
               napisalo v svoji obrazložitvi, da je določen kvalifikacijski količnik za medicinsko
               sestro z višjo izobrazbo 2,65 in za medicinsko sestro z visoko izobrazbo 3,25. Po
               podatkih, ki jih predlagatelji imajo, ta količnik 3,25 v tej ljubi državi imata dve
               medicinski sestri, zaposleni v Kliničnem centru v Ljubljani, in to sta dve medicinski
               sestri za celo Slovenijo. Zato seveda polaganje takega argumenta v papir, ki oporeka
               predlagatelju, se mi zdi strašno nekorektno.</p>
               <p>Nazadnje naj rečem, kot sem rekel že včeraj. Upam, da ta deklarativnost, ki je bila
               izrečena ob množičnih čestitkah 12. maja ob mednarodnem dnevu medicinskih sester, bo
               sedaj prišla do izraza. Moram reči, da sem včeraj tudi poslušal to, kar je kolega
               Kopač predlagal. Moram reči, da nimam nič proti temu. Gospa Zbačnikova je sedaj
               govorila o tem, da zavod naj ne bi imel dovolj denarja. Če kolega Kopač meni, da je
               moč najti tam sredstva, sem jaz za. V načelu želim zgolj rešiti problem tega
               nehumanega volontiranja, v katerega so prisiljene medicinske sestre. Hvala.</p>
            </sp>
            <sp xml:id="SDZ2-Redna-16-1999-10-22.sp11">

               <speaker>PREDSEDNIK JANEZ PODOBNIK:</speaker>

               <p>Hvala, gospod Jakič. Besedo ima gospod Potrč.</p>
            </sp>
            <sp xml:id="SDZ2-Redna-16-1999-10-22.sp12">

               <speaker>MIRAN POTRČ:</speaker>

               <p>Hvala lepa. Ker sem včeraj posebej menil, da bi bilo lepo in korektno, če bi ob taki
               temi, pa še ob kakšni drugi, ki govori o zdravstvu, prišel k nam v državni zbor in
               tudi kdaj na matično delovno telo gospod minister, se mu moram zahvaliti, da je
               poslušal in prišel. Ker pa ni slišal vprašanj in opozoril, naj na kratko povem
               naslednje.</p>
               <p>Prvič. Menim, da bi ministrstvo za zdravstvo moralo imeti nesporno jasna stališča do
               tega vprašanja. Doslej, mene ne zadovoljuje, če minister osebno misli eno in
               obljublja eno, vlada ima pa drugačno stališče.</p>
               <p>Drugo. Jaz sem trdil včeraj in trdim še danes, da problema pripravništva v zdravstvu,
               medicinskih tehnikov in drugih, ne bi bilo, če bi minister izpolnil obljube od pred
               leta in več, ki jih je takrat ob štrajku medicinskih sester dajal. Obljubil je, da bo
               uredil z zdravstvenimi domovi vprašanje pripravništva, in sicer vprašanje plačanega
               pripravništva, ne pa vprašanje volontiranja in neplačanega pripravništva. In prosim,
               da v zvezi s tem gospod minister stvari zelo jasno pove.</p>
               <p>In tretje. Jaz razumem, da velika večina razpravljavcev - ne bom rekel, da bo to tudi
               večina v državnem zboru, ker še ne vem - meni, da je problem potrebno reševati. Jaz
               bi ob tem želel samo vas opozoriti, da so glede tega, kako problem reševati, najmanj
               trije predlogi in da bo odločitev vsakega od nas odvisna od tega, za katerega od teh
               predlogov se bo odločil. Predlog, ki ga je izvirno dal gospod Jakič, zadeva samo
               medicinske tehnike oziroma medicinske sestre z višješolsko in visokošolsko izobrazbo,
               z utemeljitvijo, da je to edini deficitaren poklic, ki terja na poseben način urejeno
               pripravništvo. Mi ali pa jaz, v naši poslanski skupini temu niti slučajno ne
               oporekamo in mislimo, da je to dober, ampak v bistvu preozek predlog in da je to
               predlog, ki bo upravičeno del problema rešil. Ampak ga bo reševal na način, kot smo
               zdaj v zdravstvu probleme reševali, košček po košček, s tem, da smo s tem deloma
               reševali, deloma pa novo zapletali, ker smo ustvarjali pa še toliko večje
               nerazpoloženje v krogu tistih, zakatere problem ni bil rešen. Vemo, da smo za
               zdravnike rešili, pa je nastal problem pri medicinskih sestrah. Zdaj bi po Jakičevem
               predlogu rešili za medicinsko osebje z višješolsko in visokošolsko izobrazbo, ne pa
               za ostale.</p>
               <p>Drug predlog, za katerega je bila večina v matičnem delovnem telesu, meni, tudi
               predlagatelj, ja, meni, da bi rešili problem za vse osebje, ki so zdravstveni
               delavci, ne pa tudi za druge, ki sodelujejo v procesu zdravljenja. In to je gotovo
               pomemben korak več od predloga predlagatelja, ker zajema najmanj še medicinske sestre
               s srednješolsko izobrazbo, za katere zakon ravno tako zahteva pripravništvo, ki ni
               urejeno, ne glede na to, ali je to deficitaren ali nedeficitaren poklic.</p>
               <p>Tretji je predlog, ki smo ga imeli poslanci združene liste, priznam, tudi na predlog
               sindikatov zdravstva in socialnega varstva, ki zadeva vprašanje reševanja vseh, ki
               kakorkoli v procesu zdravstva sodelujejo, z utemeljitvami, ki so jih že dajale
               predvsem zdravnice, pa tudi zdravniki, včeraj in danes na tej seji - enoten proces, v
               katerem ni mogoče nikogar izključevati.</p>
               <p>Prosil bi gospoda ministra, da tudi o teh dilemah kakšno stvar pove. Zaradi mene je
               lahko odgovor na te dileme zgolj finančen, pa se reče, "za te imamo denar, za tega
               nimamo," ampak potem moramo vedeti, da to ni korekten odgovor, ker problem je znan
               tako dolgo, da bi se ga lahko ministrstvo že temeljito lotilo in neko rešitev našlo.
               Hvala lepa.</p>
            </sp>
            <sp xml:id="SDZ2-Redna-16-1999-10-22.sp13">

               <speaker>PREDSEDNIK JANEZ PODOBNIK:</speaker>

               <p>Hvala, gospod Potrč. Besedo želi gospod minister.</p>
            </sp>
            <sp xml:id="SDZ2-Redna-16-1999-10-22.sp14">

               <speaker>DR. MARJAN JEREB:</speaker>

               <p>Hvala lepa, gospod predsednik. Spoštovane poslanke in poslanci! Problem pripravništva
               za medicinske sestre se res vleče že dolga leta, ampak glavni aspekt tega problema je
               na žalost v tem, da mi izobražujemo več sester, kot pa jih lahko zaposlimo. Takrat,
               ko so pripravnice demonstrirale pred ministrstvom in sem jim obljubil, da bomo to
               stvar uredili, smo se zedinili za rešitev, v teku katere se je potem izkazalo, da
               zdravstveni zavodi enostavno ne potrebujejo toliko pripravnikov. Zedinili smo se z
               zdravstvenimi zavodi, da bodo sami plačali te pripravnike, ampak toliko, kolikor jih
               potrebujejo; izkazalo se je, da jih potrebujejo silno malo, in zaradi tega je problem
               na žalost ostal. Tega problema ne bomo nikdar rešili, dokler bomo izobraževali veliko
               več ljudi, kot pa jih lahko zaposlimo na tem področju. To je osnovna dilema.</p>
               <p>Druga reč je, da bi, na žalost, ta predlog gospoda Jakiča stal približno 500
               milijonov, ki jih pri tem proračunu ne moremo zagotoviti.</p>
               <p>Kar se tiče timskega dela, kar se tiče tega, da so medicinske sestre in srednji ter
               nižji kader vključeni v timsko delo, to je popolnoma jasno; seveda skušamo tudi za
               njih ustvariti pogoje, kolikor se da, ampak tega problema na ta način na žalost ne
               moremo rešiti brez 500 milijonov v proračunu, ki jih nimamo. Mislim pa, da se bo dalo
               to rešiti z zakonom o delovnih razmerjih in s postopnim prilagajanjem izobraževanja
               dejanskim potrebam. Hvala lepa.</p>
            </sp>
            <sp xml:id="SDZ2-Redna-16-1999-10-22.sp15">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Pukšič, nato gospa Zbačnikova in gospod Jakič.</p>
            </sp>
            <sp xml:id="SDZ2-Redna-16-1999-10-22.sp16">

               <speaker>FRANC PUKŠIČ:</speaker>

               <p>Hvala lepa, gospod predsednik, za besedo. Predlog dopolnitve zakona o zdravstveni
               dejavnosti v dveh členih, v prvem vsebinsko, v drugem pa formalno, ko pač začne
               veljati, govori o razreševanju problematike, torej pripravništva za medicinske
               sestre, skratka na medicinskem področju. Sam sem že veliko časa od tega izza te
               govornice postavljal vprašanje, mislim, da v okviru poslanskih vprašanj, okrog
               problematike ureditve pripravništva. Mislim, da je to bilo takrat, ko je minister za
               delo, družino in socialne zadeve ukinil plačevanje pripravniškega staža tistim
               delovnim organizacijam ali pa tudi občinam, lokalnim skupnostim itd., da sem takrat
               opozoril na problematiko, ker se je s takšno rešitvijo, kot je bila en čas v delovno
               pravni zakonodaji zapisana, daloreševati pripravništvo, torej v, ali delovnih
               organizacijah, torej v lokalnih skupnostih ali kjerkoli že, nekako v procesu, da je
               pač to obvezni del izobraževalnega programa. Poglejte, jaz se s tem zakonom strinjam
               in ga bom podprl, vendar to je torej parcialna rešitev, samo za eno vejo. Ne strinjam
               se z načinom pristopa te vlade k reševanju tega problema. Ne mi govoriti, ni
               sredstev, koliko bi to stalo itd. Če je izobraževalni program Republike Slovenije
               nastavljen tako, da je potrebno poleg tega, da opraviš izpite, da narediš zaključni
               izpit ali maturo, pa seveda potem diplomo itd., potrebno še pripravništvo, je
               potrebno v procesu izobraževanja prek ministrstva za delo, družino in socialne
               zadeve, prek ministrstva za šolstvo, kogarkoli že, zagotoviti, da bomo tem mladim
               zagotovili, da bodo svoj izobraževalni program, svoj izobraževalni proces pripeljali
               do konca. Sedaj pa, to je ustavljena zadeva nekje na zadnji, ne vem, deveti desetini,
               recimo še opravljenega dela, ki ga ne morejo zato, ker jim enostavno sistem tega ne
               omogoča.</p>
               <p>Absolutno sem za, da se v delovnopravni zakonodaji spremeni in pričakoval bi seveda
               to od vlade, da bi prišla s spremembo zakonodaje, da se spremeni tisto, ko pravi, da
               je možno delovno razmerje pripravnika skleniti tudi kot volontersko. Kakor hitro
               dopustimo, da je možno volontersko, se to enostavno izkorišča. V glavnem na kateri
               šolajoči se mladini v večji meri? Zopet v večji meri na socialno šibki šolajoči se,
               duštudirajoči mladini. V glavnem tam.</p>
               <p>Nekdo, ki ima take ali drugačne možnosti že pri samem izobraževanju, potem pa tudi za
               ureditev pripravništva, dobi običajno plačano. Ampak na večini socialno šibkih, na
               študirajoči mladini se te zadeve izkoriščajo. Če hočete, od trgovcev, frizerjev,
               ekonomistov, pravnikov, upravnikov in tako dalje. Ni problem za opravljanje
               pripravniškega staža za gradbene, strojne ali elektro poklice, ker je teh enostavno
               premalo.</p>
               <p>Problem je v tem, kar kaže, da imamo sploh šolski sistem v popolnoma napačni smeri in
               da zadeva ni pripeljana do konca. Mimogrede. Samo tista sredstva, ki so bila
               neupravičeno ali nepravilno porabljena v posameznih ministrstvih, kar kažejo sedaj
               poročila računskih sodišč, 10% tistega bi bilo dovolj za opravljanje pripravništva v
               naši državi. Nujno je, da se ta del zakona oziroma ta zakon sprejme. To pa bo pognalo
               energijo za sistemsko rešitev te problematike na tem področju. Hvala lepa.</p>
            </sp>
            <sp xml:id="SDZ2-Redna-16-1999-10-22.sp17">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospa Zbačnikova. Za njo gospod Jakič.</p>
            </sp>
            <sp xml:id="SDZ2-Redna-16-1999-10-22.sp18">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav! Popolnoma se strinjam z gospodom ministrom, da izobražujemo
               več kadra, kot ga potrebujemo, in prav je, da našim mladim omogočimo izobraževanje.
               Vendar, gospod minister to ni problem od danes. To je problem, ki že traja dalj časa,
               in tudi ob vašem sprejemu in čestitkah medicinskim sestram ste za te probleme že
               vedeli.</p>
               <p>Zanima me. Kaj ste storili od tistega časa do danes? Če je pripravništvo del
               izobraževalnega procesa, potem je potrebno zagotoviti sredstva bodisi iz programa
               izobraževanja bodisi za prehodni čas, kot pravite, gospod minister, da bo to urejeno
               v delovnih razmerjih, pač iz proračuna ali da dobite neka sredstva. Predlagala bi vam
               rešitev, da v času, ko se te stvari uredijo v novi zakonodaji, ki bo to urejala tako,
               kot pač je potrebno urejati, in da ne bodokršene osnovne človekove pravice, da kdor
               dela, ima tudi pravico do plačila, da v tem času s prehodnimi odločbami določite, da
               za ta profil, za to izobraževanje, za pripravništvo zagotovitve sredstva. Bodisi
               medresorsko ali pa iz proračuna in da ta prehodna določila veljajo do časa, ko bo
               zakonodaja to uredila. Ne moremo se tu sprenevedati, da je vse v redu, da ni možno
               ničesar narediti in samo ob raznih praznikih čestitati, obljubljati in potem ničesar
               storiti. Gospod minister, prosila bi za odgovor, kajje bilo storjeno od tistega časa,
               ko ste sestram zagotovili, da boste ta problem rešili, pa do danes. Hvala lepa.</p>
            </sp>
            <sp xml:id="SDZ2-Redna-16-1999-10-22.sp19">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Jakič ima besedo, za njim gospod Potrč.</p>
            </sp>
            <sp xml:id="SDZ2-Redna-16-1999-10-22.sp20">

               <speaker>ROMAN JAKIČ:</speaker>

               <p>Hvala za besedo, gospod predsednik. Repliciram oziroma na nek način ugovarjam
               tistemu, kar je za to govornico rekel gospod minister.</p>
               <p>Edino, v čemer se z njim strinjam, je napovedni stavek, ki ga je imel, in sicer, da
               se problem pripravništva vleče že dolga leta. In ravno v tem je problem. Če se vleče
               že dolga leta, se postavi vprašanje, zakaj se ta problem ni rešil. Kot predlagatelji
               pa menimo, da je teh let že dovolj, in zato smo se usedli, dogovorili in spisali
               dopolnitev zakona o zdravstveni dejavnosti, ker menimo, da rešujemo problematikov
               tisti smeri, kot je bilo medicinskim sestram in tehnikom večkrat zagotovljeno.</p>
               <p>Moram reči, da pa oporekam tistim trditvam ministra, ki govori, da v Sloveniji
               izobražujemo več sester, kot jih potrebujemo, oziroma da javni zavodi nimajo dovolj
               mest. Po naših podatkih v zdravstvenih zavodih primanjkuje - po podatkih, ki jih
               imamo, imajo jih sindikati - prek 700 zdravstvenih tehnikov z višjo in visokošolsko
               izobrazbo in medicinskih sester z višjo in visokošolsko ter univerzitetno izobrazbo.
               Kljub temu nekateri zdravstveni zavodi preveč široko izrabljajo zakonske možnosti, ki
               dovoljujejo volontersko opravljanje pripravništva, in tako zahtevajo volonterstvo ne
               glede na dejstvo - in tu je tudi razlika - da jim primanjkuje kadrov, tudi po
               normativih, s katerimiso predvidena prosta delovna mesta v organizaciji, čeprav bi
               seveda lahko iskalcem prve zaposlitve omogočili sklenitev delovnega razmerja. In
               govorim o tovrstnih zavodih, o zavodih, ki po normativih imajo prosta delovna mesta,
               ve, da bo zaposlil medicinsko sestro oziroma medicinskega tehnika, toda za
               pripravništvo mlademu človeku ne da ničesar oziroma izrablja določbo zakona o
               delovnih razmerjih. Mislim, da bi bilo treba tu ostro poseči.</p>
               <p>Naj končam s stavkom, da kakovost zdravstvene oskrbe, in za to mora skrbeti tudi ta
               državni zbor, ker gre za nacionalni pomen, ne sme trpeti zato, ker se več let, kot
               ste rekli, ne da najti potrebnih sredstev, naj bo to v proračunu ali kot predlaga
               Kopač, v zavodu za zdravstveno zavarovanje ali kjerkoli drugje. Hvala.</p>
            </sp>
            <sp xml:id="SDZ2-Redna-16-1999-10-22.sp21">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Potrč želi besedo, nato gospa dr. Hren-Vencelj.</p>
            </sp>
            <sp xml:id="SDZ2-Redna-16-1999-10-22.sp22">

               <speaker>MIRAN POTRČ:</speaker>

               <p>Hvala lepa. Kar mene zadeva, me odgovori gospoda ministra prepričujejo, da je treba
               zakon sprejeti. Zakaj? Dolgo časa tudi gospod minister že pozna ta problem, pa je
               ostal nerešen. Prizna, da je obljubil pred letom in pol približno, da bo problem
               rešen, pa ga doslej ni rešil. In kar je najhuje, niti odgovorov, zakaj ga ne more
               rešiti, ni dal medicinskim sestram in tehnikom, ampak je enostavno stvari pustil
               takšne, kakršne so in jih nam, na naše zahteve zdaj daje. Odgovori in obljube, ki jih
               je takrat dajal, kažejo ali na to, da je obljubljal nekaj, za kar je vnaprej vedel,
               da ne bo mogel izpolniti - po današnjem odgovoru, ko pravi nesorazmerje med kadri in
               potrebami, ki je pol točno, v celoti ne, in pripravljenostjo, da se to reši - ali pa
               enostavno problema takrat ni poznal. Mislim pa, da bi ga kot minister moral, zato
               moram reči, da v nove obljube, da bo pa zdaj počasi nekaj reševano, in to skozi zakon
               o delovnih razmerjih in podobno, ne mi zameriti, ne verjamem in jaz mislim, da ti
               odgovori potrjujejo, da je odločitve treba sprejeti. In če nič drugega ne, prek
               sprejetih odločitev prisiliti ministrstvo ali tudi druga ministrstva, ne samo
               ministrstvo za zdravstvo, da vidijo, da je problem resen in da pristopijo k
               oblikovanju mogoče kakšne boljše rešitve od te, ki jo bomo mi danes sprejeli.
               Hvala.</p>
            </sp>
            <sp xml:id="SDZ2-Redna-16-1999-10-22.sp23">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospa dr. Hren-Vencelj želi besedo.</p>
            </sp>
            <sp xml:id="SDZ2-Redna-16-1999-10-22.sp24">

               <speaker>DR. HELENA HREN-VENCELJ:</speaker>

               <p>Lep pozdrav vsem! Jaz tudi na nek način repliciram gospodu ministru, namreč preveč
               izobraževanja zdravstvenega kadra, torej srednjega, višjega in visokega. Kaj to
               pomeni? Slišali smo že v prejšnjih razpravah, pa tudi na odboru, da se izobražuje med
               360 in 380 ljudi, da jih pa ostane potem za poklic okrog 160 in te bi pa lahko
               sprejeli, torej toliko prostih mest pa imamo vsako leto. Da se izobražuje več kadrov,
               kot jih dejansko potem imamo ali sprejmemo ali pa bi jih lahko sprejeli, pa je seveda
               tudi vzrok politika izobraževanja nasploh. Ko smo sedanjega ministra vprašali, kakšen
               je smisel, da izobražujemo ljudi na fakultetah za poklice, ki jih ne bodo nikoli v
               življenju opravljali glede na strukturo našega gospodarstva, je odgovoril, da je
               bolje, da jih izobražujemo, kot da so na cesti. Jaz se s tem strinjam seveda, ampak
               ravno v primeru zdravstvenih delavcev je pa stvar drugačna. Takoj po izobraževanju,
               ko imajo ljudje diplomo, jih polovico teh, zdravstveno izobraževanih ljudi izgine, se
               zaposlijo kjerkoli, samoda imajo službo, tako da tiste ostale bi pa lahko zaposlili,
               če bi bila ta politika drugačna. Torej argument "ni denarja" seveda je argument, ki
               se je pojavil šele pri reorganizaciji zdravstva. Prej tega oziroma v naši državi prej
               tega problema ni bilo, torej tukaj nekaj škriplje. Škriplje pa tudi to oziroma v tem
               smislu, da bolnišnice bi takoj potrebovale okrog 100 sestrskega negovalnega kadra, če
               bi ga lahko imele s čim plačati. Vendar pa se varčuje samo na račun negovalnega
               kadra, ne pa na račun ostalega kadra v zdravstvenih zavodih.</p>
               <p>Tako pridemo do absurda, da na travmatologiji skrbita dve sestri za 40 težkih
               bolnikov, ki so večinoma negibljivi. Torej stvari očitno niso urejene. Saj tudi
               normativi, ki bi opredeljevali delo negovalnega kadra, niso sprejeti in so že precej
               časa v predalu gospoda ministra. Torej stvari so močno narobe. Sem pa proti temu, da
               bi se krila sredstva za pripravništvo iz zdravstvene blagajne. Kajti vemo, kakšen
               odstotek vanjo v obveznem zavarovanju prispevamo. Kar pomeni, če bi vzeli toliko in
               toliko sredstev iz te blagajne, se bodo krčile pravice vseh ljudi, ker drugače
               enostavno zdravstva ne bo mogoče pokriti. To pomeni, da bodo vsi ti, ki plačujejo v
               zdravstveno blagajno, plačevali tudi pripravništvo, ki pa je del šolanja.</p>
               <p>Nisem pa za to, da bi se pripravništvo črtalo. Včeraj je bilo rečeno, da je to javna
               služba. Zdravstvo ni javna služba kar tako. Zdravstvo je javna služba posebnega
               pomena, brez katere neka država ne more shajati. Lahko shaja brez posameznih delavcev
               v nekem poklicu, brez zdravstva pa ne more. Žal je tako. Hvala.</p>
            </sp>
            <sp xml:id="SDZ2-Redna-16-1999-10-22.sp25">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? <stage>(Ne želi.)</stage> Zaključujem splošno razpravo.
               Zaključujem splošno razpravo, gospa Zbačnikova. Prepozno ste dvignili roko. Ali imate
               proceduralni predlog? Prepozno gospa Zbačnikova, niste dvignili roke. V okviru <title>druge obravnave</title> smo sedaj, v okviru hitrega postopka. Imamo en člen, na
               katerega so vloženi trije amandmaji. Prosim, da smo pozorni.</p>
               <p>Imamo amandma odbora, ki se glasi: "Za besedo 'pripravnike' se besedilo 'zdravstvene
               tehnike z visokošolsko izobrazbo in medicinske sestre z višješolsko in visokošolsko
               izobrazbo' nadomesti z naslednjim besedilom: zaposlene v zdravstveni negi". To je
               amandma odbora. Imamo tudi amandma združene liste, ki se glasi: "V 1. členu se
               besedilo", isto besedilo, ki sem ga prebral, "nadomesti z besedilom: zdravstvene
               delavce in zdravstvene sodelavce tudi, če ima že zasedena vsa z normativi predvidena
               delovna mesta." Nato imamo tudi amandma gospoda Kopača, ki pa besede "proračun
               Republike Slovenije" nadomešča z besedami "zavod za zdravstveno zavarovanje
               Slovenije."</p>
               <p>Če bo sprejet amandma odbora, potem se mi zdi, da bo amandma združene liste postal
               brezpredmeten. Proceduralni predlog, gospod Potrč.</p>
            </sp>
            <sp xml:id="SDZ2-Redna-16-1999-10-22.sp26">

               <speaker>MIRAN POTRČ:</speaker>

               <p>Gospod predsednik! Ne zameriti. Do sedaj nihče ni ugovarjal. Samo trikrat sem
               razlagal, med ostalimi tudi vam, da je ta amandma, naš najbolj oddaljen. Zajema
               najširši krog in po vseh pravilih, najbrž jih danes ne bomo spremenili ga je potrebno
               dati prvega na glasovanje. Hvala.</p>
            </sp>
            <sp xml:id="SDZ2-Redna-16-1999-10-22.sp27">

               <speaker>PREDSEDNIK JANEZ PODOBNIK:</speaker>

               <p>Hvala, gospod Potrč. Meni še niste ugovarjali. Morda komu od podpredsednikov. Vaš
               ugovor bomo preučili. Gospa Zbačnikova želi besedo, prosim.</p>
            </sp>
            <sp xml:id="SDZ2-Redna-16-1999-10-22.sp28">

               <speaker>MAJDA ANA KREGELJ-ZBAČNIK:</speaker>

               <p>Pred glasovanjem bi le prosila, če bi mi lahko gospod minister odgovoril, kako misli
               v tej prehodni fazi, ko nova zakonodaja to baje bo reševala, rešiti ta problem
               pripravništva oziroma modernega suženjstva. Gospod minister, prosim, kaj ste
               pripravili za ta prehodni čas oziroma kako nameravate v tem prehodnem času rešiti
               problem pripravništva oziroma kako boste obrazložili tako številnim zdravstvenim
               delavcem, da bodo v času, ko naši zakonodajni mlini tako počasi meljejo, še vedno
               morali delati zastonj, kljub temu, da je to pogoj za njihovo samostojno delo. Hvala
               lepa.</p>
            </sp>
            <sp xml:id="SDZ2-Redna-16-1999-10-22.sp29">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želite besedo, gospod minister? Prosim.</p>
            </sp>
            <sp xml:id="SDZ2-Redna-16-1999-10-22.sp30">

               <speaker>DR. MARJAN JEREB:</speaker>

               <p>Hvala lepa, gospod predsednik. Spoštovane poslanke in poslanci! V tem prehodnem času
               ta problem ni rešljiv, če ni zagotovljenega dovolj denarja. Kar mi delamo, je, da
               skušamo zagotoviti denar, skušamo prepričati ministrstvo za šolstvo, da bi manj ljudi
               sprejemali v šole, in prepričujemo zdravstvene zavode, da vzamejo v službo čim več
               mladih ljudi in jim plačajo pripravništvo. To so vse postopni ukrepi, tu nimamo
               zakonodaje na svoji strani, zato moramo počakati na zakon. Kar se da narediti, pa
               delamo. Hvala.</p>
            </sp>
            <sp xml:id="SDZ2-Redna-16-1999-10-22.sp31">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod minister. Glede vprašanja, ki ga je odprl gospod Potrč, kateri
               amandma je bolj oddaljen, gre za vsebinsko oceno amandmajev. Vaš amandma, gospod
               Potrč, govori o zdravstvenih delavcih in sodelavcih, amandma odbora govori o
               zaposlenih v zdravstveni negi. Seveda pa vaš amandma, združene liste, govori, "tudi
               če ima že zasedena vsa z normativi predvidena delovna mesta". Torej, predsedujoči se
               bo sedaj moral odločati glede na vsebino, kateri amandma je bolj oddaljen. V tem
               primeru se mi zdi, da bo odločitev težka, to vam iskreno povem. Ali lahko tu pomaga
               sekretariat? Predstavniki sekretariata so preučevali neko drugo temo - torej,
               postavlja se vprašanje, kateri amandma je bolj oddaljen, amandma združene liste ali
               amandma odbora. Prosim, gospod Potrč.</p>
            </sp>
            <sp xml:id="SDZ2-Redna-16-1999-10-22.sp32">

               <speaker>MIRAN POTRČ:</speaker>

               <p>Gospod predsednik, prepričan sem - takšna je tudi obrazložitev - da se zdravstveni
               delavci na nek način pokrivajo z delavci v zdravstveni negi, skratka, gre za
               medicinsko osebje. Zdravstveni sodelavci so tudi drugi, ki sodelujejo v zdravstvenem
               procesu, kot so, recimo, fizioterapevti, laboranti in podobni, in zato je, po mojem
               mnenju, ta amandma vsebinsko širši, ker zajema širši krog zaposlenih v zdravstvu. Če
               nimam prav, bom hvaležen vsem tistim, ki to bolj natančno poznajo, ker navodila -
               minister je izdal neko navodilo za klasifikacijo, kaj kam sodi - nimam s seboj in
               tudi ne vem; če kdo sedaj tu zna pomagati pa razrešiti, bom hvaležen, samo takšno je
               moje razumevanje tega vprašanja in zato trdim, da je vsebinsko širši. Hvala.</p>
            </sp>
            <sp xml:id="SDZ2-Redna-16-1999-10-22.sp33">

               <speaker>PREDSEDNIK JANEZ PODOBNIK:</speaker>

               <p>Hvala, gospod Potrč. Gospa Bitenčeva.</p>
            </sp>
            <sp xml:id="SDZ2-Redna-16-1999-10-22.sp34">

               <speaker>TINA BITENC-PENGOV:</speaker>

               <p>Gospod predsednik, spoštovani zbor! Ja, mi pač ocenjujemo, upoštevajoč posamični
               dikciji obeh amandmajev, da je bolj oddaljen od osnovne rešitve 1. člena amandma
               združene liste. Bistveno je besedilo "tudi če že ima zasedana vsa z normativi
               predvidena delovna mesta", tako da v tem kontekstu je to drugačna rešitev od
               ponujene. Tako da, ne zgolj zaradi poimenovanja delavcev oziroma sodelavcev, na
               katere se pravzaprav ta nanaša, ampak celotna rešitev se nam zdi bistveno drugačna od
               rešitve, ki je tu ponujena.</p>
            </sp>
            <sp xml:id="SDZ2-Redna-16-1999-10-22.sp35">

               <speaker>PREDSEDNIK JANEZ PODOBNIK:</speaker>

               <p>Hvala, gospa Bitenčeva. Vaše stališče je podobno tistemu, ki sem ga jaz zastopal,
               torej predvsem glede drugega dela tega amandmaja. Ali kdo nasprotuje odločitvi, da
               državni zbor najprej odloča o amandmaju združene liste? <stage>(Ne.)</stage> Bomo potem tudi tako
               naredili. Ali želi še kdo besedo o amandmajih? <stage>(Želi.)</stage> Gospod Jakič kot predlagatelj
               zakona.</p>
            </sp>
            <sp xml:id="SDZ2-Redna-16-1999-10-22.sp36">

               <speaker>ROMAN JAKIČ:</speaker>

               <p>Hvala za besedo, gospod predsednik. Vsi trije predlagatelji, se pravi gospod Merlo,
               gospod Gasparini in jaz smo seveda enotnega mnenja, da predlagani amandma poslanske
               skupine Združene liste socialnih demokratov bistveno spreminja intenco predlaganega
               zakona. Ne samo, da seveda širi na zdravstvene delavce in zdravstvene sodelavce - kar
               na nek način ni definiran pojem, kaj to pomeni, ali pomeni vsi tisti, ki so zaposleni
               v zdravstvenem zavodu - predvsem pa tudi drugi del amandmaja v bistvu posega na
               področje, ko govori, "tudi če so že zasedena vsa z normativi predvidena delovna
               mesta". Predlagatelji smo v svojem predlogu, ko smo govorili, smo govoril o tem, o z
               normativi predvidenih prostih delovnih mestih. Zato seveda v imenu predlagateljev bi
               rad vas obvestil, da ne podpiramo amandmaja poslanske skupine Združene liste
               socialnih demokratov. Predlagatelji pa podpiramo amandma odbora, matičnega delovnega
               telesa tega državnega zbora, kjer govorimo seveda o zdravstveni negi. Hvala.</p>
            </sp>
            <sp xml:id="SDZ2-Redna-16-1999-10-22.sp37">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospa Zbačnikova želi besedo.</p>
            </sp>
            <sp xml:id="SDZ2-Redna-16-1999-10-22.sp38">

               <speaker>MAJDA ANA KREGELJ-ZBAČNIK:</speaker>

               <p>Načeloma se strinjam s predlagatelji, da to razširja, vendar glede na to, ker to
               področje ni urejeno tudi v širšem kontekstu in ker je zelo pomemben v zdravstvu za
               dober uspeh in dobre rezultate zdravstveni tim, to se pravi tudi vsi tisti, ki so
               vključeni v zdravstveni team, zato naša poslanska skupina socialdemokratov podpira
               tudi amandma združene liste.</p>
            </sp>
            <sp xml:id="SDZ2-Redna-16-1999-10-22.sp39">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospa dr. Hren-Vencelj.</p>
            </sp>
            <sp xml:id="SDZ2-Redna-16-1999-10-22.sp40">

               <speaker>DR. HELENA HREN-VENCELJ:</speaker>

               <p>Pred odločanjem bi vseeno morali definicijo, kaj zdravstvena nega pomeni, natančno
               poznati.</p>
               <p>Torej tukaj se ljudje razhajajo v oceni, ali so to samo sestre, srednje, višje,
               visoke ali so to tudi fizioterapevti, ali so tudi radiološki inženirji ali so to tudi
               delovni terapevti. Če mi lahko kdo jasno definicijo pove, mnenja so sporna, potem se
               bom lahko odločala pri glasovanju.</p>
            </sp>
            <sp xml:id="SDZ2-Redna-16-1999-10-22.sp41">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? Predlagatelj? V tem primeru je predlagatelj
               zakona poslanec ne minister.</p>
            </sp>
            <sp xml:id="SDZ2-Redna-16-1999-10-22.sp42">

               <speaker>ROMAN JAKIČ:</speaker>

               <p>Hvala za besedo. Po zagotovilih, ki smo jih dobili, je bolj primeren termin
               zdravstvena nega oziroma smo dobili informacijo, da pod terminom zdravstvena nega so
               v kolektivni pogodbi zapisani poklici, ki v to kategorijo spadajo. Kar pa ni primer s
               predlogom, ki ga je posredovala Združena lista socialnih demokratov.</p>
            </sp>
            <sp xml:id="SDZ2-Redna-16-1999-10-22.sp43">

               <speaker>PREDSEDNIK JANEZ PODOBNIK:</speaker>

               <p>Gospod Potrč.</p>
            </sp>
            <sp xml:id="SDZ2-Redna-16-1999-10-22.sp44">

               <speaker>MIRAN POTRČ:</speaker>

               <p>Hvala lepa. Soglašam, da so lahko pojmi neprecizni. Tudi jaz jih ne znam opredeliti
               in tudi nimam nič proti, da se gospod Jakič zelo zavzema, kako bi bil proti našemu
               amandmaju.</p>
               <p>Moram reči, da je nekorekten, ko pravi, da sigurno naš amandma ne zajema vseh.
               Obratno. Sigurno zajema vse in mogoče še koga. Tako, da v tem je problem. Sigurno
               zajema vse, mogoče pa še koga. Pri delavcih v zdravstveni negi pa je bilo vprašanje,
               ali zajema vse ali ne. Gospod Jakič, da, zavzemati se za svoje, ampak ne biti
               nekorekten pri tem, ker tudi vi ne veste, kaj dejansko zajema. Če bi to hoteli, bi si
               morali pač vzeti odmor in iti gledat nomenklaturo. Hvala.</p>
            </sp>
            <sp xml:id="SDZ2-Redna-16-1999-10-22.sp45">

               <speaker>PREDSEDNIK JANEZ PODOBNIK:</speaker>

               <p>Hvala lepa. Kolega Jakič se je usedel na napačen stol. Besedo ima gospa Zbačnikova.
               Nato gospa dr. Hren-Vencelj.</p>
            </sp>
            <sp xml:id="SDZ2-Redna-16-1999-10-22.sp46">

               <speaker>MAJDA ANA KREGELJ-ZBAČNIK:</speaker>

               <p>Kaj spada v to, bi bilo sicer dobro, da bi dobili odgovor iz ministrstva. Vendar sama
               rečem kot zdravnica, ki sem toliko časa delala v bolnišnici in ki vem, kaj pomeni to
               zdravstveni tim. Zdravstveni tim obsega tudi fizioterapevte in drugo paramedicinsko
               osebje, ki je vključeno v dobro zdravljenje in rehabilitacijo bolnika. Ker tudi za te
               ni urejeno in mislim, da je čas, da se to uredi, zato mi podpiramo ta razširjeni
               amandma, ki sicer gre iz konteksta predlagateljev. Vendar se bomo tudi v tej deželi
               morali naučiti, da se bomo sistemsko in globalno začeli lotevati problemov.</p>
            </sp>
            <sp xml:id="SDZ2-Redna-16-1999-10-22.sp47">

               <speaker>PREDSEDNIK JANEZ PODOBNIK:</speaker>

               <p>Hvala lepa. Dr. Hren-Vencljeva. Nato gospa Bitenčeva.</p>
            </sp>
            <sp xml:id="SDZ2-Redna-16-1999-10-22.sp48">

               <speaker>DR. HELENA HREN-VENCELJ:</speaker>

               <p>Vljudno prosim gospoda ministra, če natančno opredeli, kaj bo zapopadeno ali zajeto v
               termin "zdravstvena nega", "ki sodeluje v zdravstveni negi". Sicer se pogovarjamo
               lahko eden mimo drugega.</p>
            </sp>
            <sp xml:id="SDZ2-Redna-16-1999-10-22.sp49">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospa Bitenčeva ima besedo.</p>
            </sp>
            <sp xml:id="SDZ2-Redna-16-1999-10-22.sp50">

               <speaker>TINA BITENC-PENGOV:</speaker>

               <p>Gospod predsednik, spoštovani zbor! Radi bi samo opozorili v okviru diskusije, ki
               ravnokar poteka, da ima drugi zakon, to je zakon o zdravstveni dejavnosti, določbe,
               ki opredeljujejo zdravstvene delavce in zdravstvene sodelavce. Tako da kar se teh
               dveh terminov tiče, ni nikakršne nejasnosti in je opredeljeno, v končni fazi je dano
               tudi pooblastilo ministru, pristojnemu za zdravstvo, da predpiše seznam poklicev za
               zdravstveno dejavnost, v katerem so določeni poklici zdravstvenih delavcev in
               zdravstvenih sodelavcev, njihovo delovno področje in stopnja zahtevnosti dela na
               področju zdravstvene dejavnosti. Tako da kar se tiče samega pojmovnika, je določen
               pojem zdravstveni delavci in zdravstveni sodelavci v veljavni zakonodaji.</p>
            </sp>
            <sp xml:id="SDZ2-Redna-16-1999-10-22.sp51">

               <speaker>PREDSEDNIK JANEZ PODOBNIK:</speaker>

               <p>Kaj pa pojem zdravstvena nega?</p>
            </sp>
            <sp xml:id="SDZ2-Redna-16-1999-10-22.sp52">

               <speaker>TINA BITENC-PENGOV:</speaker>

               <p>Zdravstvena nega pa v veljavni zakonodaji v tem smislu, kot smo uspeli ugotoviti, ni
               določena.</p>
            </sp>
            <sp xml:id="SDZ2-Redna-16-1999-10-22.sp53">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod minister.</p>
            </sp>
            <sp xml:id="SDZ2-Redna-16-1999-10-22.sp54">

               <speaker>DR. MARJAN JEREB:</speaker>

               <p>Gospod predsednik, spoštovane poslanke in poslanci! Strinjam se z gospo Zbačnikovo,
               da v zdravstveno nego sodijo tudi poklici, ki jih je ona naštela. Seveda imamo seznam
               teh poklicev, ki pa se ga sedajle ne upam na pamet citirati, da ne bi koga izpustil
               in zagrešilpomote. Prosim, če ga lahko pismeno dostavim. V principu pa sodijo vsi ti
               poklici, ki jih je gospa Zbačnik naštela, v zdravstveno nego, in najbrž še kakšen.
               Hvala lepa.</p>
            </sp>
            <sp xml:id="SDZ2-Redna-16-1999-10-22.sp55">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali je bilo pojasnilo jasno? Gospod Merlo želi besedo. Te stvari naj bi
               se razrešile na odboru. Lahko predlagate prekinitev, vsekakor. Gospod Merlo ima
               besedo.</p>
            </sp>
            <sp xml:id="SDZ2-Redna-16-1999-10-22.sp56">

               <speaker>ALEKSANDER MERLO:</speaker>

               <p>Hvala za besedo, gospod predsednik. Spoštovane kolegice in kolegi! Še enkrat bi
               rekel, da smo šli iz neke ozke sfere te zdravstvene nege v širino, kjer bo verjetno
               problem vse to pokriti. Rekel bi, da bi se omejil na te ljudi, ki smo jih planirali;
               to je majhna številka, okrog 30 jih je volontersko zaposlenih letno, tako da gre za
               majhno številko in majhne denarje. Sedaj, če gremo v širino, je to seveda bistveno
               večja številka. Mi se z ostalimi predlagatelji omejujemo na številko teh višje
               izobraženih. Hvala lepa.</p>
            </sp>
            <sp xml:id="SDZ2-Redna-16-1999-10-22.sp57">

               <speaker>PREDSEDNIK JANEZ PODOBNIK:</speaker>

               <p>Hvala. Proceduralni predlog, gospa Zbačnikova.</p>
            </sp>
            <sp xml:id="SDZ2-Redna-16-1999-10-22.sp58">

               <speaker>MAJDA ANA KREGELJ-ZBAČNIK:</speaker>

               <p>Glede na sedanjo razpravo in glede na določene nejasnosti bi predlagala, da to točko
               prekinemo, da se pridobi natančna razlaga, in jo nadaljujemo prihodnji teden.</p>
            </sp>
            <sp xml:id="SDZ2-Redna-16-1999-10-22.sp59">

               <speaker>PREDSEDNIK JANEZ PODOBNIK:</speaker>

               <p>Predlog gospe Zbačnik je, da se točka prekine, nisem vas pa razumel, do kdaj in s
               kakšnim..., ste bili nejasni. Da se, dokler se ne dostavi spisek, o katerem je
               govoril gospod minister?</p>
            </sp>
            <sp xml:id="SDZ2-Redna-16-1999-10-22.sp60">

               <speaker>MAJDA ANA KREGELJ-ZBAČNIK:</speaker>

               <p>Gospod minister nam je obljubil pisno natančno, tako jaz nimam vsega v glavi kot
               minister ne, kaj vse spada v to področje. Predlagam, da prekinemo točko, dokler ne
               dobimo pisne obrazložitve vseh navedenih poklicev, ki spadajo v medicinsko nego in
               paramedicinsko. In potem, ko dobimo ta pismeni dokument iz ministrstva, lahko
               nadaljujemo to točko. Prosim, če daste moj proceduralni predlog na glasovanje.</p>
            </sp>
            <sp xml:id="SDZ2-Redna-16-1999-10-22.sp61">

               <speaker>PREDSEDNIK JANEZ PODOBNIK:</speaker>

               <p>Predlog gospe Zbačnikove dajem na glasovanje. Kaj je bistvo vsebine tega predloga?
               Bistvo je, da bomo v pismenem gradivu točno videli, kateri poklici so v nazivu
               zdravstveni delavci in zdravstveni sodelavci in še posebej, kaj pomeni izraz
               "zdravstvena nega". To so bile dileme. Na podlagi nastopa gospe Bitenčeve je jasno,
               kaj je naziv zdravstveni delavec in sodelavec, to je jasno, zdravstvena nega pa še ni
               jasno, kajti minister ima možnost da s svojim aktom to določi, in to bomo dobili
               pismeno. Predlog gospe Zbačnikove dajem na glasovanje. Naša želja pa je, da to dobimo
               danes, da bi lahko to točko danes zaključili in sem prepričan, da bo gospod minister
               zagotovil, da bomo to gradivo danes prejeli. Ugotovimo prisotnost! <stage>(65
               prisotnih.)</stage></p>
               <p>Kdo je za proceduralni predlog gospe Zbačnik? <stage>(46 poslancev.)</stage> Je kdo proti? <stage>(8
               poslancev.)</stage></p>
               <p>Ugotavljam, da je bil proceduralni predlog sprejet.</p>
               <p>Točko prekinjam. Prosim ministrstvo za zdravstvo, da nam dostavi to gradivo, o
               katerem smo pravkar govorili.</p>
               <p>Prehajamo na <title>33. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O DRUŠTVIH, SKRAJŠANI POSTOPEK.</title> Predlog zakona je v obravnavo zboru
               predložila vlada Republike Slovenije. Prosim predstavnika vlade, če na kratko
               predstavi vsebino zakona. Mag. Debelak ima besedo, državni sekretar.</p>
            </sp>
            <sp xml:id="SDZ2-Redna-16-1999-10-22.sp62">

               <speaker>MAG. SLAVKO DEBELAK:</speaker>

               <p>Gospod predsednik, spoštovane poslanke in poslanci! Zakon o društvih, ki ga je
               parlament sprejel leta 1995, je po naši oceni na sodoben način uredil uveljavljanje
               ene zelo pomembnih ali, če hočete, najpomembnejših temeljnih človekovih pravic in
               svoboščin, to je pravice do združevanja, seveda vseh oblik združevanja. Po
               uveljavitvi novega zakona se je, zanimivo, društvena aktivnost v Sloveniji še
               povečala, kar kažejo tudi statistični podatki. Namreč kljub številnim reorganizacijam
               v društvih na posameznih področjih te interesne dejavnosti, katerih posledica je bilo
               prenehanje precejšnjega števila društev, je bilo konec leta 1998 v Sloveniji
               registriranih skoraj 15.000 društev oziroma, če hočete, točno 14.724. kar je za
               skoraj 800.000 več kot pred uveljavitvijo zakona leta 1995.</p>
               <p>Ker pa je ustavno sodišče s svojo odločbo ugotovilo neskladje določb 5. in 10. člena
               ter dela 8. člena z ustavo Republike Slovenije ter 10. in del določb 5. in 8. člena
               razveljavilo, z ugotovitvijo neskladja dela 5. člena pa zakonodajalcu naložilo, da
               neskladje odpravi v roku 1 leta, je bilo potrebno pristopiti k pripravi sprememb. Te
               spremembe oziroma novela je sedajtudi pred vami. Ob tem je vlada ocenila, da so v
               zakonu potrebne tudi nekatere druge spremembe, ki so nujne zlasti zaradi sprememb, ki
               jih je zahtevalo usklajevanje z ustavo ali pa so v času uporabe novega zakona postale
               potrebne teh sprememb. S temi spremembami dopolnjeni zakon bo po oceni vlade
               zagotavljal večjo možnost udejanja pravice do združevanja, hkrati pa tudi zavarovanje
               javnega interesa in interesov posameznikov, ki vstopajo v pravna razmerja z
               društvi.</p>
               <p>Predlagatelj je sledil odločbi ustavnega sodišča in popolnoma odpravil ugotovljena
               neskladja zakona z ustavo, hkrati pa spremenil še nekatere druge določbe zakona. Zelo
               na kratko. Tako, da je vstop mladoletnikom v društvo uredil na način, da do 7. leta
               starosti pristopno izjavo podpiše zakoniti zastopnik, od dopolnjenega 15. leta pa
               mora zakoniti zastopnik pred vstopom podati pisno soglasje.</p>
               <p>Pravico tujcev do ustanavljanja društev, ki je bila do sedaj urejena v zakonu o
               tujcih, je uredil v tem zakonu kot sistemskem zakonu na enak način, s tem, da je
               odpravil nepotrebno vodenje posebnega registra društva tujcev.</p>
               <p>Nadomestil je določbe o organih društva z obveznostjo, da društvo v temeljnem aktu
               opredeli le način upravljanja društva, kar je bilo tudi v skladu z odločbo ustavnega
               sodišča.</p>
               <p>Omogočil je statusno preoblikovanje društev z možnostjo spojitve dveh ali več društev
               oziroma pripojitve enega ali več društev k drugemu društvu, ter določil pravno
               nasledstvo spojenih oziroma pripojenih društev kar po sedanji ureditvi ni bilo
               mogoče. Morebitnim upnikom je omogočil, da lahko ob prenehanju društva zavarujejo
               svoje interese, in v primeru, da ima društvo premoženje, pred pristojnim sodiščem
               zahtevajo uvedbo likvidacijskega postopka ter v tem postopku delno ali v celoti
               poplačajo svoje terjatve.</p>
               <p>Prav tako je določil obveznost društev, da tako kot druge pravne osebe posredujejo
               letna poročila agenciji za plačilni promet, ter tako zagotovil javnost podatkov o
               finančnem poslovanju društev.</p>
               <p>Jasneje je opredelil, kdaj društvo preneha po samem zakonu, pri čemer je izhajal iz
               dejstva, da je mogoče to ustavno pravico do združevanja omejevati zgolj zaradi
               kršitve drugih, prav tako z ustavo zavarovanih oziroma določenih pravic.</p>
               <p>Na koncu je med registrske podatke uvrstil tudi podatek o podeljenem statusu društva,
               ki deluje v javnem interesu, s čimer bo omogočen celovit pregled nad društvi, ki
               imajo takšen status.</p>
               <p>Bistvene spremembe in dopolnitve zakona pomenijo, kot sem že povedal, usklajevanje z
               ustavo Republike Slovenije. Ostale spremembe pa ne predstavljajo zahtevnejših
               sprememb zakona, zato vlada tudi predlaga, da državni zbor zakon obravnava po
               skrajšanem postopku.</p>
               <p>Spoštovane poslanke in poslanci, prepričan sem, da je s predlaganimi spremembami
               zakona v celoti spoštovana odločba ustavnega sodišča v delu, ki zadeva ustavne
               pravice in svoboščine, ob hkratnem modificiranju oziroma noveliranju tistih določb,
               ki perspektivno lahko pomenijo oviro življenja društev in zmanjševanje pravice
               tretjih, ki vstopajo v pravna razmerja z društvi. Hvala lepa.</p>
            </sp>
            <sp xml:id="SDZ2-Redna-16-1999-10-22.sp63">

               <speaker>PREDSEDNIK JANEZ PODOBNIK:</speaker>

               <p>Hvala gospodu državnemu sekretarju. Predlog zakona je obravnaval odbor za notranjo
               politiko in pravosodje. Ali želite podati poročilo? Predsednica meni, da ni potrebno.
               Ali želi besedo predstavnik sekretariata? <stage>(Ne želi.)</stage> Želite besedo predstavniki
               poslanskih skupin? <stage>(Da.)</stage> Gospod Jazbec v imenu poslanske skupine
               socialdemokratov.</p>
            </sp>
            <sp xml:id="SDZ2-Redna-16-1999-10-22.sp64">

               <speaker>FRANC JAZBEC:</speaker>

               <p>Hvala lepa, gospod predsednik. Novela zakona, ki je pred nami, je na tej seji že
               četrta novela, ki se obravnava zaradi odločbe ustavnega sodišča. V tem zakonu je rok
               za odpravo potekel že 3.7.1999, kar nekako tudi utemeljuje, da ga danes obravnavamo
               po skrajšanem postopku. Zakaj pa poudarjam te stvari? Ko opozicija opozarja na
               določene nepravilnosti pri sprejemanju zakonov in ko poskuša z amandmaji te stvari
               odpraviti, jih nekako vedno in v vsakem primeru preglasujete, na koncu se pa potem na
               ustavnem sodišču stvari dokažejo popolnoma drugače.</p>
               <p>6. člen omenjenega zakona je padel zaradi tega, ker se je glasil takole: "Tujec lahko
               postane član društva, če je tako določeno v temeljnem aktu." Poglejte, ta stvar tudi
               v noveli zakona, ki jo danes obravnavamo, ni odpravljena. Po posvetovanju oziroma po
               vložitvi mojega amandmaja k temu členu, pa po posvetovanju z državnim sekretarjem,
               gospodom Debelakom, se ta amandma ne misli podpreti tudi to pot. To poudarjam, da je
               logična posledica zopet odločba ustavnega sodišča. Jaz bi s tega mesta apeliral na
               poslance, da o takih amandmajih tudi primerno razmislijo. Poslanska skupina
               socialdemokratov bo pa zakon sicer podprla, tudi z večino dopolnil, ki so vložena;
               apeliram pa na to, da ta zakon sprejmemo v tem smislu, da ga ne bomo zopet po ustavni
               odločbi čez nekaj tednov oziroma mesecev popravljali. Hvala lepa.</p>
            </sp>
            <sp xml:id="SDZ2-Redna-16-1999-10-22.sp65">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi kdo od poslank in poslancev besedo? <stage>(Ne želi.)</stage> Zaključujem
               splošno razpravo.</p>
               <p>Prehajamo na <title>drugo obravnavo</title>, to je na razpravo ter odločanje o posameznih
               členih predloga zakona. Zboru predlagam, da skladno z drugo alineo 189. člena
               poslovnika razpravlja in glasuje o vseh tistih členih skupaj, h katerim niso bili
               vloženi amandmaji. Ta predlog dajem na glasovanje. Ugotovimo prisotnost! <stage>(46
               prisotnih.)</stage></p>
               <p>Kdo je za tak predlog? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Prehajamo k 1. členu in amandmaju odbora, vlada ga podpira. Želi kdo besedo? <stage>(Ne
               želi.)</stage> Prehajamo na odločanje. Ugotovimo prisotnost! <stage>(45 prisotnih.)</stage> Prosim za
               pozornost! Ugotavljamo prisotnost, drugič! <stage>(45 prisotnih.)</stage> Naslednje odločanje bo čez
               10 minut, se pravi ob 11.24 uri.</p>
               <stage>(Seja je bila prekinjena ob 11.14 uri in se je nadaljevala ob 11.27 uri.)</stage>
            </sp>
            <sp xml:id="SDZ2-Redna-16-1999-10-22.sp66">

               <speaker>PREDSEDNIK JANEZ PODOBNIK:</speaker>

               <p>Tretjič ugotavljamo prisotnost! <stage>(59 prisotnih.)</stage></p>
               <p>Kdo je za amandma k 1. členu, predlagatelj je odbor, vlada ga podpira?</p>
               <p>Kdo je za? <stage>(40 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 1. člen. Ugotavljamo prisotnost! <stage>(54 prisotnih.)</stage></p>
               <p>Kdo je za 1. člen? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je soglasno sprejet 1. člen.</p>
               <p>Prehajamo k 2. členu in amandmajem. Najprej bomo glasovali o amandmaju, ki ga je
               predlagala poslanska skupina SDS, v njenem imenu Franc Jazbec. Imamo tudi še tri
               amandmaje: amandma pod točko 1. - odbora in vlada ga podpira. Amandma pod točko 2. -
               Samo Bevk, vlada ga ne podpira. Amandma pod točko 3. - odbor in vlada ga podpirata.
               Ali želi kdo besedo? Gospod Samo Bevk.</p>
            </sp>
            <sp xml:id="SDZ2-Redna-16-1999-10-22.sp67">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! S tem amandmajem predlagam
               oziroma predlagamo - kajti pod amandmajem je podpisana skupina 10-ih poslancev - da
               bi uredili možnost včlanjevanja zamejskih Slovencev v naša društva.</p>
               <p>In sicer, Slovencem v zamejstvu želimo nuditi kar največjo podporo, zato menim, da
               ima ta amandma tudi ustavno podporo, saj 5. člen ustave Republike Slovenije govori -
               citiram njegov zadnji odstavek oziroma drugi odstavek: "Slovenci brez slovenskega
               državljanstva lahko uživajo v Sloveniji posebne pravice in ugodnosti. Vrsto in obseg
               teh pravic in ugodnosti določa zakon." S tem amandmajem bi to možnost včlanjevanja
               zamejskih Slovencev v naša društva tudi omogočili; še posebej, ker nekateri posebni
               zakoni, kot zakon o sladkovodnem ribištvu in na kratko zakon o lovstvu, ta
               včlanjevanja izrecno prepovedujejo. Hvala lepa.</p>
            </sp>
            <sp xml:id="SDZ2-Redna-16-1999-10-22.sp68">

               <speaker>PREDSEDNIK JANEZ PODOBNIK:</speaker>

               <p>Hvala lepa. Torej gre za amandma skupine poslancev s prvopodpisanim Bevkom Samom.
               Državni sekretar želi besedo.</p>
            </sp>
            <sp xml:id="SDZ2-Redna-16-1999-10-22.sp69">

               <speaker>MAG. SLAVKO DEBELAK:</speaker>

               <p>Hvala lepa gospod predsednik. Spoštovane poslanke in poslanci.</p>
               <p>Vlada tega amandmaje ne podpira iz več razlogov. Prvi je ta, da s pravnosistemskega
               vidika ta amandma ne sodi v zakon o društvih, ker seveda to, kar je povedal gospod
               Bevk, ni res. S tem zakonom se ne ovira možnost delovanja tujcev v društvih in tudi
               ustanavljanja zvez, vključevanja v slovenske zveze. Problem je, tako kot je že sam
               tudi povedal, zakon o lovstvu in o ribolovu, in predlagamo, da čisto iz sistemskih
               razlogov amandmaja ne podprete. Strinjamo pa se, da je treba v bodoči noveli oziroma
               ob sprejemanju novega zakona o lovu in ribolovu dati možnost, da se vsi tujci, ne
               samo zamejski Slovenci - tudi tisti, ki so slovenski rojaki in živijo kje drugje -
               vključijo in delujejo v teh društvih. S pravnosistemskega vidika, nomotehničnega
               vidika je, moram reči, ta amandma popolnoma nesprejemljiv.</p>
            </sp>
            <sp xml:id="SDZ2-Redna-16-1999-10-22.sp70">

               <speaker>PREDSEDNIK JANEZ PODOBNIK:</speaker>

               <p>Replika, gospod Bevk.</p>
            </sp>
            <sp xml:id="SDZ2-Redna-16-1999-10-22.sp71">

               <speaker>SAMO BEVK:</speaker>

               <p>Hvala za besedo, gospod predsednik. Morda bi mi lahko kdo od pravnikov pomagal iz
               zadrege. Če bi to spreminjali v novelah prejšnjih oziroma v omenjenih zakonih, o
               sladkovodnem ribištvu in zakonu o lovstvu <stage>(na kratko rečeno, ker ima malo daljše
               ime)</stage>, ne vem, zakaj tega ne moremo urediti v tem zakonu, zakaj bi čakali na spremembe
               dveh različnih zakonov, to bo trajalo še leta. Vemo, da sta oba zakona že zdavnaj
               vložena v proceduro, pa nikakor ne prideta na dnevni red državnega zbora, in glede na
               to, da imajo prioritete vse druge vrste zakonov, dvomim, da bi lahko te stvari
               spremenili v omenjenih dveh zakonih prej kot v petih letih. Hvala.</p>
            </sp>
            <sp xml:id="SDZ2-Redna-16-1999-10-22.sp72">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ker ni več razprav... Je? Dr. Ribičič.</p>
            </sp>
            <sp xml:id="SDZ2-Redna-16-1999-10-22.sp73">

               <speaker>DR. CIRIL RIBIČIČ:</speaker>

               <p>Spoštovani! Nisem se mogel temeljito posvetiti temu vprašanju z vseh pravnosistemskih
               vidikov; samo z ustavnega vidika bi rekel, da je to, kar je že citiral kolega Bevk,
               podlaga za to, da se v naši zakonodaji posebej ureja položaj zamejcev, in to na
               drugačen način kot položaj ostalih društev. Tako, za to, da je izrecna ustavna
               podlaga in v formulaciji, kot jo sam vidim, in intenci amandmaja se mi zdi zelo
               sprejemljiva - pravi, "če je kje prepovedano, v tem primeru imajo takšen in takšen
               položaj," in potem položaj takšnih društev, kjer gre za zamejsko društveno
               organizacijo, takemu društvu dajemo poseben položaj, ne da bi kakorkoli omejevali
               kakšno drugo društvo; ne da bi kakorkoli posegali v tiste situacije, kadar je to itak
               dovoljeno, ker je tu samo napisano, da takrat, kadar je to prepovedano, da v takem
               primeru to za zamejsko društveno organizacijo ne velja. Ne poslabšuje položaja drugim
               in se ne spušča v druga vprašanja. S tega vidika se mi zdi ideja zelo sprejemljiva;
               na katerem mestu je in kakojo najbolje vgraditi v zakonodajo, je seveda drugo
               vprašanje. Je pa seveda tudi to res, kar je kolega Bevk sedaj poudaril: ta časovni
               vidik je tudi treba upoštevati - če to sprejmemo ta trenutek, bo od danes naprej
               veljalo; če pa rečemo, da bomo to pri drugih zakonih, pa seveda stvar prestavljamo v
               naslednje tisočletje. Hvala lepa.</p>
            </sp>
            <sp xml:id="SDZ2-Redna-16-1999-10-22.sp74">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod državni sekretar želi besedo, nato gospod Rejc.</p>
            </sp>
            <sp xml:id="SDZ2-Redna-16-1999-10-22.sp75">

               <speaker>MAG. SLAVKO DEBELAK:</speaker>

               <p>Z vsem spoštovanjem do zamejstva, zamejcev in ostalih Slovencev, slovenskih rojakov,
               moram s strokovnega in strokovnopravnega vidika povedati naslednje.</p>
               <p>Še takrat, ko smo obravnavali zakon o društvih leta 1995 - velika večina vas je že
               takrat sedela v teh klopeh - smo se odločili oziroma ste se odločili, da je to
               sistemski zakon in da bomo posamezna področja - vsebinska, kot tudi organizacijska -
               reševali v materialnih predpisih. Spomnite se razprave na temo šport, na temo
               gasilstvo, na temo tudi zamejska društva in podobnih stvari in odločitev je bila, da
               pripravimo sistemski zakon seveda, da pa nastavke iz sistemskega zakona uredimo potem
               v posebnih materialnih predpisih. To, kar je povedal gospod Ciril Ribičič, do neke
               mere drži; osebno pa mislim, da bi s sprejemom takšnega amandmaja zadeve lahko
               diskriminirali do nekaterih drugih - bi rekel - subjektov, fizičnih oseb, ki se imajo
               pravico združevati. Tukaj mislim seveda na tujce; in še enkrat ponavljam, ta zakon ne
               omejuje niti ustanavljanja niti združevanja tujcev v društva.</p>
               <p>Postavlja se mi pa ena dilema, pa bi mogoče predstavnica sekretariata za zakonodajo
               lahko povedala. Gre za pravno hierarhijo; se pravi, ko imamo dva zakona: eden je
               sistemski, splošen, drugi je specialen, to sta zakon o lovu in zakon o ribolovu, ki
               sta tudi poznejša zakona oziroma, se pravi, sorazmerno starejša, z vidika pravne
               hierarhije je moja ocena oziroma mnenje takšno, da bi morali tista dva zakona v
               bistvu ignoritati in dovoljevati včlanjevanje zamejskih društev, čeprav je to v
               zakonu o lovu in zakonu o ribolovu prepovedano. Se pravi, če zakon o društvih ureja
               zadeve generalno in daje možnost, da so tujci, ne samo člani, ampak tudi
               ustanovitelji društva, potem se mi zdi tista norma inperfektna in bi v tem primeru,
               po moji oceni, presomiral sistemski zakon o društvih.</p>
            </sp>
            <sp xml:id="SDZ2-Redna-16-1999-10-22.sp76">

               <speaker>PREDSEDNIK JANEZ PODOBNIK:</speaker>

               <p>Hvala. Replika, gospod Rejc, za njim gospod Bevk.</p>
            </sp>
            <sp xml:id="SDZ2-Redna-16-1999-10-22.sp77">

               <speaker>IZIDOR REJC:</speaker>

               <p>Spoštovani gospod predsednik, gospe in gospodje! Že sam zakon o društvih, ki smo ga
               sprejeli - kar zamislimo se, kakšen je - je naredil eno veliko zmedo v slovenskem
               prostoru, ker je bilo treba povsem na novo spreminjati statute in poimenovanja:
               skratka, vse bi potem moralo postati društvo. Pa tudi, če nima značaja društva
               oziroma tudi druge oblike skupnega delovanja in pojavljanja, jih je na mnogo na tem
               ljubem svetu; ampak vse bi potem moralo biti v neko administrativno grozo ujeto. Tudi
               to mora biti tako, sicer ne bo registracije oziroma vam bomo registracijo črtali. To
               mislim, da smo zelo administrativno in zelo po "preteklo" zaobjeli. Ta zadeva pa
               menim, da je ravno v tem, v prihajajočem obdobju - bi rekel; Ta predlog bomo podprli
               oziroma ga bom podprl, ki ga je dala združena lista, iz preprostega razloga, ker
               smatram, da je, prvič: izhaja iz ustavnega načela, drugič: bi težko zdajle operiral.
               In dvakrat je že gospod državni sekretar uporabil izraz "tujci" in menim, da ravno s
               tistim določilom, ki ga želijo opredmetiti gospod Bevk in njegovi kolegi, da bi
               Slovenci v zamejstvu in tisti, ki to želijo, lahko postali člani itn., da je to ena
               posebna kategorija, ki je ne moremo enačiti s tujci. To je prvič.</p>
               <p>Drugič pa v pogledu na prihodnost, ko bomo regionalno opredeljeni, ko bo Evropa
               področje regij, potem menim, da že zdaj delamo eno bariero, že zdaj delamo en plot,
               ki ga bo treba potem porušiti. In ne vem, zakaj ga bi potem rušili, ker vsako
               betoniranje, vsako zabijanje kolov v tla in vzporednih in vodovodnih preprek delati,
               nekaj stane. Sem za to, da se to podpre, pa potem to pomeni tudi doprinos k temu, kar
               nas čaka. Hvala.</p>
            </sp>
            <sp xml:id="SDZ2-Redna-16-1999-10-22.sp78">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Bevk.</p>
            </sp>
            <sp xml:id="SDZ2-Redna-16-1999-10-22.sp79">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Najprej glede diskriminacije
               tujcev.</p>
               <p>Ustava izrecno govori o posebnih pravicah in ugodnostih, ki jih po ustavi imajo
               Slovenci brez slovenskega državljanstva, in tukaj argument gospoda državnega
               sekretarja Debelaka, da gre za diskriminacijo med tujci odpade. Predvsem pa bi
               apeliral na časovno dimenzijo reševanja tega problema.</p>
               <p>Ne vidim realne možnosti, da bi v prihodnjih nekaj letih, glede na način dela in
               prioritete, ki si jih je zastavil državni zbor, rešili problem in sprejeli zakon o
               sladkovodnem ribištvu in zakon o lovstvu. Zaradi tega sam in skupina sopodpisnikov
               tega amandmaja vztrajamo, da se ta predlog sprejme. Hvala.</p>
            </sp>
            <sp xml:id="SDZ2-Redna-16-1999-10-22.sp80">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? <stage>(Ne želi.)</stage> Razpravo zaključujem in prehajamo na
               odločanje. Imamo štiri amandmaje.</p>
               <p>Najprej bomo glasovali o amandmaju, ki ga je 21.10. - torej včeraj - vložila
               poslanska skupina socialdemokratov, prvopodpisani Franc Jazbec. Tega dajem najprej na
               glasovanje. Ugotavljamo prisotnost! <stage>(59 prisotnih.)</stage></p>
               <p>Kdo je za amandma? <stage>(27 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 1. v pregledu. Predlagatelj je odbor, vlada ga
               podpira. Ugotavljamo prisotnost! <stage>(52 prisotnih.)</stage></p>
               <p>Kdo je za amandma? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2., predlagatelj je skupna poslancev s
               prvopodpisanim Samom Bevkom, vlada ga ne podpira. Če je sprejet ta amandma, je
               amandma pod točko 3 brezpredmeten. Ugotavljamo prisotnost! <stage>(58 prisotnih.)</stage></p>
               <p>Kdo je za amandma? <stage>(29 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da je amandma sprejet.</p>
               <p>Amandma pod točko 3 je s tem postal brezpredmeten</p>
               <p>Na glasovanje dajem člen 2 v celoti. Ugotavljamo prisotnost! <stage>(54 prisotnih.)</stage></p>
               <p>Kdo je za 2. člen v celoti? <stage>(43 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da je člen sprejet.</p>
               <p>Prehajamo na novi 2.a člen in amandma, ki ga predlaga odbor, vlada ga podpira. Ali
               želi kdo besedo? <stage>(Ne želi.)</stage> Prehajamo na odločanje. Ugotavljamo prisotnost! <stage>(57
               prisotnih.)</stage></p>
               <p>Kdo je za amandma? <stage>(28 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je amandma sprejet.</p>
               <p>Sprejeli smo novi 2.a člen.</p>
               <p>Prehajamo k 7. členu in amandmaju odbora, vlada ga podpira. Ugotavljamo prisotnost!
               <stage>(52 prisotnih.)</stage></p>
               <p>Kdo je za amandma? <stage>(25 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 7. člen. Ugotavljamo prisotnost! <stage>(52 prisotnih.)</stage></p>
               <p>Kdo je za 7. člen? <stage>(30 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je člen sprejet.</p>
               <p>Smo pri amandmaju za novi 7.a člen. Predlagatelj je odbor, vlada ga podpira.
               Ugotavljamo prisotnost! <stage>(57 prisotnih.)</stage></p>
               <p>Kdo je za amandma? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Sprejeli smo novi 7.a člen.</p>
               <p>Smo pri 9. členu in treh amandmajih. Vse tri predlaga odbor, vlada vse tri podpira.
               Ali želi kdo besedo? <stage>(Ne želi.)</stage> Prehajamo na odločanje.</p>
               <p>Na glasovanje dajem prvi amandma k 9. členu. Ugotavljamo prisotnost! <stage>(58
               prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2. Ugotavljamo prisotnost! <stage>(53 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 3. Ugotavljamo prisotnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 9. člen. Ugotavljamo prisotnost! <stage>(56 prisotnih.)</stage></p>
               <p>Kdo je za 9. člen? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen sprejet.</p>
               <p>Smo pri 11. členu in amandmaju odbora, vlada ga podpira. Ugotavljamo prisotnost! <stage>(58
               prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem člen v celoti. Ugotavljamo prisotnost! <stage>(43 prisotnih.)</stage> Prehitro
               je bilo. Ugotavljamo prisotnost! <stage>(57 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 11. člen sprejet.</p>
               <p>Smo pri 13. členu in amandmaju odbora. Ugotavljamo prisotnost! <stage>(59 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 13. člen. Ugotavljamo prisotnost! <stage>(56 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je člen sprejet.</p>
               <p>Smo pri 18. členu in amandmaju odbora: člen se črta. Vlada ga podpira. Ugotavljamo
               prisotnost! <stage>(54 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je člen črtan.</p>
               <p>Smo pri 19. členu in amandmaju odbora: "Člen se črta.", ki ga vlada podpira.
               Ugotovimo prisotnost! <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet; člen je črtan.</p>
               <p>V razpravo dajem preostale člene, h katerim niso bili vloženi amandmaji. Ker ni
               razprave, dajem preostale člene na glasovanje. Ugotovimo prisotnost! <stage>(56
               prisotnih.)</stage></p>
               <p>Kdo je za preostale člene? <stage>(28 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da so preostali členi sprejeti.</p>
               <p>V razpravo dajem naslov zakona. Želi kdo besedo? <stage>(Ne želi.)</stage></p>
               <p>Na glasovanje dajem naslov zakona. Ugotovimo prisotnost! <stage>(51 prisotnih.)</stage></p>
               <p>Kdo je za naslov zakona? <stage>(35 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo</title> predloga zakona.</p>
               <p>Ugotavljam, da so bili k predlogu zakona v drugi obravnavi sprejeti amandmaji k
               določenim členom. Ali želi kdo od kvalificiranih predlagateljev vložiti amandma?
               Gospod Debelak, državni sekretar.</p>
            </sp>
            <sp xml:id="SDZ2-Redna-16-1999-10-22.sp81">

               <speaker>MAG. SLAVKO DEBELAK:</speaker>

               <p>Hvala lepa, gospod predsednik. Spoštovane poslanke in poslanci! Vlada bi vložila
               amandma k 19. členu. Gre za prehodno določbo, kjer bi skušali rešiti na kompromisen
               način tisto, kar je bilo izglasovano z amandmajem gospoda Bevka in ostalih
               podpisnikov - namreč, da bi v prehodnih določbah zapisali, da z uveljavitvijo tega
               zakona preneha prepoved za tujce v zakonu o lovu in posebej še v zakonu o ribolovu.
               Prosim, gospod predsednik, čeje možno dobiti nekaj odmora, da oblikujemo amandma - če
               je, seveda, to sprejemljivo.</p>
            </sp>
            <sp xml:id="SDZ2-Redna-16-1999-10-22.sp82">

               <speaker>PREDSEDNIK JANEZ PODOBNIK:</speaker>

               <p>Hvala, gospod državni sekretar. Sprejet je bil amandma k 19. členu, ki se glasi:
               "Člen se črta." Torej, poslovniško je to možno. Ali želi še kdo od kvalificiranih
               predlagateljev vložiti amandma? <stage>(Ne želi.)</stage></p>
               <p>Prekinjam to točko dnevnega reda. Prosim, da vlada skuša pohiteti, da bi v
               nadaljevanju danes državni zbor odločal tudi o tej točki dnevnega reda.</p>
               <p>Sprašujem, ali so že zagotovljeni pogoji, da odločamo o prejšnji točki dnevnega reda?
               Ni, gospod Jakič, še nobenih znakov s strani resorja za zdravstvo? <stage>(Ni.)</stage></p>
               <p>Prehajamo na naslednjo, <title>34. TOČKO DNEVNEGA REDA - PREDLOG SPREMEMB IN DOPOLNITEV
                  POSLOVNIKA DRŽAVNEGA ZBORA.</title>
               </p>
               <p>Predlog sprememb in dopolnitev poslovnika je v obravnavo zboru predložil poslanec
               Miran Potrč. Ali želi predlagatelj predloga zakona besedo? Prosim, gospod Potrč.</p>
            </sp>
            <sp xml:id="SDZ2-Redna-16-1999-10-22.sp83">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi! 26. maja letos je
               državni zbor opravil drugo obravnavo predloga sprememb in dopolnitev poslovnika
               državnega zbora, in sedaj, skoraj po petih mesecih, imamo na seji predlog sprememb in
               dopolnitev poslovnika v tretji obravnavi.</p>
               <p>Kot predlagatelj sem za tretjo obravnavo pripravil predlog poslovnika v skladu z
               odločitvami, ki so bile sprejete v drugi obravnavi. Predlog sprememb in dopolnitev
               poslovnika zajema, najkrajše, naslednje spremembe.</p>
               <p>Redna zasedanja državnega zbora naj bi, po novem, bila med 10. januarjem in 15.
               julijem v času spomladanskega, v času jesenskega pa med 1. septembrom in 20.
               decembrom.</p>
               <p>Drugič. Predvideno je, da naj bi se ob vsaki imuniteti poslancev odločalo takoj, ko
               je sprejet predlog, ne glede na to, ali je bilo to uvrščeno na dnevni red ali ne.</p>
               <p>Tretjič. Predvideno je, da naj bi na prva tri vprašanja poslancev opozicije
               odgovarjal na vsaki seji državnega zbora predsednik vlade.</p>
               <p>Četrtič. Predlagano je, da naj bi v zvezi s poklicno imuniteto bilo ugotovljeno, ko
               se priznava ali ne, ali je očitano kaznivo dejanje neposredno in očitno povezano z
               upravljanjem poslanske funkcije ali pa gre za stvari, ki so - da rečem - osebna
               vprašanja poslancev in da naj bi, kadar se poslanec ne sklicuje na imuniteto,
               ocenjevali tudi, kako bi njegova odsotnost vplivala na normalno funkcioniranje dela
               državnega zbora, sicer pa, da naj bi na predlog mandatno-imunitetne komisije vedno
               takoj državni zbor odločal, da s tem ne bi zavlačevali.</p>
               <p>Petič. Predlagana je drugačna rešitev tako imenovane replike, in sicer, da naj
               tistemu, ki zahteva to posebno pojasnilo, predsedujoči da pravico do pojasnila potem,
               ko ugotovi, da pri obravnavani točki dnevnega reda ni več priglašenih k razpravi,
               razen, kadar sam oceni, da je nujno takojšnje pojasnilo. Sicer pa še, da je pojasnilo
               5 minut, vendar glede enega ni možnih dodatnih - da rečem - verižnih
               pojasnjevanj.</p>
               <p>In šestič. Predlagane so spremembe v možnostih poslanskih skupin, da zahtevajo
               prekinitev zaradi posvetovanja. Prekinitve zaradi posvetovanja so možne po novem -
               ali pa naj bi bile možne po novem - samo pred odločanjem, vsakršnim odločanjem, tudi
               o drugih predlogih in za pripravo amandmaja k predlogu zakona, ki je pripravljen po
               hitrem ali skrajšanem postopku. S tem da lahko prekinitev glede enega vprašanja
               zahteva le ena poslanska skupina, da lahko prekinitev traja največ eno uro, da pa
               poslanske skupine vladajoče koalicije ne bi mogle zahtevati prekinitev pred
               odločanjem o vladnih amandmajih, ker je razumljivo, da je to pač amandma, ki je bil v
               njihovem okviru dogovorjen in sprejet.</p>
               <p>Predlagam, spoštovane kolegice in kolegi, da potem, ko zdaj že - bi rekel - skoraj
               dve leti in pol razpravljamo o teh spremembah in dopolnitvah, sprejmemo predlagane
               spremembe in dopolnitve poslovnika, ker sem osebno mnenja, da bi bile koristne za
               naše delo. K predlaganim spremembam in dopolnitvam sekretariat nima pripomb in pravi,
               da so pripravljene korektno, nima pripomb tudi poslovniška komisija. Doslej k njim ni
               bil vložen noben amandma; amandmaje pa bi bilo mogoče vložiti k 3. in 7. členu, ker
               sta to bila člena, ki sta bila v drugi obravnavi spremenjena. Hvala lepa.</p>
            </sp>
            <sp xml:id="SDZ2-Redna-16-1999-10-22.sp84">

               <speaker>PREDSEDNIK JANEZ PODOBNIK:</speaker>

               <p>Predlog sprememb in dopolnitev poslovnika je obravnavala komisija za poslovnik kot
               matično delovno telo. Ali želi besedo poročevalec komisije? Prosim, dr. Ribičič.</p>
            </sp>
            <sp xml:id="SDZ2-Redna-16-1999-10-22.sp85">

               <speaker>DR. CIRIL RIBIČIČ:</speaker>

               <p>Spoštovani! Lahko bom krajši, ker je predlagatelj zakona, kolega Potrč, natančno
               razložil njegovo vsebino.</p>
               <p>Kot vsi veste, od tistih začetnih predlogov, ki so se nanašali na imuniteto, so se
               stvari razširile še na nekatera druga vprašanja; tisto vprašanje, ki je bilo že pred
               časom sproženo o tem, kdaj bi se začele parlamentarne počitnice, pa vprašanje prvih
               vprašanj, na katere odgovarja predsednik vlade, vprašanje odmorov in replik in še
               nekatera manjša vprašanja. Razen teh naštetih ni nobenega pomembnejšega
               vprašanja.</p>
               <p>Mi smo na komisiji, kot veste, pripravljali celovitejše spremembe poslovnika, vendar
               smo morali pripravljeno delovno besedilo poslovnika spraviti začasno v predal, lahko
               bi rekli "zamrzniti" na predlog političnih strank, ki so ugotovile, da se je treba
               prej dogovoriti glede sprememb volilnega sistema.</p>
               <p>Rad bi opozoril na to, da je poslovniška komisija v celoti podprla predlagane
               rešitve. Na poslovniški komisiji smo obravnavali amandma poslanske skupine
               socialdemokratske stranke k 7. členu, ki ga je ponovila. O njem je bila razprava že
               tudi v prejšnji obravnavi. Ta je dobil manjšinsko podporo: 3 so bili za črtanje 7.
               člena in 6 članov komisije proti. Potem je komisija izglasovala s potrebno
               dvotretjinsko večino prisotnih poslancev. <stage>(Opozoril bi na to, da mi imamo že
               dolgotrajno tradicijo v poslovniški komisiji, da v takih zadevah, o katerih se odloča
               z dvotretjinsko večino v državnem zboru, odločamo na tak način tudi že v komisiji.)</stage>
               In je s potrebno dvotretjinsko večino sprejela sklep, da komisija podpira sprejem
               predloga sprememb in dopolnitev poslovnika, tretja obravnava.</p>
               <p>Tisto, kar bi jaz k temu poročilu, ki ste ga tudi pisno dobili, dodal, je samo to, da
               je v rednem poročilu komisije o napredku Slovenije pri vključevanju v Evropsko unijo
               še vedno kritično zapisano, da je zakonodajni postopek v našem parlamentu prepočasen.
               To se seveda nanaša na to, da ni bil sprejet - ker to poročilo tudi izrecno omenja -
               ni bil sprejet predlog novega parlamentarnega poslovnika.</p>
               <p>V zvezi z vsebino tega, kar predlagamo in kar poskuša vsaj do neke mere okrepiti
               učinkovitost dela državnega zbora, pa bi posebej omenil to, kar je izrecno prebral
               tudi kolega Potrč: da je tudi glede spornega vprašanja tako imenovanih replik
               zapisano, da predsedujoči lahko dapravico do replike takoj, kadar meni, da je to
               nujno zaradi razjasnitve nekega vprašanja, da ne bi tako nerazjasnjeno vprašanje po
               nepotrebnem čakalo konec razprave ostalih, že prej prijavljenih poslancev.</p>
               <p>Lepo bi prosil, kolegice in kolege, da podprejo te spremembe in s tem prispevajo k
               posodobitvi poslovnika. Hvala lepa.</p>
            </sp>
            <sp xml:id="SDZ2-Redna-16-1999-10-22.sp86">

               <speaker>PREDSEDNIK JANEZ PODOBNIK:</speaker>

               <p>Hvala lepa, dr. Cirilu Ribičiču, ki je podal stališče matičnega delovnega telesa. Ja,
               vidim, gospod Potrč je bil obveščen in mu dam proceduralno možnost, da na kratko
               pojasni.</p>
            </sp>
            <sp xml:id="SDZ2-Redna-16-1999-10-22.sp87">

               <speaker>MIRAN POTRČ:</speaker>

               <p>Jaz se opravičujem. Bil sem nenatančen in sem rekel, da ni bilo amandmaja. Amandma k
               7. členu je bil vložen in poslov.... Vložili so ga poslanci socialdemokratske
               stranke, matično delovno telo pa ga ni podprlo. Jaz se opravičujem za napako, ki sem
               jo storil. Hvala.</p>
            </sp>
            <sp xml:id="SDZ2-Redna-16-1999-10-22.sp88">

               <speaker>PREDSEDNIK JANEZ PODOBNIK:</speaker>

               <p>Hvala, gospod Potrč. Amandma pa ste tudi vsi prejeli z dne; vložen je bil pa 11.
               junija. Ali želi besedo predstavnik sekretariata? <stage>(Ne želi.)</stage> Ali želi besedo
               predstavnik vlade? To je poslovniška zadeva. Ali želite besedo predstavniki
               poslanskih skupin? Stališče poslanske skupine socialdemokratov bo pojasnil Janez
               Janša.</p>
            </sp>
            <sp xml:id="SDZ2-Redna-16-1999-10-22.sp89">

               <speaker>JANEZ JANŠA:</speaker>

               <p>Spoštovani gospod predsednik, kolegice in kolegi. Pred tretjo obravnavo poslovnika
               državnega zbora oziroma predloga za spremembo poslovnika državnega zbora <stage>(Nemir v
               dvorani.)</stage> ... bom jaz malo počakal, da se koalicija uskladi.</p>
            </sp>
            <sp xml:id="SDZ2-Redna-16-1999-10-22.sp90">

               <speaker>PREDSEDNIK JANEZ PODOBNIK:</speaker>

               <p>Prosim.</p>
            </sp>
            <sp xml:id="SDZ2-Redna-16-1999-10-22.sp91">

               <speaker>JANEZ JANŠA:</speaker>

               <p>Tudi bom počakal, da gospodu Jakiču napetost pade.</p>
               <p>Skratka‚ smo pred enim najbolj sramotnih dejanj v zgodovini slovenske parlamentarne
               demokracije. Pred seboj imamo predlog, s katerim želijo nekateri, predvsem vladna
               večina s pomočjo stranke, ki je itak pripomogla, da je ta večina nastala - se pravi
               združene liste - spremeniti državni zbor iz parlamenta v nekdanjo socialistično
               skupščino. V sestavi, v kateri se ne bo odločalo po spopadu argumentov, ampak se bo
               odločalo po tem na način, da bo glasovalni stroj opravil svoje, brez tega, da bi bilo
               prej možno soočiti argumente "za" in "proti".</p>
               <p>V predlogih, ki so sicer raznovrstni in nekateri povsem sprejemljivi, kot je - recimo
               - vprašanje opozicije na predsednika vlade; to je nekaj, kar je povsem normalno in se
               s tem ni treba hvaliti, to bi itak že moralo pisati v poslovniku od samega začetka, v
               praksi se je to nekako uveljavilo, se pravi, to je za podpreti, pa ureditev
               imunitetnih vprašanj - to je relativno nepomembna zadeva, ki se tukaj ureja, v
               primerjavi z ostalimi zadevami. Ampak, z dvema rešitvama v teh predlaganih spremembah
               poslovnika, pa se ta državni zbor vrača, obrača nazaj v čase, ko je bila to
               socialistična skupščina.</p>
               <p>S tem, ko se poslancem omeji pravico do ugovora - do replike, popularno rečeno - se
               onemogoči realno soočenje argumentov oziroma soočenje argumentov v realnem času. Če
               je treba čakati do konca splošne razprave, ki lahko traja 5 dni, bodo vsi pozabili v
               tem času, na kaj se tista replika sploh nanaša. In je zadeva popolnoma razvodenela in
               brezpredmetna. S tem, ko se predsedujočemu da v roke odločitev, da avtoritarno sam
               odloči, ali ima nekdo pravico do replike ali ne, se tistemu, ki ima v rokah vodenje
               parlamenta oziroma zakonodajnega telesa, omogoča velikansko oblast. Predsedujoči bo
               lahko mirno odločal, ali se nekomu dopusti pravico do ugovora ali ne; se pravi, ker
               je pa predsedujoči običajno član vladne koalicije, instrument večine, je vnaprej
               jasno, da bo ta pravica, da bo ta moč izkoriščena pristransko oziroma da obstaja
               velikanska možnost, da se bo to dogajalo - že zdaj se to dogaja - potem moči ni. Se
               pravi,poslanci vladajoče koalicije bodo po volji svojega predsednika, ki bo sedel
               tukaj zadaj, ne glede na to, kdo je in iz katere stranke je - ker ne bo vedno ista
               stranka tukaj, stvari se bodo spreminjale, poslovnika ne sprejemamo samo za ta mandat
               - lahko dovolil replike samo svojim poslancem, opoziciji, ki prvenstveno uporablja ta
               instrument - prvenstveno, ker drugih nima, za soočanje argumentov, pa tega ne bo
               dovolil. Tako da ta 6. člen oziroma 7. člen, tako kot je napisan, je pravi umotvor
               preživele miselnosti, s katero se je ta dvorana srečevala 45 let. Tisti, ki
               predseduje, bo odločil, kdo ima pravico do ugovora in kdo te pravice nima. In ker je
               tisti običajno - oziroma je tako in bo najbrž tako tudi v prihodnje, ne glede, kakšne
               vladne večine bodo - iz vladne koalicije, je pristranskost, je bojazen pred
               pristranskostjo več kot upravičena. Tako da več kot frapantno presenečenje nad tem,
               da to predlaga stranka, ki se šteje za formalno opozicijsko, niti ni možno izraziti.
               V normalnem svetu se to nikoli ne bizgodilo. Si predstavljate normalno parlamentarno
               državo, kjer bi opozicija predlagala določbo v poslovnik, da se omeji replika,
               možnost soočanja argumentov in s tem možnost javne besede? Formalno opozicijska
               stranka! Ljudje božji, kje smo!</p>
               <p>Naslednja stvar, naslednji predlog sprememb, ki gre v isto smer, je omejitev možnosti
               poslanskih skupin za posvetovanje. Morda je prav, da se vladni koaliciji, ki itak
               pripravlja zakone, ki zakone usklajuje, ki predloge usklajuje prej, preden pridejo v
               parlament in so samo še kakšne malenkosti potem odprte, da tega instrumenta ne more
               uporabljati enako kot opozicija. To bi bilo morda smiselno zapisati, ker nismo v
               enakem položaju oziroma ker pozicija in opozicija nista v enakem položaju, ker
               poslovnik pišemo za dlje časa, najbrž. Vendar pa omejiti opozicijskim poslanskim
               skupinam pravico do posvetovanja pred pomembnimi odločitvami, je pa, oprostite,
               smešno. To ni nič drugega kot omejitev parlamentarne svobode in rezultat tega bo samo
               to, da bo ta državni zbor sprejel še več zakonov, ki bodo nepremišljeni; še več
               zakonov, ki jih bo ustavno sodišče potem razveljavilo; in še več zakonov, ki bodo
               kratkovidni, sprejeti na podlagi nekega premisleka v vladni koaliciji, da je treba na
               hitro rešiti neko zadevo, ki se potem izkaže za dolgoročno škodljivo. To se je že
               doslej dogajalo in če te instrumente brišemo iz poslovnika, bo zadeva še toliko bolj
               problematična.</p>
               <p>Predlog sprememb poslovnika, ki je pred nami, je "obraz" neke oblastne
               zaslepljenosti, ki izhaja iz prepričanja, da je z metodo nagobčnika, ki se nadene
               javnosti ali pa opoziciji, možno priti do hitrejših in bolj kvalitetnih odločitev. To
               je duh prosvetljenega absolutizma, ki ga je pokopalo 20. stoletje že zdavnaj, sedaj
               se pa ponovno vrača prek neke nostalgije po delovanju, po metodah socialistične
               skupščine. To je to. Takšni poslovniki, takšne določbe, z drugimi poimenovanju, ampak
               z isto vsebino, so imeli trije zbori Skupščine Socialistične republike Slovenije; kot
               slučajno je avtor teh določb in predlagatelj tega zakona nekdanji predsednik te
               socialistične skupščine. Bom rekel: star duh v starem predlagatelju. Opravičujem se
               za to ostro primerjavo, ampak je povsem realna.</p>
               <p>Naslednja stvar, ki je več kot smešna, je argumentacija, ki se pojavlja, češ da je
               treba poslovnik spremeniti zaradi pripomb Evropske unije. Če je to morda še izgledalo
               realno do letošnjega poročila, je sedaj to popolnoma smešna argumentacija. V poročilu
               evropske komisije o stanju v Sloveniji glede približevanja Evropski uniji in
               izpolnjevanja teh kriterijev namreč piše, da se je proces prilagajanja zakonodaje,
               vsaj v tistem delu, za katerega je odgovoren ta parlament, bistveno popravil. To je
               edina realna pohvala, ki je v tem poročilu. Edina realna pohvala! Če je imel gospod
               Potrč kakšne argumente v lanskem poročilu, kjer je pisalo, da je ta proces počasen,
               jih sedaj nima več; ta pospešek v tem državnem zboru je bil dosežen brez spremembe
               poslovnika, ob starem poslovniku. Se pravi, ni bil poslovnik kriv, kriv je bil tisti,
               ki je prepozno predlagal zakone, in predvsem tisti, ki jih je preslabo pripravil.
               Evropska unija torej ni nikakršen argument za to spremembo poslovnika.</p>
               <p>Mi bomo spremembi tega poslovnika nasprotovali na ta način, z vsemi sredstvi, ki jih
               dopušča ta procedura. Res! Če se briše pravica poslancem do resnega soočanja
               argumentov prek ugovorov, če se hoče ukiniti pravica poslanskih skupin do
               posvetovanja pred pomembnimi odločitvami, potem je možno reči samo eno: to je korak
               nazaj, to je korak nazaj v zatohle čase, kakršne je ta dvorana doživljala 45 let in s
               tem si ta parlament ne dela kakšne usluge.</p>
               <p>Na koncu bi rekel še to. Tisti, ki ste z velikim veseljem podpirali te spremembe,
               misleč, da s tem sledite enemu od določil koalicijske pogodbe - tam res piše, da se
               boste poslovnika lotili tudi v tej smeri, čeprav tako konkretnih groženj, kot so
               sedaj izražene v predlogu sprememb, v koalicijski pogodbi ni. Pomislite malo na to,
               da smo v zadnjem letu mandata; da se stvari lahko spremenijo, da ne boste vedno
               vladajoča koalicija, ki jim gre to na roko. Poslovnik se dela za državni zbor, ne
               glede na to, kje je kakšna stranka kdaj. Te spremembe so pisane s predpostavke
               nekaterih, da bodo večno na oblasti. Tako kot so se pisali poslovniki v socialistični
               skupščini.</p>
               <p>Torej: mi nasprotujemo tem spremembam in dopolnitvam, ki so v 7. in 8. členu.
               Normalno je v parlamentarnih demokracijah, da se ob spremembah poslovnika, kjer gre
               za stvari, ki morajo biti v skupnem interesu, doseže nek dogovor, nek konsenz. Tukaj
               pa ravno tisti, ki imajo ali imate vedno polna usta soglasja, vztrajate na tem, da se
               opozicija, ki ni glasovala za predsednika vlade - ker očitno je to edina opozicija v
               tem parlamentu - drastično preglasuje in da se s poslovnikom disciplinira.</p>
               <p>Opozarjam, da v roke prejemate orožje, ki je dvorezno. Če bo sedaj sekalo ene glave,
               lahko naslednjič druge.</p>
            </sp>
            <sp xml:id="SDZ2-Redna-16-1999-10-22.sp92">

               <speaker>PREDSEDNIK JANEZ PODOBNIK:</speaker>

               <p>Hvala lepa za stališče poslanske skupine socialdemokratov. Stališče poslanske skupine
               Združene liste socialnih demokratov, gospod Borut Pahor. Ali želi še katera od
               poslanski skupin besedo?</p>
            </sp>
            <sp xml:id="SDZ2-Redna-16-1999-10-22.sp93">

               <speaker>BORUT PAHOR:</speaker>

               <p>Lep pozdrav. Izognil bi se političnemu etiketiranju tistih, ki drugače razmišlja o
               tem, kako urediti razmere v državnem zboru, da bo ta demokratično in transparentno
               odločal o javnih zadevah.</p>
               <p>Sleherni od nas ima - če ne več - vsaj eno mandatno izkušnjo. Nekateri tudi tri.
               Imamo torej neke svoje izkušnje o tem, kako bi bilo po našem mnenju dobro
               organizirati javno razpravo, da bi sprejemali - kot rečeno - demokratične in tudi
               kvalitetne odločitve. Nekateri imajo tudi mednarodne izkušnje in sedijo v medvladnih
               parlamentarnih skupščinah, ki imajo zopet nekatera svoja pravila, ki po njihovih
               najboljših močeh skušajo zagotoviti demokratično diskusijo in transparentna ter
               kvalitetna odločanja.</p>
               <p>To, kar predlaga naša poslanska skupina, je po našem mnenju korak naprej, ne korak
               nazaj. Ima prav gotovo veliko zaslombo v izkušnjah tudi v tradicionalnih
               demokracijah. Ne sodim med tiste, ki menijo, da več demokracije nujno terja tudi več
               nereda, če želite. Malo več reda - in mi mislimo, da ti amandmaji to uveljavljajo -
               lahko samo pripomore k temu, da je diskusija, argument bolj transparenten in tudi
               pomaga k kvalitetni odločitvi. V tem smislu predlagamo nekatere - če želite -
               novosti, ki bi po našem mnenju v to hišo po 10 letih, dostikrat tudi slabih izkušenj,
               vnesle nekaj več reda in po našem mnenju tudi več demokracije. V vsakem primeru ni
               namen predlagatelja, da bi kakorkoli omejeval besedo, ali drugačno razmišljanje
               kogarkoli. Naš namen je, da je ta drugačnost jasna, da se soočajo argumenti in da je
               na koncu mogoče po neki organizirani diskusiji sprejeti kvalitetno odločitev.</p>
               <p>Jaz osebno, če smem to pripomniti, sodim med tiste, katerega izkušnje so me naučile,
               da je dobro, če ima - recimo - predsednik parlamenta več pristojnosti in seveda tudi
               več odgovornosti. Jaz kot opozicijski poslanec ali kot vladni poslanec ne bi
               nasprotoval temu, da ima predsednik parlamenta po definiciji - ne glede na to, iz
               katere politične stranke prihaja - več besede pri vodenju parlamenta. In da je seveda
               s pravili vezan na nepristranskost pri svojem odločanju. Jaz mislim, da bi to vneslo
               v naše delo več reda in tudi več demokracije. Mislim, da ni odločitev kvalitetnejša,
               če se stokrat lahko priglasimo k besedi. Mislim, da je za kvalitetno odločitev
               pomembno, da so jasno izrečeni vsi argumenti. In seveda, pravica slehernega od nas,
               da se odzove, če misli, da ima za razliko od drugega kolega ali politične stranke
               drugačne pomisleke; še posebej, če meni, da je pri argumentaciji teh pomislekov ali
               argumentov kdo uporabil besede, ki so ga užalile. Jaz tudi mislim, da ima predsednik
               bistveno več moči in odgovornosti, da intervenira v diskusijo in vzame pravico
               poslancu, če uporablja besede, ki niso primerne. Moje izkušnje zunaj naučijo, da
               imajo predsedniki več besede in da z večjo avtoriteto vodijo seje parlamenta. In da
               ima sleherni od poslancev, tako znotraj seje kot na delovnih telesih, možnost in
               pravico, da ugovarja takemu načinu vodenja.</p>
               <p>Jaz tudi mislim, če smem dodati to mnenje, da bi bilo za kvalitetno delo državnega
               zbora bistveno boljše, če bi se več dela opravilo na odborih in manj dela v plenarnih
               zasedanjih. In dosti drugih stvari je torej, ki jih po našem mnenju velja vpeljati
               zato, da bi bilo torej bolj demokratično, pa tudi bolj - kako bi rekel - za javnost
               in za nas pregledno ter na koncu, s svojimi odločitvami, kvalitetno.</p>
               <p>Torej, naj poudarim še enkrat: predlagatelj želi s predlogom vnesti malo več reda,
               zato da bi bilo tudi več demokracije. V predlogu teh pripomb, sugestij je povabilo,
               da gremo z našimi izkušnjami, ki so za nami, naprej, ne nazaj. Naš skupen interes je,
               da imamo v tej hiši javno diskusijo o vseh zadevah, ki so v pristojnosti parlamenta,
               da ima sleherni od poslancev pravico, da pove o svojih stališčih, da ima pravico
               ugovarjati na mnenje koga, ki meni, da ima drugačno stališče, ali ga je užalil. In
               mislim, da mora imeti predsednik parlamenta pravico, da vodi diskusijo tako, da bo ta
               nepristranska in politično korektna in, na koncu tudi dovolj pregledna, da lahko
               sprejmemo sklepe in stališča, ki so pomembni za vodenje države.</p>
               <p>Torej združena lista hoče z amandmaji korak naprej v demokratičnem delu tega
               parlamenta. Mi vas vabimo, da premislite o teh stališčih, nimamo nič proti, da ima
               kdo drugačna stališča, da ima tudi drugačne argumente. Gre torej za neke izkušnje, ki
               jih ima sleherni od nas; želel sem pa reči, da so ti amandmaji, ravno ti amandmaji
               pisani v luči spoznanja, da tukaj ne gre za ta mandat, za to politično večino, ampak
               gre za organizacijo državnega zbora v prihodnje, ki ji mi želimo, da bi bila nekoliko
               uspešnejša, pa tudi nekoliko bolj demokratična. Hvala lepa.</p>
            </sp>
            <sp xml:id="SDZ2-Redna-16-1999-10-22.sp94">

               <speaker>PREDSEDNIK JANEZ PODOBNIK:</speaker>

               <p>Hvala gospodu Borutu Pahorju, ki je podal stališče poslanske skupine Združene liste
               socialnih demokratov. Prosil bi vas, spoštovane kolegice in kolegi, da bi bili v
               svojih razpravah v smislu tudi poslovniških določb in spoštovanja nas med seboj
               korektni. V nastopu gospoda Janše, ko je predstavil stališče poslanske skupine, ki jo
               predstavlja, ki jo vodi, je uporabljal žaljive besede do predlagatelja določb
               sprememb poslovnika in lepo prosim, da se to več ne dogaja. To pač preprosto... Ko
               govorimo o poslovniku in spremembah, vsaj tak dogovor naredimo, da ne bomo žaljivi
               med seboj.</p>
               <p>Ali želi še katera od poslanskih skupin besedo? <stage>(Ne želi.)</stage> Prehajamo na razpravo
               poslank in poslancev. Imamo pet pisnih prijav. Prijavil se je tudi gospod Potrč kot
               predlagatelj. Razpravo ostalih poslank in poslancev pa bom omejil na 5 minut. Prvi
               ima besedo gospod Ivo Hvalica, pripravi naj se Branko Kelemina.</p>
            </sp>
            <sp xml:id="SDZ2-Redna-16-1999-10-22.sp95">

               <speaker>IVO HVALICA:</speaker>

               <p>Hvala lepa, gospod predsednik. Spoštovane kolegice, spoštovani kolegi! Kot da ne bi
               sprejemali nekih usodnih odločitev za parlamentarno demokracijo: maloštevilčnost,
               tudi vzdušje je takšno, kakršno je, po drugi strani pa dobivamo že indirektna
               navodila, kako naj govorimo. Zdaj se jaz sprašujem, ali jaz lahko govorim resnico,
               ker jaz mislim govoriti tudi resnico tu: dejstva, zgodovinska dejstva. In to
               zgodovinsko dejstvo - prvo, ki ga bom navedel - je, da je predlagatelj te novelacije
               poslovnika bivši predsednik Skupščine Socialistične republike Slovenije. Tiste
               skupščine, ki sem se ji jaz običajno moral na daleč ogniti, saj si nisem upal niti po
               pločniku mimo iti - to je neizpodbitno dejstvo. Lahko, da sem imel jaz nek strah kot
               nekomunist itd.; ampak srh me je malo spreletaval, ko sem videl mrke miličnike in
               udbovske avtomobile pred vhodom v skupščino in sem zato raje vedno ubiral pot po
               drugi strani. Isto je veljalo tudi za Tomšičevo. Ne spomnim se, da bi kdaj šel po
               pločniku ob zgradbi.Takšen odnos do "kvazi skupščine" smo imeli mi, ki nismo
               participirali v prejšnjem režimu na oblasti. Mi, ki smo bili diskvalificirani; mi, ki
               smo mislili drugače; mi, ki smo sicer bili v veliki večini, ampak nismo bili člani
               edine zveličavne stranke, to je komunistične partije. Jasno, mene to moti. Moti me,
               priznam odkrito - in ne glede na to, da priznam, da ima vsak od nas pravico in da je
               vsak popolnoma, bi rekel, enakopraven v tem državnem zboru <stage>(mislim na poslance)</stage>,
               mislim pa, da bi se moral človek, ki je prej v prejšnjem sistemu vodil to skupščino,
               zamisliti nad politično higieno in nad nekim možnim, rekel bi, avtokorektivom. Nekaj
               bi ga moralo pa le ovirati že pri sami misli, da on, ki je bil v prejšnjem sistemu tu
               namesto sedanjega predsednika, da nam sedaj po osmih, devetih letih parlamentarne
               demokracije poskuša pravzaprav stvari, ki smo jih presegli, stvari, ki so passe - za
               katere smo vsaj mislili, da so passe - zopet pripeljati skozi glavna vrata v ta
               državni zbor.</p>
            </sp>
            <sp xml:id="SDZ2-Redna-16-1999-10-22.sp96">

               <speaker>PREDSEDNIK JANEZ PODOBNIK:</speaker>

               <p>Kolega Hvalica, se opravičujem, ker vas prekinjam, kratko pojasnilo: Ob sprejemanju
               sprememb poslovnika je predlagatelj v drugi obravnavi vključil spremembe, ki so bile
               sprejete kot spreminjevalni sklep, in zato je vključil tudi dopolnila, ki govorijo o
               repliki in o odmoru, in to ni bila njegova osnovna vsebina sprememb poslovnika. Zato
               prosim, da to pri svoji razpravi upoštevate. Se opravičujem, ker sem vas prekinil.
            </p>
            </sp>
            <sp xml:id="SDZ2-Redna-16-1999-10-22.sp97">

               <speaker>IVO HVALICA:</speaker>

               <p>Jo upoštevam, absolutno, ampak vse je bilo v tem kontekstu, da se ponovno pripelje
               sem v to hišo poslovnik, ki je bolj podoben poslovniku prejšnje skupščine, kot pa je
               lahko poslovnik nekega modernega državnega zbora.</p>
               <p>Ugotovitve, da bi s tem izboljšali tehnologijo in red v tem državnem zboru, so za
               lase privlečene. Ne, nered v tem mandatu državnega zbora je posledica tega, ker je
               vlada nonstop posiljevala parlament s predlogi zakonov in predlogi sprememb zakonov,
               tako da se je ta parlament dušil in se še duši pod težo tega. To je neizpodbitno
               dejstvo. Seveda je tu nekaj drugega.Opozicija pod B, ki je izvolila mandatarja Janeza
               Drnovška, špekulira s tem, da bo šla z njim v koalicijo na naslednjih volitvah, in
               misli, kako bo onemogočila opozicijo. Ampak mogoče se pa računi ne bodo tako iztekli,
               kaj pa vemo. Sedaj ne bom več govoril komunistom - oprostite, združeni listi - ampak
               bom svoj nastop izključno usmeril v SLS.</p>
               <p>Spoštovani kolegi Slovenske ljudske stranke! Mar res mislite, da boste večno na
               oblasti? <stage>(Glasovi iz klopi.)</stage> Nekdo je rekel, da nikoli niste bili. Potem priznavate
               podrejenost LDS-u. Ne vem, to je gospod Bajc rekel. Jaz nisem tega rekel, vidite. Jaz
               pa mislim, da ste na oblasti, ne samo da ste na oblasti, da ste to oblast tudi
               "sakramensko" dobro izkoristili, da ste pravzaprav več ali manj uvedli nekje iste
               metode, ki jih je že prej, v prejšnjem mandatu uvedla LDS. Ampak pustimo vse to.
               Sedaj se sprašujem, ali res mislite, da bo večno tako, kot je sedaj. Ne, jaz sem
               trdno prepričan, da bo konec naslednjega leta drug predsednik državnega zbora, ob
               vsem spoštovanju sedanjega, da bo tu dve tretjini novih poslancev, ker pri nas pač ne
               veljajo tista pravila, ki sicer veljajo v normalnih parlamentarnih demokracijah, ko
               se večina, kar dve tretjini novih poslancev izvoli. Ne! Tu bo ravno tako, kot se je
               zgodilo med prejšnjim in sedanjim mandatom, kar dve tretjini novih poslancev.</p>
               <p>Torej, gospoda žlahtna, komu kopljete jamo? Komu? Da je ne kopljete sami sebi, ko ne
               boste mogli "črhniti", ker tako kot predvideva 7. člen, tako rekoč ukinjate repliko.
               Priznam, replika je pač instrument opozicije. In jaz, jasno, ne skrivam tega in tudi
               dobro veste in tudi smešno bi bilo, je tudi moj instrument. Ampak to je tudi edini,
               da vsaj povem na ta način svojim volilcem, javnosti, če seveda to posname večina, gre
               tako ali tako v pozabo in ostane zapisano samo v magnetogramih, kakšno mnenje imamo o
               kakšni stvari, da lahko repliciram na neko trditev. Tako ali tako vi z večino
               izglasujete, da je ta kozarec plastičen, čeprav je steklen. To so neizpodbitna
               dejstva. Jaz se tega zavedam. Še kako dobrose zavedam, samo spoštovani kolegi,
               maloštevilni kolegi danes Slovenske ljudske stranke, mar res mislite, da boste večno
               na oblasti. Trenutno vam ne kaže dobro, spoštovani kolegi! Jaz nisem do sedaj o tem
               govoril, ampak javnomnenjske raziskave vas že dolgo časa porivajo na tretje, četrto
               in celo peto mesto. To so neizpodbitna dejstva. Ne vem, kaj se bo zgodilo v enem
               letu, lahko naredite tudi čudeže, lahko virmane spremenite v suho zlato, lahko
               naredite karkoli. <stage>(Nekdo iz dvorane se oglaša.)</stage> Ne, ne. Prosimza pripombo. Virmani so
               dejstvo, ki se je pojavilo v naši politični terminologiji in zaradi tega ni treba...,
               jaz sem se prijavil za razpravo. Imam neomejeno razpravo in sem lahko tudi tu dva
               dni, ti veš, da sem to sposoben narediti, če me boš razjezil, zato te prosim, da ne
               ugovarjaš. Predsednika pa prosim, da ne glede na to, da je vaš strankarski kolega, da
               ga opomnite z opominom, ker me je prekinjal.</p>
            </sp>
            <sp xml:id="SDZ2-Redna-16-1999-10-22.sp98">

               <speaker>PREDSEDNIK JANEZ PODOBNIK:</speaker>

               <p>Spoštovani poslanski kolegi iz Slovenske ljudske stranke, prosim, da pozorno
               poslušate poslanskega kolega Iva Hvalico.</p>
            </sp>
            <sp xml:id="SDZ2-Redna-16-1999-10-22.sp99">

               <speaker>IVO HVALICA:</speaker>

               <p>Ne, jaz nisem Nostradamus, jaz sem politični realist in neizpodbitno dejstvo je,
               poglejte, zdaj mi je pa lepo, tisti, ki me je motil, odhaja ven. Ali ste videli, kako
               sem se ga zlahka znebil? Čudovito! In zdaj nadaljujem. Ja, ne vem, saj nisem jaz
               odnehal, saj si ti. Torej, kakorkoli, zdaj nadaljujem.</p>
               <p>Jaz res tokrat apeliram na Slovensko ljudsko stranko. Poglejte, režete si vejo, na
               kateri sedite, spoštovana gospoda, režete si vejo. Jaz vas razumem, popolnoma, da
               morate včasih zaradi koalicijskih dogovorov slediti večji koalicijski stranki -
               DeSUS-a itak nihče nič ne vpraša, vsaj tako oni pravijo, recimo v primeru proračuna -
               ampak jaz to razumem, jaz to razumem, da boste o proračunu popolnoma sinhrono
               glasovali in da se bomo lahko metali ob tla in da ne bomo mogli izglasovati naših
               malih amandmajev, ki jih imamo kot vedno, jaz to razumem. Ne razumem pa, da se pri
               takšni stvari, ki se ne tiče samo tega mandata, ki je daljnosežnega pomena, ne
               razumem, da se tokrat tako obnašate, tega ne razumem. Pričakujem,da bo vsaj nekatere
               od vas tu, bi rekel, ne morem reči, srečala pamet, ker bi bilo nedostojno, ampak da
               se boste ovedli situacije, da ste lahko vi jutri na mojem mestu in da boste imeli
               silne težave zaradi tega, silne težave, kako se v parlamentu obnašati To se bo
               zgodilo v enem letu in verjemite mi, eno leto poteče takoj. Zdaj trenutno, jasno, je
               vaše delo v glavnem to, oprostite, spoštovani kolegi Slovenske ljudske stranke, da
               pritiskate na gumbe v skladu z navodili, pa čeprav je to v nasprotju z 82. členom.
               Mislim, da je 82. člen ustave. Poslanci smo predstavniki vsega ljudstva in nismo
               vezani na kakršnakoli navodila. Drugi odstavek 82. člena. Tako. Torej vam namenjam,
               ki vas je zelo malo, niti ena četrtina ne, štirje od devetnajstih, kar navsezadnje
               tudi za obravnavo takšnega pomembnega akta, ki ga mirno lahko imenujemo ustava našega
               parlamenta, kot je poslovnik, torej to je zelo neprimerno, da s tako nizko udeležbo
               pri tem torej dajete temu aktu tako majhen pomen.</p>
               <p>Seveda boste vsi prileteli notri ob glasovanju, to vem. Ampak sem vseeno poskušal
               narediti, kar se je narediti dalo. Hočem imeti mirno vest. Prepričan sem, da bom
               prenekaterega od vas, ko ga bom srečal, ko ga ne bomo več poslanci, spomnil na to in
               da mu bo nerodno. Tudi tebe, Ivek Kramberger ki te sedaj gledam v oči. ... <stage>(Smeh v
               dvorani.)</stage> ... Kaj naj sedaj k temu še rečem?</p>
               <p>Apeliram ponovno, odpravimo iz tega poslovnika 7. in 8. člen, ker sta ta dva člena
               podtaknjena. Podtaknila vam jih je združena lista, bivša komunistična partija
               Slovenije. S tem se jasno ta poslovnik potem zreducira na tisto, o čemer je že moj
               poslanski kolega prej govoril. Se zreducira na to, na približno to, kar je bila prej
               skupščina. Kako si lahko predstavljate, da nekdo, ki se javi k repliki, pride na
               vrsto šele po koncu razprave? Kdo bo sploh vedel, za kaj gre? Kdo bo vedel? Isto
               velja potem recimo tudi za poslanske skupine, ki naj bi imele drugačen režim jemanja
               odmorov.</p>
               <p>Mogoče celo priznam, kolegu Borutu Pahorju, da bi s tem naredili nek red. Da. Ampak v
               normalnih parlamentih. Parlamentih, ki zasedajo trikrat do štirikrat na mesec, kjer
               so gospodje poslanci. Poznam take poslance. Z enim Slovencem, ki je žal že pokojni,
               ki je bil senator v italijanskem parlamentu, sem se pogosto sestajal. On je imel
               vedno čas se sestati v Gorici. On ni mogel razumeti, da sem jaz tu pet dni na teden.
               To so normalni parlamenti. Takrat bi lahko tudi take določbe sprejemali. Mi pa še
               dolgo ne bomo normalni parlament, tudi zaradi obilice zakonodaje, ki jo moramo
               sprejeti v zvezi z vstopom v Evropsko unijo.</p>
               <p>Hodite po svetu. Verjetno več kot jaz. Verjetno tudi sprašujete. Zadnjič sem bil s
               predsednikom državnega zbora v finskem parlamentu. Verjetno sprašujete, kako zasedajo
               oni. Kolikokrat imajo vprašanja in pobude poslancev. Kdo jim odgovarja, kdo je vse
               tam zbran. To je običajno enkrat na teden. Takrat je prisotna vsa vlada in tako
               dalje. Danes s tem, ko hočemo mi tu, rekel bi, uzakoniti to, da poslancem odgovarja
               sam predsednik vlade, vsaj prvim trem vprašanjem, oprostite s tem pravzaprav mi
               degradiramo, na nek način priznavamo, da nimamo normalnega parlamenta. To ni nikjer
               napisano, to imajo vsi parlamenti. Pa ne samo to, imajo veliko več. Torej to, samo
               tu, torej sprejemam to razlago, pod tem pogojem, da je možno jasno s takimi amandmaji
               odnosno členi, kot so že bili sprejeti v drugi obravnavi, poboljšati poslovnik v
               toliko, da bi povečal red in uredil tehnologijo tega odločanja. Samo to le pod
               pogojem, če bi mi bili nek normalen, normalen utečen parlament, ki sprejme, tako kot
               običajni parlamenti, deset, dvanajst zakonov na leto. Ne pa tako, ko slišim, zadnjič
               na tiskovni konferenci, ne vem niti koliko je bila številka, tam blizu stotice itd.,
               itd., pa da ne govorim o vseh drugih stvareh. Ne nazadnje, spoštovani kolegi, smo na
               16. redni seji in v torek bomo začeli 41., 41. mislim, izredno sejo. To kaže na
               nenormalnost tega stanja. In sedaj poskušamo narediti nenormalen še poslovnik.
               Hendikepirati opozicijo. A si siguren Borut, da boš drugo leto na oblasti? Jaz nisem
               prav siguren. Vse se ti lahko zgodi. Celo to, da ne boš v Novi Gorici izvoljen. Celo
               to. Tudi to je možno. In zato ne vem, kako moreš sprejeti, ne glede na to, da si pač
               ideološko nagnjen k Drnovšku itd., sprejeti en, en tak člen oziroma dva takšna člena,
               ki v bistvu imata eno samo nalogo, eno samo vlogo, en sam namen - onemogočiti
               opozicijo.</p>
               <p>Bog daj, da bi ti bilo, da bi ti bila sreča naklonjena, ampak se boš moral
               "sakramensko" potruditi, da boš prišel na pozicijo. Mogoče te bo kdo prevaral, tako
               kot smo mi bili prevarani spomladi na pepelnično sredo leta 1997, ko je bila "pomlad
               ranjena", kot sem jaz rekel. Ko jo je nepojmljiva odločitev sestrske stranke
               pritisnila k tlom, takrat sem rekel, se dobro spomnim nekih mojih besed, kakor ptico,
               ki jo vihar stisne k tlom, tako smo se počutili v tistem trenutku. Ampak zadeve so se
               obrnile. Smo pred novimi volitvami in imamo velike, veliko večje "šanse" kot vi in vi
               in upam, da enake kot vi. Hvala lepa.</p>
            </sp>
            <sp xml:id="SDZ2-Redna-16-1999-10-22.sp100">

               <speaker>PREDSEDNIK JANEZ PODOBNIK:</speaker>

               <p>Hvala lepa, kolega Hvalica. Dovolite, da sam izkoristim poslovniško možnost in
               repliciram.</p>
            </sp>
            <sp xml:id="SDZ2-Redna-16-1999-10-22.sp101">

               <speaker>JANEZ PODOBNIK:</speaker>

               <p>Spoštovane kolegice in kolegi! Rad bi repliciral nastopu poslanskega kolega gospoda
               Hvalice. Predvsem bi rad pojasnil in povedal, da se mi zdi ključno napačno
               razumevanje, da je replika instrument opozicije. Ni namen replike, da je to
               instrument opozicije. <stage>(Kolega Hvalica, prosim, da me poslušate.)</stage> Obstoječi poslovnik
               zelo jasno govori, kaj je namen replike, da bi pač opozoril na napako ali popravil
               navedbo, ki po njegovem mnenju ni točna in je povzročila nesporazum ali potrebo po
               osebnem pojasnilu. Veste, sam sem veliko hodil po Evropi, replika ni vsebinska
               razprava, tega ni nikjer v Evropi. Prosil bi vas, da smo zelo korektni. Spremembe
               poslovnika v ničemer ne posegajo v položaj opozicije, ne skrajšujejo se razprave, in
               še to je, da je pri replikah samo ta sprememba, ki je drugačna, kot je bil prvotni
               predlog spreminjevalnih stališč, ampak smo celo zapisali, da predsedujoči oceni,
               kadar je nujno takojšnje pojasnilo, da mu da besedo takoj; torej bo dobil
               predsedujoči zelo odgovorno in težko vlogo, ko bo to ocenjeval. In v ničemer - ker
               boste imeli možnost neomejenih razprav - v ničemer opozicija tu ni prizadeta.</p>
               <p>Sedaj pa naslednje stališče. Ne glede na nekatere besede o Slovenski ljudski stranki,
               za katero sem prepričan, da bo uspešna stranka na naslednjih volitvah - če ste vi
               nastopili tako, tudi jaz tako nastopam - uspešni bomo na naslednjih volitvah, ampak
               sprememba poslovnika pa ni sprememba za naslednji mandat, je sprememba, kako bomo
               delovali kot parlament, in v naše odločitve ne smemo vnašati možnosti, ali bo gospod
               Pahor v vladi ali ne bo, ali bo Slovenska ljudska stranka uspešna ali ne bo, to ni
               vprašanje. Vprašanje je, dajmo dobiti rešitve, ki bodo dobre in bodo naše delo
               izboljšale.</p>
               <p>Poglejte, kaj je pozitivna motivacija. Tri dodatne spremembe so, ki jih je poslanski
               kolega Potrč moral uvrstiti, in on ni bil podpisnik - tu bi bil rad korekten do
               gospoda Potrča. On ni bil podpisnik dopolnjevalnih stališč, sam sem jih tudi
               podpisal, in že dvoje od teh v praksi uveljavljamo - da na prva tri vprašanja
               opozicije odgovarja predsednik vlade, kar je korektno stališče - zaradi objektivnih
               razlogov tega nismo mogli v celoti uresničiti - in to je pametna in logična rešitev.
               Tretje dopolnjevalno stališče, kot smo zapisali: "Predlagatelj naj prouči možnost, da
               lahko poslanska skupina zahteva prekinitev dela samo neposredno pred odločanjem."
               Kljub temu, da to v poslovniku ne piše, nam je skupaj s podpredsedniki uspelo, da to
               v veliki meri že uveljavljamo, in to je logična in pravilna odločitev in je povsem
               evropska kategorija.</p>
               <p>Torej, gre samo za vprašanje, kaj pomeni sprememba glede 7. člena, torej glede
               replik. Trdno sem prepričan - zato bom te spremembe podprl - da s to spremembo
               poslovnika v ničemer ne bomo kratili pravice poslank in poslancev. Če bo predsedujoči
               čutil, da je nekdo nekoga užalil ali čuti, da mora poslanski kolega pojasniti neko
               stališče, mu bo dal takoj besedo. Replika pa ni priložnost za vsebinsko razpravo, to
               pa so vaše prijave k razpravi in tako bomo nadaljevali z našim delom.</p>
               <p>Moj predlog je, da državni zbor podpre te spremembe in sem prepričan, da bomo bolj
               uspešno delali in da bo odnos opozicija-pozicija, ne glede na nove relacije v novem
               mandatu, zelo korekten in upam, da mi boste sledili. Hvala lepa.</p>
            </sp>
            <sp xml:id="SDZ2-Redna-16-1999-10-22.sp102">

               <speaker>PREDSEDNIK JANEZ PODOBNIK:</speaker>

               <p>Nekaj replik sem videl. Prvi se je javil gospod Ribičič, že prej, med nastopom
               gospoda Hvalice. Gospod Janša je bil prvi in gospod Demšar.</p>
            </sp>
            <sp xml:id="SDZ2-Redna-16-1999-10-22.sp103">

               <speaker>DR. CIRIL RIBIČIČ:</speaker>

               <p>Spoštovani! Kolikor gre tukaj za predvolilno razpravo, se je ne bi hotel preveč
               udeleževati - ne mislim ponovno kandidirati - samo bom pa svetoval simpatizerjem
               združene liste, naj si ogledajo ta nastop, ki se je začel z besedo "sramota" in je
               res bil sramoten nastop za mene. In naj primerjajo nastop gospoda Janša pa kolega
               Pahorja - to je zdaj na internetu mogoče, to je zdaj že v arhivu, pa naj si odprejo
               pa pritisnejo gumbek pa pogledajo, kako je to zdajle recimo na Norveškem ali pa v
               Veliki Britaniji, kjer tudi lahko neposredno na internetu spremljate nastope
               parlamentarcev. Pa boste morda videli tam kakšnega politika, redki so, ki nastopajo
               nesramno, žaljivo, s tem da poskušajo nasprotnika, sogovornika jemati kot svojega
               sovražnika, mu očitati pretekle napake, ne govorijo o tem, kar je na dnevnem redu,
               ampak govorijo na ta način, da diskvalificirajo nasprotnika. Primerjajte - volivcem
               seveda zdaj to govorim - primerjajte ta dva nastopa, pa se vprašajte, kateri je bolj
               evropski, kateri je bolj skladen s tem, kar se dogaja v evropskih parlamentih.</p>
               <p>En sam kriterij si tukaj vzemite. Vzemite tiste zahodno-evropske države, ki imajo
               parlamentarni sistem, in tiste kandidatke za vstop v Evropsko zvezo, ki so zdaj
               kandidatke recimo v prvem in drugem krogu. Izberite si, gospod Janša, katerokoli od
               teh držav, kisem jih zdaj navedel, katerokoli vi želite, pa vam bom prinesel, nekaj
               lahko čez pol ure, nekaj pa čez kakšen dan, pa boste videli, kako je tam urejeno
               vprašanje, dolžina razprav, replik, odmorov, vloge predsedujočega v razpravi. Glede
               vseh teh vprašanj, glede replik, odmorov in vloge predsedujočega vam garantiram, da
               nobena nima takšne rešitve in da nobena nima širše rešitve kot je ta, ki jo tukaj
               predlagamo. Niti ena od teh držav. Vse to smo tukaj že razložili, v polemiki z
               gospodom Hvalico, od države dodržave, celo tiste države, za katero menim, da jo zelo
               dobro pozna, parlament v Rimu, tudi tam smo pokazali, da nima prav. Primerjave, pa
               pojdite si pogledat poslovnik, ustavo, zakonsko ureditev pa prakso pa boste videli,
               da nimate niti v eni od teh točk prav.</p>
               <p>Te diskvalifikacije na gospoda Potrča so popolnoma neupravičene. Poglejte, predlogi,
               ki jih je on dal glede imunitete, so nastali v posebnem matičnem delovnem telesu v
               prejšnjem mandatnem obdobju. Nastali so na ta način, da smo reagirali na kritične
               pripombe v javnosti, da se imuniteta preširoko tolmači v slovenskem parlamentu. Na
               tej podlagi je kolega Potrč vložil spremembe glede imunitete. Ostale spremembe so en
               kratek, majhen izvleček nekaterih predlogov iz tistega dela poslovnika, ki smo ga
               pripravljali, ki je bil usklajen. Pazili smo, da smo tam vzeli ven samo tiste stvari,
               glede katerih smo se v poslovniški komisiji, ko smo pripravljali nov poslovnik,
               strinjali. Nobene druge.</p>
               <p>Sedaj vam bom prebral še eno izjavo, ki so jo dali poslanci Socialdemokratske stranke
               na komisiji za poslovnik: "Ostale spremembe, razen 7. člena, so po mnenju poslanske
               skupine Socialdemokratske stranke sprejemljive." Sedaj to že širite na odmore in
               širite - celo to vam ni všeč, da se spreminja to glede postavljanja vprašanj
               predsedniku vlade.</p>
               <p>Glede replike bi povedal samo še to, da ne kaže to nastopanje tukaj samo popolno
               nepoznavanje parlamentarne prakse in ureditve v zahodnoevropskih državah, popolno
               nepoznavanje, ampak kaže tudi popolno nepoznavanje takih aktualnih dokumentov, kot je
               redno poročilo komisije o napredku Slovenije pri vključevanju v Evropsko unijo. To,
               kar nam je tukaj gospod Janša glede tega poskušal naslikati, je popolnoma izmišljeno
               in nima nobene zveze. To poročilo ima namreč del, ki se glasi "Demokracija in pravna
               država" s podnaslovom "Parlament". S parlamentom je mišljen naš državni zbor. Tukaj
               je rečeno, vam bom prebral, najbrž ni težko razumeti: "Zakonodajni postopek je še
               vedno počasen. Predlog novega parlamentarnega poslovnika ni bil potrjen." To so
               kritične pripombe. S temi pripombami se ne strinjam. Že prvič, ko so jih dali, sem
               reagiral. Ni važen samo čas. Važna je kakovost. Tisto, kar je glede tega govoril
               gospod Janša, bi bilo "fer" seveda, da me citira. Zato, ker sem to objavil na
               mednarodnem posvetu v tem parlamentu, in je "fer", kadar se reče, v tem primeru bo še
               več sporov, naj se citira, kdo je prvi povedal. Hvala lepa.</p>
            </sp>
            <sp xml:id="SDZ2-Redna-16-1999-10-22.sp104">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, Janez Janša. Za njim Vincencij Demšar.</p>
            </sp>
            <sp xml:id="SDZ2-Redna-16-1999-10-22.sp105">

               <speaker>JANEZ JANŠA:</speaker>

               <p>Replika je sicer na gospoda predsednika. Ampak en stavek najprej na gospoda Ribičiča,
               ker je to še sveže.</p>
               <p>Veste, gospod Ribičič, jaz sem bil prvič v angleškem parlamentu leta 1989 kot
               predstavnik takrat nastajajoče opozicije v Sloveniji in sem se že takrat seznanjal s
               to parlamentarno prakso. Nekaj dni so nas tam gostili in so nam skušali prikazati,
               kako deluje demokratični parlament, da bi lahko to primerjali s tem, kako deluje
               socialistična skupščina v socialističnih državah. Vi ste bili takrat še velik
               teoretik in zagovornik socialističnega samoupravljanja, delegat v tej socialistični
               skupščini in avtor mnogih besedil, ki so se zavzemala oziroma v katerih piše, lahko
               vam jih citiram vsaj 10, "da je parlamentarna demokracija gnila meščanska
               demokracija, ki je preseženas socialističnim samoupravljanjem."</p>
               <p>Majhno, neokusno je, da vi sedaj tukaj nas učite, kako mi ne poznamo evropske
               parlamentarne prakse. Dalj časa jo spremljamo kot vi in z večjo naklonjenostjo, od
               samega začetka, ko je bila dana ta možnost.</p>
               <p>Gospod predsednik, vam bi rekel pa to. Arbitrarnost, ki se v 7. členu daje
               predsedujočemu v tem, da on odloči, kdaj bo dal repliko ali ne, je v demokraciji v
               glavnem prepuščena tretji veji oblasti. Se pravi pravosodju. Sodstvo odloča
               arbitrarno, pa še to na podlagi zelo konkretnih zakonov. Arbitrarnosti v zakonodajni
               veji oblasti in v izvršni veji oblasti se je pa treba izogibati, še posebej v
               pravilih - to je eno temeljnih načel. Čim več členov in pravil mora biti napisanih
               tako, da se tistemu, ki vodi, ki ima neko moč, ne daje pravice, da arbitrira. Pravila
               igre morajo biti jasna, še posebej parlamentarna pravila igre. Tako da to zame ni
               noben korak naprej, če v členu piše, da "kadar predsedujoči oceni, da je nujno
               takojšnje pojasnilo". To je korak nazaj, to dopušča nekomu, da pač presodi tako ali
               drugače. In glede na to, da je tisti, ki vodi parlament, vedno iz ene politične
               opcije, obstaja možnost, ki bi jo mi radi brisali, da je tisti, ki pripada drugi
               politični opciji v parlamentu, prizadet. Tako da arbitrarnost v teh pravilih nikoli
               ni korak naprej, ne glede na to, da se vam to morda dobro zdi, ker sedaj sedite na
               tem stolu za mano.</p>
               <p>Kar se tiče predlagateljev. Gospod Potrč v svojem prvotnem besedilu ni predlagal
               tega, kar piše v 7. členu, je pa to zagovarjal ob drugem branju. Lahko vam citiram,
               dejal je: "Zato menim, da je prav v nekaterih primerih ta institut omejiti." Gre za
               repliko - on se s tem strinja, je tako? Tako da nisem naredil nobene krivice s tem,
               ko sem rekel, da je to tudi njegov predlog.</p>
               <p>Amandma je pa predlagal gospod Ribičič. Tu, seveda, gre za neko omejevanje razprave.
               Gospod Ribičič se strinja, da gre za omejevanje razprave, kar je rekel v drugem
               branju: "Tu gre seveda za neko omejevanje razprave, ki naj bi privedlo do bolj
               racionalnega in boljučinkovitega dela." To tezo smo mi poslušali v nekem drugem
               sistemu, da omejitev razprave lahko privede do bolj učinkovitega dela. To je
               omejevanje javne besede. Jasno je, da se to lahko zlorablja; formalna demokracija
               predpostavlja možnost zlorabe. Svoboda javne besede pomeni to, da ti dopuščaš tudi
               možnost zlorabe, vendar je drugačna rešitev, še slabša - omejitev javne besede
               omogoča še večje zlorabe. To je neizpodbitno dejstvo. Zato moram reči, da me je prej
               spreletel srh, ko sem slišal, da je namen tega dopolnila in teh sprememb poslovnika
               več reda in demokracije. Natančno s tem istim stavkom je general Jaruzelsky leta 1981
               na Poljskem izvedel državni udar. Rekel je: "V državi Poljski se je razpasel kaos,
               potrebujemo več reda in demokracije."</p>
            </sp>
            <sp xml:id="SDZ2-Redna-16-1999-10-22.sp106">

               <speaker>PREDSEDNIK JANEZ PODOBNIK:</speaker>

               <p>Hvala lepa za repliko. Replika, gospod Demšar.</p>
            </sp>
            <sp xml:id="SDZ2-Redna-16-1999-10-22.sp107">

               <speaker>VINCENCIJ DEMŠAR:</speaker>

               <p>Gospod predsednik, repliciram vašemu izvajanju v toliko, da bomo vedeli, za kaj
               gre.</p>
               <p>Najprej bom pa rekel naslednje. Neokusno se mi vsakokrat zdi - pa je vseeno, ali je
               to v tem parlamentu ali je na občinskih svetih - da me ljudje kontinuitete, ki so
               bili prej na oblasti, učijo demokracije. Torej to se mi tako neokusno zdi, da ni
               primerjave, kaj, kaj mi to pomeni, ko me nekdo uči demokracije, tisti, ki mi je prej
               pritiskal dol.</p>
               <p>Zato jaz mislim, da nekaj se moramo osnovno zmeniti, vsaj olike se bi lahko navadili.
               Če je prej imel oblast v rokah, pritiskal na nas, tako kot je bilo - če hočete, bom
               enkrat vzel čas, pa bom povedal, kako sem jaz doživljal prejšnje čase, potem boste
               videli, kako je to dejansko bilo in zakaj protestiram proti temu, da me taki
               učijo.</p>
               <p>Sedaj pa gospodu predsedniku. To prakso, omejevanje besede, smo mi že doživljali tu v
               tem parlamentu. Gospod predsednik, vi se boste spomnili, ko ste predlagali ob začetku
               posamezne točke, da bomo omejevali razpravo na 10 minut. Torej je res ali ni res. Jaz
               govorim o tem, kaj smo mi tu doživljali, ne govorim jaz o tem, kaj je bilo. Ko bom
               prinesel magnetogram, pa boste videli, kaj je predsednik predlagal in seveda vi ste
               tudi kot koalicija potrdili. In nam vzeli možnost besede, tisto osnovnost, zaradi
               česar rečemo, da je to parlament.</p>
            </sp>
            <sp xml:id="SDZ2-Redna-16-1999-10-22.sp108">

               <speaker>PREDSEDNIK JANEZ PODOBNIK:</speaker>

               <p>Kolega Demšar, lahko takoj pojasnim. Gre za poslovniško možnost. Poslovnik to omogoča
               in seveda, vedno je šlo za večinsko odločitev državnega zbora.</p>
            </sp>
            <sp xml:id="SDZ2-Redna-16-1999-10-22.sp109">

               <speaker>VINCENCIJ DEMŠAR:</speaker>

               <p>Tako je. In gospod predsednik, vi ste s koalicijo vred to krepko izkoriščali. Točno
               to drži, vi ste predlagali, omejeni boste, pa samo enkrat se lahko javiš k besedi. To
               ste naredili. In to prakso sem jaz že doživljal. In tudi že takrat sem protestiral
               proti temu. In sedaj vas vprašam: Ali smo kakšen zakon - ker v zadnjem času se pa
               tega niste posluževali in niti ne podpredsedniki - ali smo kaj bolj počasi, če ne
               celo hitreje sprejemali?</p>
               <p>Zato se mi ne zdi smisel, da bomo zdaj nekaj omejevali, ker potem seveda mi na vsak
               način želimo, da lahko povemo stališče o stvareh, za katere se nam zdi, da je
               potrebno, da tu spregovorimo. Bi vam rekel, preverite, koliko smo bili hitrejši pri
               prejšnjih zakonih,ki smo jih obravnavali takrat, ko ste nam omejevali na 10 minut in
               samo enkrat k besedi. In hvala bogu, da zadnje čase te prakse nimate več. Ampak jaz
               vam povem, da boljše sedaj teče. Kot ste rekli, stavek sem si zapisal, "imeli bomo
               možnost neomejenih razprav." To ste, predsednik, rekli. Te možnosti neomejenih
               razprav, v tem parlamentu, sem že sam na lastni koži doživel, ni bilo. Zato, ker ste
               predlagali in seveda je bila taka možnost, koalicija je pa gladko to izglasovala in
               so stvari tekle, kot so tekle</p>
               <p>Upam, da mi ne boste sedaj rekli, da nisem povedal v smislu replike, da vaša
               formulacija, kako bo možnost neomejenih razprav, ki ste jo prej povedali, v praksi, v
               tem parlamentu že doslej, do zdaj, ni veljala. Zadnje čase pa je. In zato vam
               svetujem, ne na tak način stvari zategovati v tem parlamentu, ko se lahko drugače
               pogovarjamo. To, da nas omejujete in želite nas omejiti pri besedi, mislim, da je že
               prvi znak to, da ne želite, da bi naša beseda lahko šla iz te dvorane v parlament, iz
               parlamenta, poleg tega naj bi bili pa še molčeči tam v naših klopeh. Na to temo
               seveda sem se pa tudi še javil k sami razpravi. Predlagam, da na tak način ne
               zategujemo po nepotrebnem stvari v tem parlamentu.</p>
               <p>Ko primerjate te stvari z drugimi parlamenti, jaz verjamem, da imajo drugod lahko
               tudi drugače urejeno, ampak tam je pa tudi že demokracija drugače zastavljena. Mi pa
               vidimo, da smo še vedno v nekih porodnih bolečinah, vsi skupaj trpimo prav zaradi
               tega, ker demokracije dejansko še ni. Preberite pa še evropsko poročilo pa boste
               videli, ali govorim na pamet ali si nekaj izmišljujem ali pa dejanskost.</p>
            </sp>
            <sp xml:id="SDZ2-Redna-16-1999-10-22.sp110">

               <speaker>PREDSEDNIK JANEZ PODOBNIK:</speaker>

               <p>Hvala lepa, kolega Demšar. Vsekakor v tistem delu, ko ste popravili navedbo, za
               katero ste menili, da moja navedba ni bila točna, ste v celoti sledili namenu
               replike, v tistem delu v celoti. Replika, gospod Jerovšek, za njim dr. Ciril Ribičič,
               gospod Potrč. Bajc je bil še prej?</p>
            </sp>
            <sp xml:id="SDZ2-Redna-16-1999-10-22.sp111">

               <speaker>JOŽEF JEROVŠEK:</speaker>

               <p>Hvala lepa. Repliciram gospodu Ribičiču. Gospod Ribičič, vaše očitanje popolnega
               nepoznavanja parlamentarne prakse v zahodnoevropskih državah se mi zdi pa res
               neokusno. Mogoče je tudi delno res, vendar takrat, ko ni bilo teh zgledov, pač se ni
               svetovalo ali pa ni bilo teh zgledov za gledati, sem jaz, kolikor je bilo možno,
               vedno sledil, po časopisih, pa ono pa sem pa tja. In sedaj, danes primerjati našo
               demokracijo in demokracijo v skandinavskih državah - jaz bi bil vesel, da bi se lahko
               primerjali - ampak zaradi zgodovinskih obremenitev se ne moremo in vi tu nas učite
               demokracije. Poglejte, zdaj vas pavprašam. Kolikokrat ste kot član CK-ja, slovenskega
               in zveznega, tam v 80-ih letih, na začetku, recimo, da vam en pozen datum damo, se
               zavzeli pa rotili, da se ukine tisti enopartijski sistem, pa da se uvede demokracija
               po zgledu teh držav, ki jih danes dajete na razgled, pa zberite vse te izjave, pa
               vseh kolegov, ki ste tam notri sedeli, povejte! Če bi se takrat za to zavzemali,
               potem vam danes ne bi bilo treba teh primerjav pa tega naprej metati. Povejte,
               kolikokrat! Današnje zavzemanje in to omejevanje replike, kar ste prinesli sem, in s
               tem v zvezi očitanje nepoznavanja parlamentarne prakse, pa je poskus uvesti več reda
               in demokracije, kot je vaš predsednik, gospod Pahor rekel, ampak po okusu
               Jaruzelskega, ki je avtor te izjave. Hvala lepa.</p>
            </sp>
            <sp xml:id="SDZ2-Redna-16-1999-10-22.sp112">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, dr. Ciril Ribičič, za njim Josip Bajc.</p>
            </sp>
            <sp xml:id="SDZ2-Redna-16-1999-10-22.sp113">

               <speaker>DR. CIRIL RIBIČIČ:</speaker>

               <p>Hvala lepa. Naj začnem s tem, kar je sveže in je tudi povezano s tem, kar je gospod
               Janša prej govoril o letu 1989. Čez približno tri, štiri dni bo deset let, odkar je
               izšel program "Evropa zdaj", ki je bil temelj za preoblikovanje oziroma sploh za
               oblikovanje moderne demokratične levice. Takrat sem vodil skupino, se pravi, to sem,
               recimo, počel pred desetimi leti. Na podlagi tega sem bil izvoljen za predsednika
               stranke, stranka je čez en mesec odšla iz Beograda, čez dva meseca spremenila ime,
               čez tri mesece je šla na večstrankarske volitve, čez pol leta podpisala sporazum o
               plebiscitu, naprej pa najbrž tudi sami veste, ker ste me lahko srečevali v teh
               vrstah. Ko sem pisal, skupaj s kolegi, seveda, z neko široko ekipo, ta program za
               evropsko kakovost življenja, je torej gospod Janša bil v Londonu v Veliki Britaniji.
               Ampak danes se ne pogovarjamo o tem, kakšne zasluge in kakšno vlogo je takrat imel.
               Jaz sem za tiste zasluge šel takrat gospodu Janši čestitat, skupaj s kolegom Pahorjem
               sva šla in sva čestitala teritorialni obrambi. Tu ni nič spornega glede njegovih
               zaslug, ampak kakšno vlogo je takrat imel predsedujoči, "speaker" v angleškem
               parlamentu? Kaj so mu rekli o tem, komu da besedo in komu ne da besede? Pa saj so mu
               najbrž povedali - ti, ki so v prvi vrsti na eni strani, so ministri, ti dobijo
               najprej besedo, s predsednikom vlade in z ministri; na nasprotni strani sedijo
               ministri vlade v senci, ti dobijo pravico do odgovora; tisti, ki je v tretji, četrti,
               peti vrsti, da ne govorim o balkonu, je zelo vesel, če enkrat v mandatu dobi besedo.
               Da bi pa trikrat repliciral ministru en in isti poslanec na isti seji, da bi se
               desetkrat pripravil doma za deset razprav,pa bo imel - vi lahko omejite na deset
               minut razpravo, pa bo imel deset minut, pa čez pol ure še deset minut, pa čez pol ure
               še deset minut, ko zmanjka resnih replik, začnete pa replicirati med seboj. Saj to,
               kar sedaj delamo, je točno dokaz tega, kako je z našimi replikami. Prijavljen sem s
               pismeno prijavo - zakaj ima vsaka neumnost prednost pred mojo pismeno prijavo? Zakaj
               ne bi sedaj prišli najprej do pismenih prijav do konca, potem bi pa videli, kaj si
               imamo pa medsebojno še za izmenjati. Recimo, da bi pol ure, eno uro, tudi dve uri
               namenili potem pa tej izmenjavi, zakaj je sedaj tisti, ki se je prijavil, v
               neenakopravnem položaju in mora čakati?</p>
               <p>Kar se pa tega tiče, kar je gospod Demšar rekel. Imate pač predsodke, razumem,
               nekateri me težko poslušate, samo to je razprava o tem, ne kaj kdo pove, ampak kdo
               kaj pove. To je pač neka oblika lustracije; vi bi radi tudi omejevali razpravo, samo
               na ta način, da bi vi lahko stalno govorili, jaz pa ne bi smel tukaj govoriti. Zlasti
               ne na tak način, da bi nekomupredočil, česa ne pozna. Kako potem odgovarjate na to,
               da ne poznate. Da ste že pred 10 leti se s tem spoznavali.</p>
               <p>Meni nič ne pomaga to, če ste 10 ali 20 let tam hodili. Glede replik, glede odmorov
               in glede vloge predsedujočega v angleškem parlamentu ni take ureditve, na katero bi
               se vi lahko sklicevali pri tej spremembi poslovnika. Ampak nasprotno. Tam ima
               predsedujoči v svojih rokah celotno oblast, je "speaker". Ni pomembno, iz katere
               stranke je prišel, če je bil ponovno izvoljen, bo ponovno postal "speakr". Bo imel to
               oblast. Ne bo je imel v imenu niti koalicije niti opozicije, ampak svojo avtoriteto
               bo imel in bo to lahko uveljavljal.</p>
               <p>Moj predlog je, da nekaj podobnega tudi pri nas naredimo. Naj izdam to, da
               pripravljam predlog, da bi predsednika in podpredsednika v poslanskih skupinah
               nadomestili tako, kot to velja za ministre. Se pravi, da ne bi imela pravice
               glasovanja in razpravljanja o tekočih zadevah. Zato, da bi se lahko predsednik in
               podpredsednik posvetila, podobno kot predsedujoči v drugih parlamentih, predvsem temu
               svojemu delu. Ker danes so stalno pod pritiskom glasovanja in vloge koalicije ali
               opozicije in strank in so tu v neprijetnem položaju. Ne samo predsednik Podobnik,
               ampak tudi podpredsedniki. Zlasti eden od podpredsednikov, ki je iz opozicije, je
               velikokrat v neprijetnem položaju, in to ne zaradi pripomb iz našega dela opozicije,
               ampak iz drugih delov.</p>
               <p>Vi želite pač omejiti mojo besedo. Skušam govoriti o tistem, kar je na dnevnem redu.
               To ne zaradi vloge, ki sem jo imel pred 10 leti ali pred 20 leti ali ki jo bom imel
               čez 10 let, ampak zaradi tistega, ker hočem povedati, kaj vem o tisti zadevi, ki je
               danes na dnevnem redu.</p>
            </sp>
            <sp xml:id="SDZ2-Redna-16-1999-10-22.sp114">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, Josip Bajc. Za njim Miran Potrč.</p>
            </sp>
            <sp xml:id="SDZ2-Redna-16-1999-10-22.sp115">

               <speaker>JOSIP BAJC:</speaker>

               <p>Hvala, gospod predsednik. Ko sem se pripravljal za to repliko, sem videl, da sam
               odpiraš poslovnik in sem mislil, da boš tudi sam repliciral glede očitkov. Mislim, da
               tukaj kolega Janša in kolega Demšar okoli omejevanja razprav - to je določba, ki
               velja in ki je v poslovniku. V kolikor bi hoteli to določbo in to možnost, da
               predsedujoči predlaga in potem večina izglasuje, da se omeji razprava, bi predlagali
               amandma ali še en dodatni člen, bodisi na komisiji za poslovnik ali na parlamentarnem
               zasedanju, in bi to določboposlovnika poskušali z dvotretjinsko večino odpraviti.</p>
               <p>Drugo, kar ugotavljam - in tukaj repliciram kolegu Demšarju in delo tudi kolegu Janši
               - v kolikor bi mi razčistili in prišli do poenotenja, da vsi enako beremo slovenski
               pravopis in slovar tujk in ugotovili, kaj je replika. Sedaj pa odgovarjam tudi, ker
               so mi nekateri rekli, ti si tudi podpisal to. Res je. Zaradi tega, ker sem razumel
               repliko, da to, kar je tudi predsednik rekel. Replika ni vsebinska razprava. Ali bo
               to pljuvanje, kar se danes dogaja, po nekaterih kolegih ali med kolegi. Če bi
               upoštevali to, kar je replika, se pravi soočanje dejstev, poprava napak in tako
               naprej, sem jaz takoj in vztrajam, bom rekel, na tistem mojem podpisu.</p>
               <p>Če pa razumemo repliko tako kot večina kolegov iz socialdemokracije, da je to
               replika, da je to vsebinska razprava, da je to lahko tudi zmerjanje in kdo je kaj bil
               pred 10, 20, 30 ali 50 leti, potem bi jaz skoraj moral umakniti tisti svoj podpis.
               Ampak ga ne bom zaradi tega, ker razumem, kaj piše v slovenskem pravopisu in kaj piše
               v slovarju tujk, kaj je replika. In še enkrat, kolega Demšar. Dajte si točno prebrati
               7. člen, ne omejuje razprave, ker piše, ko mu da predsedujoči pravico do pojasnila
               potem, ko ugotovi, da pri obravnavani točki dnevnega reda ni več priglašenih k
               razpravi, pa razen, se pravi, razprava ni omejena. Razprava je omejena kvečjemu z
               veljavnimi določbami poslovnika, tistimi, ki ste jih vi prav omenili in so se recimo
               pred pol leta, mislim, da uporabljale tukaj, ko je predsedujoči dal na glasovanje, da
               se omeji. Se pravi, razprave niso, bodisi na priglas, se pravi do 5 minut, ali pa
               tukaj, mislim, da gospa ima kar vsakikrat lep kupček tehle listov, ko je možno
               vlagati pisne prijave. In to se pravi, ni omejitev. In istega poslanca pri isti točki
               dnevnega reda. Omejitev je edino ta, da replika, še enkrat pravim, če razumemo, kaj
               je replika, da se te opravijo po zaključeni razpravi vseh razpravljavcev. Če
               predsedujoči ugotovi - in konkretno, jaz če bi danes bil predsedujoči in če bi bila
               ta določba poslovnika veljavna, bi dovolil recimo takrat, ko je bil kolega Potrč
               napaden, kaj je, pa zatohlost, meni danes v tej dvorani ni zatohlo. Bilo je pa
               poleti, takrat ko je kolega Hvalica ugotavljal 26 ali 28 stopinj, takrat mi je bilo
               pa zatohlo. Jaz sem bi tudi v prejšnji skupščini, tamle sem sedel v zboru združenega
               dela, mislim, da "glih" tamle nekje, kjer kolega Potrč zdajle sedi, kot predstavnik
               kmetijstva, s področja kmetijstva, kot delegat.</p>
               <p>Takrat bi jaz dovolil to, takoj repliko, to, ki bi jo omogočila eventualna sprememba
               tega poslovnika, ali pa recimo, če je nekdo drug. Se pravi, ne to ni res, ali pa
               kolega Ribičič, mislim, da je tudi nekaj jih uporabil, mislim, pa tudi kolega Demšar,
               ko je repliciral, ko je točno navedel, je rekel, jaz sem proti temu, ali pa
               ugotavljam izid glasovanja, jaz se proti temu izidu, ker nisem tako mislil, ali pa ne
               vem kaj vse.</p>
               <p>Se pravi, dajmo poskušati se poenotiti pa ugotoviti, kaj je replika, potem pa, bom
               rekel, pljuvati tudi po meni, ali pa, bom rekel, po ljudski stranki, katere poslanci
               sedimo v tile vrsti, da s tem se zavzemamo pa mislimo, da bomo večno na oblasti. Ne,
               nikakor, vsaj jaz si ne mislim. In jaz tudi nisem oblast, sem pa v poslanski skupini,
               katera tvori, bom rekel, našo vlado in ki jo je ta parlament tudi izvolil, in bo že
               moj, nekdo bo verjetno, ali isti ali drugi, drugo leto po volitvah.</p>
               <p>Še enkrat pravim, dajmo se poenotiti, kaj je replika, potem pa, dajmo razpravljati
               naprej o tem, predvsem pa predlagam strpnost in da poskušamo ta poslovnik spraviti
               skozi. Hvala lepa.</p>
            </sp>
            <sp xml:id="SDZ2-Redna-16-1999-10-22.sp116">

               <speaker>PREDSEDNIK JANEZ PODOBNIK:</speaker>

               <p>Hvala, kolega Bajc. Replika, Miran Potrč, za njim gospod Janša.</p>
            </sp>
            <sp xml:id="SDZ2-Redna-16-1999-10-22.sp117">

               <speaker>MIRAN POTRČ:</speaker>

               <p>Hvala lepa. Jaz bi rad najprej glede trditev, da pomenijo predlagane spremembe
               bistvene omejitve, povedal, da to ni res. Kar zadeva repliko, pomeni omejitev samo
               dejstvo, da novi predlog predvideva eno samo, ne pa trideset replik. Mislim, da je
               tako prav. Ker če izhajamo iz tega, da je to pojasnilo, potem res ne more eno
               pojasnilo sprožiti 30 pojasnil, ki na koncu izgubijo zvezo z vsem, kar je vsebina
               dnevnega reda, in to se nam ni dogodilo enkrat. Če boste želeli, pa bomo zbirali
               stenograme in magnetograme, kjer se bo to ugotovilo.</p>
               <p>Drugič, glede odmorov poslanskih skupin je edina sprememba, kar zadeva poslance,
               poslanske skupine opozicije, da je o istem vprašanju mogoč samo en odmor, ne pa, da
               najprej zahteva o istem vprašanju odmor prva poslanska skupina, potem druga, potem
               tretja, potem pa še šesta ali pa sedma. To je edina omejitev, drugače ni nobene nove
               omejitve. Ta omejitev semi zdi smotrna, ker še enkrat povem to, kar sem povedal
               zadnjič v razpravi, nekorektno je, da se ta institut zlorablja in da nekdo zahteva
               odmor, drugi gremo pa malicat ali pa na sprehod in ko pridemo nazaj, zahtevamo še mi
               odmor, ker se nam tisti dan ne ljubi delati ali bi pa radi onemogočali delo državnega
               zbora. In to so edine omejitve, gospe in gospodje kolegi, vse drugo so neresnice, ki
               jih trosite tako z levo roko, pa ne delate to prvič.</p>
               <p>Drugo. Če govorimo o dejstvih, mene zelo veseli, da govorite o tem, kako dober je ta
               poslovnik, samo potem še povejte, da ko je ta poslovnik bil pripravljen, je bil Miran
               Potrč predsednik poslovniške komisije, ki je v enem letu poslovnik pripravila in ki
               velja še danes in ki je takrat dobila tudi relativno, ne komisija, ampak poslovnik,
               visoke ocene v pripravi tega, da je v izjemno hitrem času to naredila, od
               predstavnikov parlamentarne skupščine Sveta Evrope, kar je dokumentirano. Potem pa še
               to povejte, in takrat sem bil jaz član vladajoče koalicije, ki je zagotovila tudi -
               nimam zaslug, ampak bil sem predsednik - da so se take pravice opozicije dale v
               poslovnik, kakršne so danes, ki jih večina kritizira, pa pravi, da so prevelike. Če
               ste objektivni, pa povejte še to.</p>
               <p>Tretje. Gospod Janša, kar zadeva vsebino poslovnika. Mi smo takrat od teh
               strokovnjakov iz parlamentarne skupščine Sveta Evrope dobili v glavnem samo dve
               pripombi. Prva je bila, da je poslovnik prepodroben, zaradi tega, ker večina
               evropskih parlamentov nima tako podrobnih poslovnikov, da imajo stvari mnogo bolj
               nasploh urejene, da pa mnogo več rešujejo s parlamentarno prakso. Mi smo poskušali
               upravičevati našo podrobnost s tem, kar danes vi trdite, da urejamo stvari na novo in
               da je boljše se o čimveč stvareh konkretno dogovoriti, da bi bila svoboda ne
               prevelika. In druga pripomba je bila, da ima predsedujoči bistveno premajhna
               pooblastila. Tudi to povejte, ker to so dejstva, ne pa tisto, kar se danes
               govori.</p>
               <p>Četrto. Gospod Jerovšek, je neokusno, nerad to delam, samo, če govorimo, kaj je kdo
               naredil ali ne naredil, skupaj z vašim bratom, dr. Tonetom Jerovškom sva bila štiri
               leta v isti skupščini, kjer sva vsak dan skupaj sedela, sprejemala skupaj pametne in
               tudi ne dovolj pametne odločitve, ampak med ostalim zagotovila tudi, da so bili
               sprejeti slovenski ustavni amandmaji, med ostalim zagotovila tudi, da je bil sprejet
               27. marca 1990 zakon, po katerem so bile opravljene prve svobodne in demokratične
               volitve. Najbrž reči, da je bilo vse to samo slabo, enostavno ni korektno.</p>
               <p>In zadnje, gospod Demšar. Če boste res želel biti demokrat, potem boste morali vsem
               priznati, da imajo pravico govoriti ne glede na to, kako se boste počutili, ker tudi
               jaz ne bi rad svojih občutkov razlagal, ko kdaj kakšno razpravo poslušam, pa veste,
               da jo v glavnem poslušam relativno mirno, tudi takrat, kadar mi ni všeč. Hvala.</p>
            </sp>
            <sp xml:id="SDZ2-Redna-16-1999-10-22.sp118">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, Janez Janša, za njim Vincencij Demšar, za njim Jerovšek.</p>
            </sp>
            <sp xml:id="SDZ2-Redna-16-1999-10-22.sp119">

               <speaker>JANEZ JANŠA:</speaker>

               <p>Torej, javil sem se za repliko na gospoda Ribičiča. Repliciral bi tudi gospodu Bajcu,
               vendar ne vem, če se sploh splača. On je znan po tem, da eno zagovarja, potem pa dela
               drugo, kot se je zgodilo zadnjič, ko je tukaj v imenu poslanske skupine zagotavljal,
               da poslanska skupina Slovenske ljudske stranke ne bo podprla odprave soglasja
               zaposlenih k imenovanju urednikov pri zakonu o RTV, potem pa so družno podprli to
               odpravo soglasja naslednji dan. <stage>(Nekdo iz klopi.)</stage></p>
            </sp>
            <sp xml:id="SDZ2-Redna-16-1999-10-22.sp120">

               <speaker>PREDSEDNIK JANEZ PODOBNIK:</speaker>

               <p>Prosim za mir!</p>
            </sp>
            <sp xml:id="SDZ2-Redna-16-1999-10-22.sp121">

               <speaker>JANEZ JANŠA:</speaker>

               <p>Skratka, mislim, da se gospodu Bajcu ne splača replicirati, ker spreminja mnenje iz
               dneva v dan.</p>
               <p>Kar se tiče gospoda Ribičiča, je pa stvar naslednja. V tem nizanju slavnih dni iz
               zgodovine ZKS, SDP in vse, kar je potem nastalo iz tega imena, ste spustili nekaj
               dogodkov. Recimo, vaša stranka, gospod Ribičič, se je šest mesecev po plebiscitu
               12.6.1991 na tiskovni konferenci izrecno zavzela za samo takšno osamosvojitev, pri
               kateri bi takoj po razglasitvi samostojnosti Slovenija ponudila vsem ostalim
               jugoslovanskim narodom novo združitev, v času, ko se je vedelo, kaj to pomeni in še
               marsikaj. Kongres v Novi Gorici, ki ste ga imeli takrat v teh letih, ko govorimo, je
               imel prav geslo proti odcepitvi Slovenije in tako dalje. So bile dobre poteze v
               tistem, kar ste delali, so bile pa tudi takšne, ki, bi rekel, če bi bile večinsko
               podprte, tole ne bi bil danes slovenski parlament.</p>
               <p>Drugo. Primerjave z Evropo. Ni možno primerjati parlamentarne prakse v državi, kjer
               je ta praksa šibka, traja 10 let, z državami, ki imajo 200 let parlamentarne prakse.
               Tam se približno ve, kako stvari tečejo, tam se ne zlorablja oblast na takšen način,
               kot se to pri nas dogaja. Tam se ne dogaja, da bi stranka, ki dobi 25% glasov,
               največ, vodila vlado 7 let. Tam se ne dogaja, da bi si predsedujoči v raznih organih
               lastili arbitrarnost tudi takrat, ko jim ne pripada. Tukaj pa mi njim direktno dajemo
               to možnost, da to delajo. Veste, kaj vi uvajate s tem 7. členom? Vi boste s tem 7.
               členom dali predsedujočemu moč, da nekatere poslance pripusti k repliki tekom seje,
               druge pa ne. Predsedujoči sam po svoji volji odloči, kako bo ravnal. To je, oprostite
               gospod Ribičič, za Slovenijo, kjer se oblast zlorablja glede na izkušnje, ki jih
               imamo v teh zadnjih 10 letih, preveliko pooblastilo. Imeli bomo dve kategorije
               poslancev: ene, ki jih bo predsednik parlamenta pripustilk takojšnjemu govoru, in
               druge, ki jih ne bo. To je to. Sedaj, vam se to zdi v redu, tako je tudi včasih bilo.
               Včasih so se v tej dvorani brali samo referati, replik ni bilo. Če je predsedujoči
               odločil, je potem še kdo dobil besedo, drugi pa ne. Vemo tudi kje so se drugje brali
               referati, lepo po vrstnem redu, vmes ni bilo ugovorov - in to bi nekdo rad sedaj
               naredil iz državnega zbora Republike Slovenije. To je to. S to izjemo, da pa če bo
               predsedujoči do koga milosten, mu bo pa vmes pustil, da poda svoj ugovor. To vi
               uvajate v 7. členu. Se pravi nekaj, kar omejuje besedo v tem parlamentu, kar ste
               priznali v razpravi v drugem branju, in pušča predsedujočemu izključno arbitrarnost;
               morda se to v angleškem parlamentu obnese, čeprav tega nimajo na ta način urejenega,
               morda, tam se to ne zlorablja, pri nas pa se moč in oblast praviloma zlorabljata,
               tudi ko gre za takšne stvari. Tako da zadeve niso tako enostavne, kot bi si morda to
               kdo želel prikazati.</p>
               <p>In še to: evropska parlamentarna praksa je nastajala na podlagi različnih izkušenj,
               se je spreminjala; hkrati s tem, ko se je oblikovala politična kultura v teh državah
               - v Nemčiji, recimo, se ni zgodilo, da bi nosilci totalitarnega sistema preživeli in
               sestavljali 75% ogrodja novega sistema, ampak so tam izvedli korenito denacifikacijo
               in na tem temelju postavili novo demokracijo. V postkomunističnih državah se to ni
               zgodilo, zato te primerjave seveda niso možne.</p>
            </sp>
            <sp xml:id="SDZ2-Redna-16-1999-10-22.sp122">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Janša. Preden bom dal naprej besedo za replike, imam predlog.
               Namreč, še štirje kolegi ste prijavljeni za replike, potem pa je pet kolegov pismeno
               prijavljenih. Obstaja možnost, če bo taka večinska volja, da bi, ko bomo zaključili
               replike, prekinili to točko dnevnega reda in potem v miru nadaljevali, da bidanes
               državni zbor vendarle poskušal dokončati zakon o spremembah zakona o društvih <stage>(vlada
               je vložila amandma, prejeli smo pa tudi gradivo s strani resorja za zdravstvo)</stage>.
               Seveda, če boste temu nasprotovali, potem... Ali podpirate tako rešitev? Torej, v pol
               ure lahko državni zbor nekatere stvari reši. Opozarjam pa, da je eden od amandmajev
               pri zakonu o zdravstveni dejavnosti zapleten. Mislim pa, da zakon o društvih državni
               zbor lahko danes sprejme.</p>
               <p>Torej potem predlagam tako, da izčrpamo replike in če se le da, prosim, da ni novih
               prijavljenih. V tem času se bo pa razdelil amandma vlade za tretjo obravnavo sprememb
               zakona o društvih.</p>
               <p>Repliko ima gospod Demšar.</p>
            </sp>
            <sp xml:id="SDZ2-Redna-16-1999-10-22.sp123">

               <speaker>VINCENCIJ DEMŠAR:</speaker>

               <p>Repliciram gospodu Ribičiču in delno tudi gospodu Potrču. Torej ne vem, ali ste
               ugotovili, ampak drugače mi pravijo, da se redko razburim, redko razjezim. Ampak do
               sedaj me najbolj res premakne, če me nekdo uči demokracije. To, da poslanska skupina
               združene liste razpravlja o pravicah, ki bi jih imeli sindikati pri delovnih
               razmerjih, vprašanja omejitev pri vožnjah, zakon o policiji. Nikoli nisem nič
               ugovarjal temu. Ampak, da me učite, kako bi se moral jaz kot demokrat v tem
               parlamentu obnašati, torej to glede na tiste, ki ste imeli oblast, in ki ste počeli,
               kar ste počeli. Hvalabogu, da so arhivi odprti. Ti arhivi marsikaj povedo tudi o tem,
               kar sem jaz v Škofji Loki doživljal. Pa ne samo v Škofji Loki, tudi drugod. Da me
               sedaj ti učijo, kaj bi bilo demokratično v tem parlamentu delati, torej to mislim, da
               je res neokusno. Ali je to evropsko ali ni evropsko. V druge stvari se jaz v vaše
               razprave nikoli ne vtikam, pa rečem, "kaj mi sedaj to pripovedujete." Ampak ena olika
               pa je, da bi sedaj tisti, ki te je prej mučil, sedaj me bo učil, kako je treba biti
               usmiljen, dobrohoten in ne vem kaj še. To ne gre skupaj.</p>
               <p>Gospod Ribičič! Da imamo predsodke, nobenega predsodka nimam. Nobenega predsodka
               nimam. To ni predsodek. Samo povem, da je to neokusno. Ampak to ni predsodek. Živim z
               ljudmi, ki so različnih prepričanj in do nobenih ljudi nimam predsodka, tudi do vas
               nimam predsodka. Ampak, da me vi učite, kaj je demokratično in kako bi morali mi naš
               poslovnik popraviti, da bo še bolj spodoben demokratičnemu parlamentu, to pa mislim,
               da ne gre skupaj.</p>
               <p>Med drugim ste tudi rekli, da bi bili mi za omejevanje besede vam. Tega pa res nimam
               nikoli in tudi mislil nisem nikoli. Zmeraj sem bil za to, da imamo tu lahko besedo in
               nikoli še nisem videl. Dajte spremljati tudi replike. Ta zakon bo zelo hitro sprejet
               na koncu. Na začetku se pokaže vrsta replik, vrsta razprav. Nazadnje, ko se te stvari
               zmenimo, in ko ugotovimo, se stvari zelo hitro zaključi. Tudi vprašanje pokojninskega
               zakona. Mislim, da smo bili celo presenečeni, da je bil tako hitro sprejet v drugi
               obravnavi. Napovedi so bile, da bo dlje časa trajalo, pa ni. Zato, ker smo imeli
               priložnost povedati, nikjer nismo bili pri tem zakonu in to štejem v dobro tako
               ministrstvu, da ni to predlagalo niti vam kot koaliciji, ne predsedniku, pa smo hitro
               v drugi obravnavi šli skozi.</p>
               <p>Zato mislim, da s tem delate sami sebi slabo uslugo, če boste vztrajali na tem in te
               stvari predlagali, da bi na tak način to teklo. Imate pa seveda poslovniško možnost
               že sedaj v 69. členu in te ste se poslužili nekajkrat, kar pa vam za sigurno ne bom
               štel v dobro, ampak ker imate večino, ste se tako odločili in to tudi priznam, da pač
               sistem glasovanja je tak, ampak v posebno čast pa za sigurno to vam ni bilo.</p>
            </sp>
            <sp xml:id="SDZ2-Redna-16-1999-10-22.sp124">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, gospod Jerovšek, za njim gospod Jakič. Se odpoveduje. Za njim
               dr. Ribičič.</p>
            </sp>
            <sp xml:id="SDZ2-Redna-16-1999-10-22.sp125">

               <speaker>JOŽEF JEROVŠEK:</speaker>

               <p>Hvala lepa. Način, na katerega me je hotel utišati gospod Potrč, je vrhunski, vendar
               pod narekovajem. Vendar, moram ti povedati, da ne bo "vžgal", ker me zato, da je bil
               moj brat paralela, nekakšna paralela gospe Bitenčeve v današnjem parlamentu, ni treba
               biti sram. Še danes srečujem številne pravnike, ki mi vsi, ne da jih jaz kaj vprašam,
               rečejo, da je bil demokrat. Vendar odgovoril mi je gospod Potrč na to, kar sem
               vprašal gospoda Ribičiča in ne gre za omejevanje besede, gospod Ribičič, sploh ne.
               Vendar to, da vi primerjate, pa nas učite, kako je v zahodni Evropi, ko bi lahko bilo
               bistveno drugače, ko bi vi kot mlad pravnik, pa mlad politik - navadno so ljudje
               bistveno bolj demokratični ko so mladi, kasneje postajajo bolj trdi in jaz sem vas
               vprašal, kolikokrat ste se v CK-ju, ampak ne ob koncu 80-ih let, na začetku 80-ih
               let, da vas ne dam preveč naprej, zavzeli, da se ta "ferain", ki se mu je reklo
               <stage>(Nerazumljivo.)</stage>, kjer so se sprejemale odločitve, ne v skupščini. Kolikokrat,dajte mi
               to pojasniti, kolikokrat ste se kot mlad človek, ki so navadno malo bolj odprti, pa
               demokratični, za to zavzel. To sem hotel in tega odgovora nisem dobil, če mi je
               gospod Potrč hotel to odgovoriti, mi to ni odgovoril. Hvala lepa.</p>
            </sp>
            <sp xml:id="SDZ2-Redna-16-1999-10-22.sp126">

               <speaker>PREDSEDNIK JANEZ PODOBNIK:</speaker>

               <p>Hvala, kolega Jerovšek. Še ena replika je, dr. Ribičič. Še ena bo.</p>
            </sp>
            <sp xml:id="SDZ2-Redna-16-1999-10-22.sp127">

               <speaker>DR. CIRIL RIBIČIČ:</speaker>

               <p>Meni zelo velikokrat očitajo sorodstvene vezi, zaradi tega, jaz bom omenil gospoda
               Tone Jerovška zelo v pozitivnem smislu, ker vem, kako je, kadar kdo to v negativnem
               smislu uporablja, ampak on lahko odgovori na to vprašanje. On me toliko pozna, brez
               predsodkov, skupaj sva sodelovala, da oba veva o dobrih in slabih straneh enega in
               drugega. On bi znal povedati, ampak jaz sem vam odgovoril, samo niste razumeli
               odgovora. Moj odgovor je bil, pred 10 leti smo partijo razpustili. Pred 10 leti smo
               partijo razpustili in tisti trenutek sem bil jaz predsednik. Ali sem bil takrat star,
               pri 42-ih letih, ali nisem bil star, je druga stvar. No, o tem, kaj se je dogajalo
               pred 20 leti, pa kdaj drugič, zopet lahko razpravljamo, ampak jaz bi zdaj rad
               repliciral, tako kot se replicira. Gospod Janša je citiral neko stališče naše
               stranke, tik pred osamosvajanjem. Jaz bom pa citiral temeljno ustavno listino, ki je
               bila sprejeta s predpisano večino in ki predstavlja temelj tudi današnje ureditve
               samostojne neodvisne Slovenije. To gre, citiram preambulo, zadnji odstavek. Ob
               pripravljenosti, Slovenija je mišljena, seveda, da bo z drugimi jugoslovanskimi
               republikami kot samostojna in neodvisna država tudi v prihodnje dogovarjala o
               institucionalnih in drugih povezavah. To je preambula temeljne ustavne listine, zelo
               podobna formulacija kot na tiskovni konferenci naše stranke. Naša veljavna ustava se
               pa glasi takole: "Izhajajoč iz temeljneustavne listine." Seveda, potem je prišlo do
               vojne in je bilo jasno, da nihče več nikomur ne ponuja nobenih konferederalnih vezi,
               ampak konfederalne vezi je Slovenija ob svoji osamosvojitvi ponudila, to je bil
               sestavni del dogovora okrog plebiscita in to je bil, kot sem prebral, vsebina te
               temeljne ustavne listine, ki še danes velja. Ni to kakšno sramotno dejanje, čeprav
               zaupam gospodu Janši v tem smislu, da zna res najslabšo točko izbrati, in je rekel:
               "Razmišljal sem in nekaj ste pa pozabili, tisto najslabše." In ko je to najslabše
               formuliral, še vedno ni bilo tako hudo, da ne bi bilo napisano celo v temeljih
               ustavne ureditve naše veljavne države. Hvala lepa.</p>
            </sp>
            <sp xml:id="SDZ2-Redna-16-1999-10-22.sp128">

               <speaker>PREDSEDNIK JANEZ PODOBNIK:</speaker>

               <p>Hvala. Replika gospa Beblerjeva.</p>
            </sp>
            <sp xml:id="SDZ2-Redna-16-1999-10-22.sp129">

               <speaker>DARJA LAVTIŽAR-BEBLER:</speaker>

               <p>Hvala lepa za besedo. Jaz bom uporabila repliko, dejansko v njenem pomenu ugovora.
               Namreč ugovarjam temu, kar je tukaj gospod Jerovšek navedel, ko je omenil gospoda dr.
               Toneta Jerovška, češ da je bil in da je opravljal podobno vlogo, kot jo danes
               opravlja, denimo, gospa Bitenčeva v državnem zboru. To seveda v ničemer in popolnoma
               v ničemer ne drži. Gospod Tone Jerovšek je bil cenjen, uspešen predsednik
               zakonodajno-pravne komisije, ki je bila politično telo znotraj takratne skupščine.
               Skozi to politično telo so šli vsi predlogi zakonov in drugih aktov, ki jih je
               sprejemala skupščina, in to, kar pa počne gospa Bitenčeva in njeni sodelavci, so pa
               počeli strokovni sodelavci v tej komisiji, ki ji je predsedoval gospod Jerovšek. In
               moram reči, resnici na ljubo, gospod Jerovšek je to svoje delo zelo dobro opravljal
               in je bil tudi primerno cenjen v tistih krogih, ki so mu pač to vlogo tudi namenili.
               Hvala.</p>
            </sp>
            <sp xml:id="SDZ2-Redna-16-1999-10-22.sp130">

               <speaker>PRESDEDNIK JANEZ PODOBNIK:</speaker>

               <p>Hvala lepa. Replika gospod Janša.</p>
            </sp>
            <sp xml:id="SDZ2-Redna-16-1999-10-22.sp131">

               <speaker>JANEZ JANŠA:</speaker>

               <p>Zdaj ko se v tem državnem zboru odloča o stvareh, ki so pomembne, in sprememba tega
               poslovnika meri zelo globoko, se vedno odpirajo tudi nekatera druga vprašanja, ki na
               prvi pogled nimajo nobene zveze s tem, posredno pa seveda imajo. In morda je prav, da
               se tudi ob takih stvareh razčiščujejo. Medtem kar je združena lista oziroma takrat je
               bila to še nekaj drugega, mislim, da ZKS, SDP, ali nekaj podobnega, povedala 12.
               junija 1991 na tiskovni konferenci in medtem, kar je potem pisalo v temeljni ustavni
               listini ni veliko zveze, gospod Ribičič, kjerkoli že ste, ker vas ni v dvorani. Ni
               veliko zveze. Kajti takrat je bilo na vaši tiskovni konferenci izrecno rečeno,
               razglasitev samostojnosti in takojšnja ponudba konfederacija z drugimi
               jugoslovanskimi narodi. To je bilo javno rečeno. Ko pa je izšla knjiga biografa,
               nekdanjega zveznega premiera Anteja Markovića, je pa tudi pisalo, na podlagi česa je
               prišlo do te vaše tiskovne konference, kajti en večer prej ste se sestali v prostorih
               tega takrat, zdaj državnega zbora, takrat socialistične skupščine, z Markovićem in se
               dogovarjali o tem, kako vreči Demosovo vlado. In če bi to uspelo, bi to pomenilo
               odložitev oziroma preprečitev slovenske osamosvojitve. Zapisano črno na belem v
               knjigi, ki jo je pisal biograf nekdanjega zveznega predsednika vlade, ki je bil pač
               na tem razgovoru. Tako da pač zadeve imajo svoje dobro utemeljeno ozadje. Nikakršne
               veze ni med temeljno ustavno listino in med vašimi nameni 12. junija 1991.</p>
               <p>Glede gospoda Jerovška moram reči, da sem jaz bil pred kratkim zelo vesel, da je on
               bil na tem mestu v takratni skupščini, ker zna povedati veliko zanimivih stvari o
               tistih časih. Ena od teh je tudi ta, mislim, da bo 10 letnica tistega znanega
               mitinga, ki se je pripravljal za 1. december leta 1989. Gospod Debelak je, ki je bil
               prej v državnem zboru, celo predlagal na nekem kolegiju policije, kot smo lahko
               brali, da bi to postal praznik policije namesto 27. junija. Takrat je bilo nekaj
               nesoglasij v takratni slovenski socialistični politiki in na enem sestanku tudi v teh
               presvetlih prostorih, kjer smo danes, je bila velika razprava takratnega slovenskega
               političnega vodstva o tem ali se v primeru, če se bo pri tem mitingu "Resnice"
               vztrajalo ali ne, ta miting prepove ali ne. Zanimivo, v nasprotju s tem, kar danes
               pišejo po raznih enciklopedijah, se je popripovedovanju očividcev, tudi gospoda
               Jerovška, sedanji predsednik države gospod Kučan močno uprl kakršnikoli prepovedi
               tega mitinga z argumentom, da bi bila ta prepoved postavljanja meje na Kolpi. Toliko
               ob 10. obletnici.</p>
            </sp>
            <sp xml:id="SDZ2-Redna-16-1999-10-22.sp132">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, dr. Ribičič. To je pravzaprav lep primer, kako naše replike
               pripeljejo razpravo v neke zelo nenavadne vode.</p>
            </sp>
            <sp xml:id="SDZ2-Redna-16-1999-10-22.sp133">

               <speaker>DR. CIRIL RIBIČIČ:</speaker>

               <p>Veste, kako gospod predsednik.</p>
            </sp>
            <sp xml:id="SDZ2-Redna-16-1999-10-22.sp134">

               <speaker>PREDSEDNIK JANEZ PODOBNIK:</speaker>

               <p>To ni bila kritika vam gospod Ribičič.</p>
            </sp>
            <sp xml:id="SDZ2-Redna-16-1999-10-22.sp135">
               <speaker>DR. CIRIL RIBIČIČ:</speaker>
               <p>Milan Kučan je predsednik te države. Bil je omenjen v razpravi, ki s tem nima nobene
               zveze. Kolikor jaz vem, ni pripadnik nobene stranke, tudi ne tiste, ki podpira to ali
               drugo rešitev v današnji poslovniški razpravi. Če bi prekinili gospoda Janšo in mu to
               povedali, da z imenom predsednika države ima smisel šariti takrat, ko ima to neko
               zvezo z dnevnim redom. Drugič pa ne bi bilo to zelo lepo in meni ne bi bilo treba
               replicirati.</p>
               <p>Moram replicirati na tisto, kar je gospod Janša sedaj že osmič ali devetič sprožil.
               Pogovor z Markovićem. Na srečo je takrat kolega Emil Milan Pintar prestopil iz naše
               stranke in je bil član predsedstva Janševe stranke in je gospodu dr. Pučniku, ki zna
               biti seveda pošten, zelo jasno povedal - ki je bil takrat predsednik te stranke -
               zelo jasno in lepo povedal, kaj smo se tam pogovarjali. Gospod Pučnik mu je verjel,
               ker je tudi on tisti, ki ga je sprejel v stranko, ki je sedaj Janševa stranka, in v
               kateri že dolgo ni Emila Milana Pintarja, ker ni bilo prostora tam za kakšne bolj
               levo ramišljajoče socialdemokratske mislece.</p>
               <p>Sedaj boste itak se najbrž morali odpovedati temu socialdemokratskemu imenu, če boste
               hoteli iti v črno internacionalno. Ampak sedaj ne bi rad v to smer razpravljal. Če
               želite, da gremo še naprej o preteklosti.</p>
               <p>Eno drugo stvar bi rad rekel. Zveza med mojo stranko, med tiskovno konferenco in
               temeljno listino je v naslednjem. Kolega Potrč in jaz, Ciril Ribičič, sva podpisala
               sporazum parlamentarnih strank, na podlagi katerega je prišlo do plebiscita. Tam je
               podpis. Tam je tudi podpis dr. Pučnika. Tam je podpis tudi drugih takratnih
               parlamentarnih strank. To je tista zveza.</p>
               <p>Glede razprave, ki jo je tukaj odprl gospod Demšar. Gospod Demšar! Bilo bi načelno,
               če bi takrat, ko se je gospod Janša oglasil, in rekli, ne bodo nam predavali neki
               bivši zagnani brigadirji o tem, kakšna je demokracija. Kar se tiče preobrata, ki ga
               je kdo naredil v svojem življenju. Jaz seveda sem naredil preobrat od člana, bi
               rekel, od mladega skojevca pa do reformiranega socialdemokrata, ki poskuša biti danes
               tudi v stranki, ki je članica socialistične internacionale. Gospod Janša pa je
               naredil desetkrat večji preobrat, od zagnanega, kot sem prej rekel, brigadirja, pa do
               tega, da sedaj želi biti s svojo stranko član črne internacionale. Dajte to pogledat,
               koga želite poslušati glede na preobrat, ki ga je naredil v življenju.</p>
            </sp>
            <sp xml:id="SDZ2-Redna-16-1999-10-22.sp136">

               <speaker>PREDSEDNIK JANEZ PODOBNIK:</speaker>

               <p>Hvala lepa. Kolega dr. Ribičič očitno želi, da bi se po njegovi razpravi oglasilo
               vsaj še deset kolegov; to je tipičen primer, kako se lahko tudi repliko premeteno
               uporabi, da izzoveš še deset replik. Torej, zadnja replika, gospod Janša - ali se
               odpovedujete? Prosil bi, da bi se odpovedali nadaljnjim replikam, da bi poskušali
               dokončati zakon o društvih.</p>
            </sp>
            <sp xml:id="SDZ2-Redna-16-1999-10-22.sp137">

               <speaker>JANEZ JANŠA:</speaker>

               <p>No, za to govornico in v tem državnem zboru se pač diskutirajo stvari, ki v teh
               zadnjih desetih letih niso bile izdiskutirane, pa bi morda morale biti; nekaj
               resolucij na to temo smo predlagali, pa ste jih zavrnili.</p>
               <p>Kar se gospoda Emila Milana Pintarja tiče, 12. junija 1991 ni bil niti blizu
               socialdemokratske stranke, vanjo ste ga poslali šele kasneje... <stage>(nemir v dvorani)</stage>.
               Samo takrat, leta 1991, je bil on, če se ne motim, vaš predsednik vlade v senci, ki
               je pa zamrznila svoje delovanje, ker tako ali tako ni imela česa narediti, za
               osamosvojitev ni bila, proti si pa ni upala nastopiti, ker je bilo razmerje sil malo
               drugačno. Mislim pa, da - ali je bil zraven takrat, ko ste paktirali z Markovićem
               proti slovenski osamosvojitvi, tega ne vem - je pa v tej knjigi, ki jo je Marković
               napisal oziroma njegov biograf, to opisano zelo nazorno, in še tam dobesedno <stage>(mislim,
               da se ne bom zmotil, če to citiram)</stage> piše, da ste ocenjevali, kako je treba potegniti
               iz Demosa eno samo stranko, zato da večina razpade, kar bo tudi preprečilo
               osamosvojitev - to približno ali pa skoraj dobesedno piše. Nikjer nisem zasledil, da
               bi vi proti temu, kar v tej knjigi piše, protestirali, pa je bilo večkrat to že
               citirano.</p>
               <p>Kar se tiče preobratov, gospod Ribičič, nekateri smo naredili preobrat v času, ko je
               bilo to še nevarno in ste nas zato zaprli, preganjali, metali iz službe, zasledovali,
               jemali potne liste in tako naprej, nekateri pa potem, zato da ste ostali na oblasti -
               to je dejstvo - s tem da to ni bil preobrat, ampak ste prilagajali v skladu z vašo
               starodavno doktrino svoje ravnanje konkrentnim razmeram. Tudi podpisovali ste
               marsikaj, delali ste pa drugače. Podpisali ste, da boste na plebiscitu glasovali za
               samostojno Slovenijo, potem ste pa še z večjo vnemo podpisovali deklaracijo, v kateri
               je pisalo, da Slovenija ne sme imeti vojske, in to februarja leta 1991, dva meseca po
               plebiscitu. Če bi se vam želja uresničila, Slovenija ne bi imela vojske, pa tudi
               države ne bi imeli; to je pač vaše podpisovanje, kakorkoli je bilo kdaj potrebno, to
               ste delali.</p>
               <p>Kar se tiče pa "vaše" črne internacionale, naj vas spomnim, da smo mi sklenili, da
               zaprosimo za članstvo v evropski demokratični uniji. V tej zvezi so že stranke, ki se
               imenujejo socialdemokratske, kako vi nanje gledate, je to drugo vprašanje, predvsem
               so pa tukaj stranke, ki so leta 1991 slovensko osamosvojitev odločno podprle. Odločno
               podprle. Če zdaj govorimo o tej temi. Ne bi pa mogel isto reči za druščino, v kateri
               vi sedite.</p>
               <p>In še gospodu Jakiču, da se ne bom še enkrat javljal na repliko. Od kar sem jaz
               predsednik Socialdemokratske stranke, naša stranka nikoli ni vložila nobene prošnje
               za članstvo v socialistični internacionali.</p>
            </sp>
            <sp xml:id="SDZ2-Redna-16-1999-10-22.sp138">

               <speaker>PREDSEDNIK JANEZ PODOBNIK:</speaker>

               <p>Zadnja replika je bila na razpravo, ki je v magnetogramu ni. Torej, ali bi lahko
               umirili žogo. Vpil je iz klopi. Gospod Jakič, ne smete vpiti iz klopi. <stage>(Smeh v
               dvorani.)</stage> Zadnja replika, dr. Ribičič.</p>
            </sp>
            <sp xml:id="SDZ2-Redna-16-1999-10-22.sp139">

               <speaker>DR. CIRIL RIBIČIČ:</speaker>

               <p>Gospod predsednik, ker ste rekli, da je to zadnja replika, ne bom odprl nove teme,
               ničesar ne bom vračal.</p>
            </sp>
            <sp xml:id="SDZ2-Redna-16-1999-10-22.sp140">

               <speaker>PRESDEDNIK JANEZ PODOBNIK:</speaker>

               <p>Hvala. Hvala.</p>
            </sp>
            <sp xml:id="SDZ2-Redna-16-1999-10-22.sp141">

               <speaker>DR. CIRIL RIBIČIČ:</speaker>

               <p>Samo odgovoril bom na očitke, ki so neupravičeni. Osemkrat smo odgovarjali na očitke
               gospoda Janše v zvezi s sestankom z Markovićem. Tam je uvodoma z naše strani povedal
               Peter Bekeš, sedanji veleposlanik v Rimu, da si mi želimo oblasti, samo da jo bomo
               dobili brez njihove pomoči na volitvah. Tako se je tudi približno zgodilo, čeprav je
               ta delež oblasti bil relativno majhen v veliki koaliciji. Ko sem rekel, da je bil v
               Janševi stranki Emil Milan Pintar in nerad moram pač povedati, da ne bo kdo mislil,
               da sem hotel kakšno stvar podakniti. Bil je v njegovi stranki takrat, ko je on prvič
               odprl, da smo mi nekaj paktiral z Markovićem in je lahko predsedstvo njegove stranke
               pojasnilo to. In gospodu Janši je popolnoma jasno kaj se je takrat dogajalo in kaj je
               res in kaj ni res. In vedno na to reagiramo. In če bo treba bomo še desetkrat
               reagirali.</p>
               <p>Zelo žaljiv je bil do gospoda Pintarja, svojega bivšega strankarskega kolega, bil je
               vendarle v njegovi stranki pozneje kot v moji stranki. Jaz bi pa rad neko lepo stvar
               o njem povedal. Emil Milan Pintar je bil vodja, predsednik naše vlade v senci. V
               trenutku, ampak tisto jutro, ko je prišlo do napada JLA na Slovenijo, je dala ta
               vlada v senci izjavo, da dokler traja ta del osamosvajanja, je zakopala svojo bojno
               sekiro in ne bo povedala niti ene kritične besede na račun Lojzeta Peterleta in
               takratne Demosove vlade.</p>
               <p>To je bilo zelo zrelo. Tisti, ki pa poznate gospoda Pintarja - z marsičem se ni
               mogoče strinjati z njim, vsakdo ima o tem kakršno koli svoje mnenje - ampak da bi mu
               kdo na področju, na nacionalnem področju očital, ne samo, ampak sploh, da bi kakšen
               pomislek, ali kakšno neodločnost, tisti seveda pošteno ne presoja njegovega dela.
               Lahko ga kritiziramo glede marsičesa, ampak glede odnosa do osamosvojitve Slovenije,
               pa to ni pošteno.</p>
               <p>Glede tega, koliko je bilo nevarno, ko smo mi odhajali iz Beograda, je pa precej
               prič.</p>
            </sp>
            <sp xml:id="SDZ2-Redna-16-1999-10-22.sp142">

               <speaker>PREDSEDNIK JANEZ PODOBNIK:</speaker>

               <p>Hvala lepa. Torej prekinjam razpravo, napovedujem pa, da so pisno prijavljeni še
               gospod Branko Kelemina, Rudolf Petan, Jožef Jerovšek in Ciril Ribičič. Kot 5 minutna
               razprava pa gospod Demšar, Izidor Rejc, če bosta ocenila, da nista že v replikah, pač
               te stališče povedali in tudi predlagatelj je pisno prijavljen, gospod Potrč.
               Prekinjam to točko dnevnega reda.</p>
               <p>Ponovno prehajamo na prekinjeno <title>33. TOČKO DNEVNEGA REDA - PREDLOG ZAKONA O
                  SPREMEMBAH IN DOPOLNITVAH ZAKONA O DRUŠTVIH.</title> Pisno smo na klop prejeli
               amandma vlade Republike Slovenije in bi prosil državnega sekretarja, če ga pojasni.
               Ugotavljam, da je to tudi edini amandma, ki je bil, dva amandmaja, ki jih predlaga
               vlada, sta.</p>
            </sp>
            <sp xml:id="SDZ2-Redna-16-1999-10-22.sp143">

               <speaker>MAG. SLAVKO DEBELAK:</speaker>

               <p>Hvala lepa, gospod predsednik. Spoštovane poslanke in poslanci! Gre v bistvu za neke
               vrste kompromisen amandma, ki, moram reči, je sistemsko bolj ustrezen, rešuje pa
               dilemo, ki jo je izpostavil poslanec Bevk in sopodpisniki in s tem anulira tiste
               določbe v zakon o lovu in zakonu o ribolovu, ki izrecno prepovedujejo članstvo tujcev
               v teh družinah oziroma zvezah, to pa hkrati pomeni, da se sprošča tudi možnost
               dejavnosti v vseh in med drugim tudi zamejskim Slovencem, katerim je bil ta amandma v
               začetku namenjen.</p>
            </sp>
            <sp xml:id="SDZ2-Redna-16-1999-10-22.sp144">

               <speaker>PREDSEDNIK JANEZ PODOBNIK:</speaker>

               <p>Hvala lepa. Sedaj bom odprl razpravo o posameznih amandmajih. Smo pri amandmaju k 2.
               členu. Besedo dajem gospodu Bevku. Vlada torej predlaga črtanje amandmaja k 2. členu
               in predlaga novi amandma k 19. členu.</p>
            </sp>
            <sp xml:id="SDZ2-Redna-16-1999-10-22.sp145">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Mislim, da je kompromisni
               predlog oziroma kompromisni amandma, ki ga je predlagala vlada, dovolj dober in
               rešuje to vprašanje, mislim da lahko tudi v imenu podpisnikov mojega amandmaja rečem,
               da se strinjamo in podpiramo rešitev, ki jo je sedaj predstavil gospod državni
               sekretar Debelak. Hvala lepa.</p>
            </sp>
            <sp xml:id="SDZ2-Redna-16-1999-10-22.sp146">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi še kdo besedo o amandmaju k 2. členu? <stage>(Ne želi.)</stage> Razpravo
               zaključujem in dajem amandma k 2. členu na glasovanje. Predlagatelj je vlada.
               Ugotovimo prisotnost! <stage>(52 prisotnih.)</stage></p>
               <p>Kdo je za ta amandma? <stage>(47 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Prehajamo k amandmaju k 19. členu, predlagatelj je vlada. Ali želi kdo besedo? <stage>(Ne
               želi.)</stage> Razpravo zaključujem in dajem ta amandma na glasovanje. Ugotovimo prisotnost!
               <stage>(56 prisotnih.)</stage></p>
               <p>Kdo je za ta amandma? <stage>(49 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih. Na podlagi tretjega odstavka 98. člena
               poslovnika sprašujem sekretariat za zakonodajo in pravne zadeve, če je zaradi
               sprejetih amandmajev porušena medsebojna skladnost določb zakona? Ni.</p>
               <p>Prehajamo na glasovanje o zakonu v celoti. Na glasovanje dajem predlog zakona o
               spremembah in dopolnitvah zakona o društvih. Ugotovimo prisotnost! <stage>(57
               prisotnih.)</stage></p>
               <p>Kdo je za zakon? <stage>(51 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je zakon sprejet.</p>
               <p>Dodatnih sklepov ni bilo. S tem zaključujem to točko dnevnega reda.</p>
               <p>Poslanke in poslance bi rad obvestil, da bo državni zbor prihodnji torek ob 14.00 uri
               pričel z 41. izredno sejo. Na tej seji bom tudi predlagal, da bi poleg predstavitve
               proračuna in proračunskega memuranduma za leto 2000, državni zbor tudi ponovno
               odločal o zakonu o spremembah in dopolnitvah zakona o radioteleviziji Slovenija.</p>
               <p>Prihodnjo sredo bo državni zbor nadaljeval s prekinjenimi točkami. Predlagam, da se
               najprej lotimo prekinjene 32. točke - zakon o zdravstveni dejavnosti, nato preidemo
               na prekinjeno 34. točko - to je točka, ki smo jo pravkar prekinili. Odprti sta tudi
               točka 28. in 29, to je predlog zakona o soglasju Republike Slovenije Dars-u za kredit
               in za obveznost kredita, če bo do takrat vlada pripravila ustrezno analizo glede
               postopka izgradnje avtocestnega križa.</p>
               <p>Prekinjam redno sejo. Vidimo se v torek ob 14.00 uri na 41. izredni seji. Hvala. <stage>(SEJA JE BILA PREKINJENA 22. OKTOBRA 1999 OB 13.53 URI.)</stage>
               </p>
            </sp>
         </div>
      </body>
   </text>
</TEI>
