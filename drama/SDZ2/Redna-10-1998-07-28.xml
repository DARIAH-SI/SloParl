<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-10-1998-07-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5E8D2F411803DB32C125665600458AA2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=5E8D2F411803DB32C125665600458AA2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-10-1998-07-28.DZ" n="10">
               <name>Redna</name>
               <date when="1998-07-28"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-10-1998-07-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">NADALJEVANJE 10. SEJE</stage>
            <stage type="date">(28. julij 1998)</stage>
            <stage type="chairman"> Sejo je vodil Miroslav Luci, podpredsednik zbora.</stage>
            <stage type="time"> Seja se je pričela ob 10.10 uri.</stage>


            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Kolegi, poslanke in poslanci, gospe in gospodje! Pričenjamo nadaljevanje 10. seje
               državnega zbora Republike Slovenije. Obveščen sem, da so zadržani in se današnje seje
               ne morejo udeležiti naslednje poslanke in poslanci: Pavel Rupar, Anton Delak, Jožef
               Zimšek, ki sem ga pa videl tukaj, torej je tu, mag. Franc Žnidaršič, Vladimir
               Čeligoj, Jurij Malovrh za pričetek seje, Peter Hrastelj za dopoldanski del seje,
               dopolnilo, mag. Franc Žnidaršič za dopoldanski del seje, Vladimir Čeligoj za
               popoldanski del seje. Ugotovimo prisotnost! <stage>(58 prisotnih.)</stage> Zbor je sklepčen in lahko
               odloča. Na sejo so vabljeni tudi predstavniki vlade, upam, da se bodo kmalu
               udeležili, nekaj jih je že tukaj. Vse prav prisrčno tudi pozdravljam.</p>
               <p>O današnjem delu zbora ste bili obveščeni z obvestilom, ki ga imate na svojih
               klopeh. Torej poslanskim pisarnam je to dostavljeno. Še preden nadaljujemo, ima
               gospod Ivo Hvalica <title>proceduralno.</title>
               </p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsedujoči. Spoštovani kolegi, malo bi se umirili, pa potem bi
               mogoče povedal. Spoštovani kolegi! Prejšnji teden smo sprejeli sklep, da bomo
               dobivali, ker nimamo dnevnega reda - ker v tem državnem zboru ni več dnevnih redov,
               imamo samo rinfuso nekih zadev - da bomo dobivali dan prej obvestilo, kaj bomo
               obravnavali naslednji dan, da se lahko ustrezno pripravimo. Takšno obvestilo smo
               danes dobili, ampak moja tajnica je povedala, da smo ga dobili ob 9.50, 9 in 50
               minut, to se pravi, da lahko pričakujete, da bomo danes tudi zahtevali odmore za to,
               da se pripravimo na posamezno točko. Očitno ne zaleže nič v državnem zboru. Ne zaleže
               niti to, ko opozarjam vodstvo državnega zbora, naj vendar spusti malo svežega zraka
               sem notri in danes, ko je zunaj sorazmerno hladno, je tu zadušljivo in brez
               zraka.</p>
               <p>Zdaj pa čisto resno. Jaz pooblaščam službo, ki upravlja z osebnimi dohodki, da
               odbijejo od moje plače, neto plače, ki je ena najnižjih v državnem zboru, strošek za
               nekaj kljukic, obešalnikov, da lahko obesimo naše <q>"reklce"</q>, jopiče, ker ne nazadnje
               to ni odnos do naših žena, ki morajo to <q>"peglati"</q>, in do naših deklet. To je absurd
               brez primere in lepo prosim, torej to dejansko bom jaz plačal iz mojega žepa, 10, 12
               kljukic na vsako stran, da lahko obesimo naše jopiče. To jemljite kot zelo resno, če
               državni zbor ne zna drugače tega urediti in če moramo povsod po klopeh imeti suknjiče
               in jih mečkati. Mogoče so nekateri vajeni, da so suknjiče uporabljali zato, da so na
               njih sedeli, tega jaz ne vem. Ampak na vsak način je moj predlog konkreten in ga
               vzemite resno.</p>
               <p>Da se povrnem na prvo, kar sem rekel. Danes, danes do 18. ure hočem imeti seznam
               zadev, ki jih bomo obravnavali jutri, sicer bom takoj jutri zjutraj ob 10. uri vzel v
               imenu poslanske skupine dve uri odmora. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa za proceduralne predloge. Nekateri bodo lahko uresničeni. Prvi je ta, da
               je danes že nekoliko hladneje tukaj, torej bolj ugodno za delo vsekakor je. Upam, da
               bomo tako tudi efektni. Glede drugega proceduralnega predloga bomo poskušali pri
               službah urediti, ki bodo poskušale najti rešitev. <stage>(Glas iz klopi - se ne razume.)</stage> No,
               no, to verjetno ni toliko aktualno.</p>
               <p>Kar se tiče dnevnega reda, pa je včeraj predsedujoči napovedal nadaljevanje današnje
               seje, da se obravnava predlog zakona o davku na dodano vrednost v drugi obravnavi.
               Končan je bil pri 24. členu v splošni razpravi, zato nadaljujemo s to točko z
               včerajšnjega dne. Naslednja točka je predlog zakona o trošarinah, ki je bil prav tako
               napovedan.</p>
               <p>Nadaljujemo s <title>44. TOČKO DNEVNEGA REDA.</title> Razprava je bila včeraj prekinjena
               pri 24. členu, torej 24. člen je še v razpravi. Pregled amandmajev je na strani 7 z
               datumom pregleda vloženih amandmajev 27.7.1998.</p>
               <p>Včeraj sta ostali še dve repliki. Prvo repliko ima gospod Zmago Jelinčič, drugo
               gospod Izidor Rejc. Gospod Jelinčič se odpoveduje, gospod Rejc pa ne. Izvolite,
               gospod Rejc, nato gospod Sovič.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Moram replicirati gospodu kolegu
               Kopaču, ki je včeraj, ko je šel pojasnjevat oziroma pripovedovat, kakšno težo ima ta
               dveodstotna zgornja oziroma ta velika stopnja davka na dodano vrednost, o kateri
               sedaj teče beseda. Če bi po njegovem pri teh 2% bilo 120 milijard - ne vem, kje je to
               dobil - bi potem bil davek na dodano vrednost težak 1.140 milijard. Tako se da
               izračunati. Ko gremo v 6. razred osnovne šole, damo navzkriž 2 proti 19 in seveda 120
               proti X-u pa dobimo 1.140. To se pravi, to je znesek, ki v bistvu mnogo, mnogo
               presega celotni proračun, ki je za letošnje leto v prihodkih 841 milijard, odhodki
               870, primanjkljaj 29 milijard. Davka na promet blaga in storitev pa je v letošnjem
               letu predvidenega za 458 milijard. To se pravi, če preračunamo na prihodke, pomeni
               54%. V razlagi davka na dodano vrednost je bilo povedano, da le ta nadomešča v bistvu
               51% do 52% prometnega davka in ta izračun nekako tako pride.</p>
               <p>Ko izračunam iz vsega tega letošnjega proračuna, izračunam, kaj pomeni 2%, mi pride
               točno, pri 460 milijardah, 48 milijard. To se pravi, ta predlog znižanja za visoko
               stopnjo od 19 na 17 - tako kot sem pojasnjeval tisto zgodbo o vozu, ki je v blatu,
               zgoraj pa seveda so na suhem - pa pomeni, da je ta številka, ki jo je gospod Kopač
               povedal, skrajno nepravilna. Se je pač gospod kolega zmotil. Ne vem, od kje je vzel.
               Vendar menim, da ni prav, če se že loti polemike, saj smo od njega navajeni, da se
               praviloma drži nekako realnih številk. Teh 120 milijard gotovo ni res, ampak je morda
               48 milijard. Moram pa reči, da je tudi gospa državna sekretarka Milojka Kolar v
               svojem pojasnjevanju, kaj to pomeni, nekako tudi v tej smeri pojasnjevala, kot sedaj
               jaz pojasnjujem.</p>
               <p>To se pravi. Vrednost tega 2% od 19 in 17 ni 120 milijard, kot je gospod Kopač rekel
               in ustrašil cel parlament in slovensko javnost, ampak je to komaj 1,5% bruto domačega
               proizvoda, kar pa je za racionalno poslovanje tisto, kar sem tudi jaz rekel. Se
               pravi, v tem primeru gre za mnogo, mnogo nižjo številko, od 120 na 48. Toliko v
               pojasnilo. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Izidorju Rejcu. Za repliko sta se prijavila še gospod Sovič in
               gospod Kopač.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Zopet smo v situaciji, ko smo pri obravnavi zelo
               pomembnega zakona in točki dnevnega reda. In ko imamo pred seboj precej različne
               podatke o isti stvari. Včeraj je spoštovani kolega Kopač v razpravi povedal, da
               amandma slovenskih krščanskih demokratov pomeni 120 milijard slovenskih tolarjev. In
               amandma Združene liste socialnih demokratov 60 milijard slovenskih tolarjev. Moj
               predhodnik je sedaj govoril o tem, da je amandma slovenskih krščanskih demokratov
               vreden približno 50 milijard slovenskih tolarjev.</p>
               <p>Vendar včeraj nam je državna sekretarka povedala, da znižanje ali povečanje za 1%
               točko davka na dodano vrednost prinese približno 0,4 do 0,5 dobitka ali izgube
               finančnega efekta bruto domačega proizvoda. Vsak si lahko izračuna, da je ob
               predpostavljenih 3 tisoč 219 milijardah bruto domačega proizvoda v letošnjem letu 1%
               približno 13 do 16 milijard bruto domačega proizvoda. 2% pa torej, spoštovani kolega
               Rejc, 26 do 32 milijard slovenskih tolarjev. Torej imamo tri različne podatke. Po
               mojih izračunih in po izračunih gospe Kolarjeve, 13 do 16 milijard za 1% oziroma 26
               do 32 milijard za 2%. Tudi kolega Rejc se temu približuje, on je izračunaval to nazaj
               iz kompletne vrednosti davka. Med tem ko kolega Kopač govori o 60 oziroma 120
               milijardah slovenskih tolarjev.</p>
               <p>Jaz bi vljudno prosil, da bi najprej ta podatek razčistili, da vemo, o čem sploh
               govorimo. In da realno govorimo o posledicah tega zakona. In zato vljudno prosim
               kolega Kopača, da pojasni, kako je prišlo do izračuna 60 milijard slovenskih tolarjev
               za 1% vrednosti davka oziroma za 120 milijard, ki se nanašajo na 2% davka. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Sovič. Kolega Kopač, izvoli.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Vljudno prosim, da ne bi obremenjevali celega zbora s temi
               kalkulacijami, ker mislim, da nima nobenega smisla. V vsakem primeru gre za zelo
               velike vsote in mislim, da razlike v izračunavanju v resnici niso niti toliko
               pomembne. Ampak, če že želite gospod Rejc in gospod Sovič, bom razložil. Tukaj imam
               tabelo Ekonomskega inštituta pravne fakultete, ki pravi: <q>"Ob splošni stopnji 17% in
               nižji stopnji 7%, ker to je v korelaciji, je donos davka na dodano vrednost 11,3%
               bruto domačega proizvoda."</q> Sedaj, sedanji donos prometnega davka je 13,37% bruto
               domačega proizvoda, pa izračunajmo 13,37 minus 11,3 je, razlika je 2,07% bruto
               domačega proizvoda. Če 2,07% bruto domačega proizvoda apliciramo na ocenjeni bruto
               domači proizvod za leto 1999, ko bo zakon uveljavljen, je ocenjeni bruto domači
               proizvod za to leto 3.550 milijard in od tega vzamete 2,07% in to vsoto obrutite,
               govoril sem pa o bruto donosu, je to 119,28 milijard, bolj natančno.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Kopač. Replika, gospod Sovič, gospod Rejc.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Hvala lepa. Spoštovani! Ta razprava spet kaže na to, kakšne zakone dobivamo v ta
               državni zbor. Kaže na to, kako različne interpretacije istih podatkov obstajajo, in
               kaže spet na to in ne prvič, da je mnenje vlade eno, mnenje nekaterih, ki so tukaj
               večji zagovorniki vlade kot vlada sama, pa drugačno. Državna sekretarka je včeraj
               jasno povedala, vrednost enega procenta davka na dodano vrednost je ekvivalentna 0,4%
               do 0,5% bruto domačega proizvoda in jaz vljudno prosim, da se spoštovani predsednik
               odbora za finance in državna sekretarka preprosto zmenita med seboj, katere podatke
               bosta tukaj zastopala in da nam prihranita dejstvo, da moramo zdaj sami pravzaprav se
               prebijati skozi to, kdo ima točne podatke in kdo ne. Osebno mislim, da je podatek, ki
               ga je dala državna sekretarka, bližji realnosti. Preprosto, logika računa kaže na to,
               da je težko verjeti, da bi 1% davka na dodano vrednost imel takšno vrednost, kot smo
               jo pravzaprav slišali s strani predsednika odbora za finance. Zato vljudno prosim
               državno sekretarko, da pravzaprav pove, ali je točen njen podatek. Če je njen odgovor
               da, je v redu, če ne, naj ga, prosim, korigira in pove, kakšna je torej ocena vlade,
               da ne bi zdaj sami ugibali o vsem tem, koliko vlada ocenjuje, da je realna finančna
               vrednost amandmaja združene liste in koliko amandmaja slovenskih krščanskih
               demokratov. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Sovič. Gospod Izidor Rejc, boste prej replicirali ali počakamo?
               Boste prej. Hvala.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Takole je na tem svetu, jaz sem
               zelo enostavno izračunal in menim, da je tako treba tudi povedati, ne glede na to, da
               si se, gospod kolega Kopač, trudil z nekimi drugimi izračuni itn. in vizijo od leta
               1999. Resnica je tu, taka je in razlika med 48 milijardami in 120 milijardami je še
               vedno grozna in ta napaka ni 1 milijarda ali pa 2 milijardi, ampak je toliko več
               milijard in menim, da tudi vsak se zmoti in si se v tem primeru precej zmotil ali pa
               preveč zmotil, da bi zadeva imela, bi rekel, normalne noge. Ta stvar ima gotovo
               kratke noge in menim, da moraš tudi to sprejeti kot pač dejstvo. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Rejcu. Vprašanje je bilo naslovljeno državni sekretarki. Želi
               besedo? Državna sekretarka ministrstva za finance gospa Milojka Kolarjeva.
               Izvolite.</p>
            </sp>
            <sp who="SDZ2:KolarMilojka">

               <speaker>MILOJKA KOLAR:</speaker>

               <p>Hvala za besedo. Ampak meni je žal, če bom morala ponavljati zadeve, ker mislim, da
               so včeraj dosti jasno in razločno bile povedane. Sedaj, če pa kdo želi, da vam berem
               vse tabele, ker seveda izračuni, pa podatki so eni, kar se učinkov tiče - bom pač za
               tiste mogoče, ki včeraj niso dobro poslušali <gap n="..."/></p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Pardon, kar nadaljujte, nadaljujte, pomota.</p>
            </sp>
            <sp who="SDZ2:KolarMilojka">

               <speaker>MILOJKA KOLAR:</speaker>

               <p><gap n="..."/> preslišali ali pa niso mogoče čisto dobro razumeli, na kratko, ponovila.</p>
               <p>Ko se igramo z odstotki in s temi silnimi milijardami, je treba imeti dve zadevi
               pred očmi:</p>
               <p>Prvič. Sedanji sistem prometnega davka, ki prinaša 13,4% bruto domačega proizvoda v
               prihodkih v proračun, in pa sistem DDV, ki je popolnoma drug način obračunavanja in
               ne moremo enačiti donosa v procentih od bruto domačega proizvoda iz prometnega davka
               in iz davka na dodano vrednost. Razlika seveda je v povračilih, ki niso majhna v
               sistemu DDV, in razlika je v tem, da seveda cel javni sektor in državni organi tudi
               plačujejo davek na dodano vrednost in se za to seveda odhodki in struktura proračuna
               na odhodkovni strani spremeni. In seveda moramo dobiti iz DDV v proračun toliko, da
               ta neto efekt nadomestimo. Se pravi to, kar bo prišlo bruto notri po DDV, minus
               povračila, minus to, kar država plačuje skozi odhodke.</p>
               <p>To se pravi, da mora biti donos sedanjega prometnega davka enak neto donosu DDV, če
               hočemo biti zelo eksaktni in precizni.</p>
               <p>Povedala sem tudi, kakšna je bila osnovna intencija s prvimi stopnjami po procentih
               deležev - z 22 in 9 bi seveda nadomestili še kaj drugega kot samo zamenjavo
               prometnega davka.</p>
               <p>Da ne bom ponavljala, bom povedala sedaj samo nekaj kombinacij. Kdor želi, lahko
               pride tja do mene in si te kombinacije različnih stopenj bruto in neto donosov lahko
               ogleda, zaradi tega, da bi, mislim, lahko to diskusijo glede stopenj, učinkov in
               efektov s tem končali.</p>
               <p>Pri splošni stopnji 17 in pri nižji stopnji 7, tako kot je predlagal, oziroma
               amandma slovenskih krščanskih demokratov je 7,5, da smo zelo točni, vendar na pol
               odstotne točke v tej kombinaciji nismo računali. Mislim pa da tudi 17 pa 7 je zadosti
               velik približek, da lahko govorimo, da je v tem primeru neto donos 11,3, vizavi 13,4,
               kolikor nam sedanji prometni davek nosi. Potem pa si lahko izračunate, da je to
               razlika, koliko, 2,1 bruto domačega proizvoda, če se ne motim. Ker prava primerjava
               je neto donos DDV in pa sedanji donos prometnega davka.</p>
               <p>No in mogoče, ne vem, tako kot sem včeraj že omenila, kombinacija stopnje 23 pa 5,
               bi bil seveda neto donos 14,1, vendar bi, kot sem rekla, bila povračila v proizvodnji
               hrane 60% in 37%, 38% v zdravstvu, to se pravi pri zdravilih. Te kombinacije teh
               stopenj ni. Če povem mogoče še kombinacijo stopenj - ne vem sedaj, katero bi želeli?
               Ne vem, mogoče 20 in 8, ki ima sicer tudi neto povračila. Tu bi sicer bil donos neto
               14,3, ampak imamo zopet povračila pri proizvodnji hrane. Če govorim striktno o
               kombinaciji stopenj po željah ali po izboru, je zelo omejena. Omejena zaradi tega,
               ker je treba izhajati iz dveh vsebinskih predpostavk. In prva je ta, da nadomestimo
               neto donos iz DDV sedanjim prihodkom iz prometnega davka, in drugič, da nimamo
               sistema neto povračil, kjer bi cele dejavnosti dobivale iz proračuna več denarja
               oziroma vrnjenih sredstev, kot v proračun dajejo. In če imamo ti dve predpostavki
               pred očmi, potem ostane, kar se samih stopenj tiče, zelo malo možnosti, katere
               stopnje predlagamo.</p>
               <p>Ena je bila ta, ki smo jo prvotno predlagali, z višjim neto donosom. To je 22 in 9,
               druga pa je ta, ki nadomešča sedanji prometni davek, to je 19 in 8. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa državni sekretarki Kolarjevi. Replika, gospod Sovič. Izvolite.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Hvala lepa. Mislim, da smo se sedaj dokopali vsaj do grobe ocene posledic teh
               amandmajev. Torej ta dva amandmaja, vrednostno gledano - čeprav je gospa državna
               sekretarka v svoji razpravi sicer govorila o mnogih stvareh, ni pa konkretne številke
               navedla. Iz razgovora lahko povzamemo, vrednost amandmaja krščanskih demokratov je
               med 26 in 32 milijardami slovenskih tolarjev, vrednost amandmaja Združene liste
               socialnih demokratov pa med 13 in 16 milijardami slovenskih tolarjev. Govorim o neto
               učinku tega amandmaja. Seveda pa se strinjam z vsemi, ki bodo povedali, da je tudi to
               velik znesek. To je res.</p>
               <p>Vendar že včeraj sem opozoril na to, da pri davku na dodano vrednost ne moremo
               gledati samo na en aspekt. To je na aspekt, koliko to prinese v blagajno na prilivni
               strani, ampak tudi na posledice, ki jih ta zakon prinaša na posameznih področjih. In
               če so posledice na posameznih področjih tako velike, da bodo zahtevale strukturna
               sredstva, potem je jasno, da bo neto efekt še toliko manjši. In za to ravno gre,
               najti optimum, ravnovesje med prilivi na eni strani in med posledicami, ki jih ta
               zakon na drugi strani prinaša. Iz tega vidika se mi zdi, da je podprtje amandmajev,
               bodisi slovenskih krščanskih demokratov bodisi združene liste, utemeljeno.</p>
               <p>Prvič, zaradi prakse v drugih državah. Že včeraj smo opozorili na to, da je v
               primerljivih državah Sloveniji ta stopnja nižja od predvidene stopnje za Slovenijo.
               Španija, Portugalska, Grčija imajo stopnjo, ki je nižja od 19%, tudi Nemčija ima
               stopnjo, ki je nižja, in nenazadnje tudi Luksemburg, ki je vsaj po gabaritih
               primerljiv s Slovenijo, jo ima. In po drugi strani, za Slovenijo je smiselno, če na
               začetku te uvedbe davka na dodano vrednost ne gre že na maksimalno stopnjo, ampak se
               tudi tukaj pusti nekaj realnega prostora.</p>
               <p>Vse to po mojem mnenju utemeljuje amandmaja, ki sta bila dana. In sam bom glasoval
               za oba. In vljudno prosim, da tudi ostali to storite. Smiselno je, da ko uvajamo
               zakon o davku na dodano vrednost, to naredimo tako, da to ne bo pomenilo prevelikih
               sektorskih pretresov na posameznih področjih, da to ne bo pomenilo pravzaprav
               skušnjave, da bi v Sloveniji ponovili hrvaško izkušnjo. Ta pa je bila, da so uvedli
               teoretično verjetno sicer zelo korekten model, ki pa se je potem v praksi izkazal za
               tako delikatnega, da so ga celo za nekaj časa morali zamrzniti. Jaz mislim, da ne bi
               bilo nikomur v korist, če bi tudi v Sloveniji morali iti po tej poti, zato predlagam,
               da se ta dva amandmaja podpreta.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Ker ne želi nihče več razpravljati, zaključujem razpravo in prehajamo na
               odločanje o prvem in drugem amandmaju k 24. členu. Najprej odločanje o amandmaju pod
               številko ena k 24. členu. Če je sprejet ta amandma, je drugi brezpredmeten.
               Obrazložitev glasu, gospod Jerovšek.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovane kolegice in kolegi! Glasoval bom za ta
               amandma, se pravi za zmanjšanje splošne stopnje z 19% na 17%. Seveda vlada ob tem
               stoka, vendar menim, da je to edini način, da sedanjo vlado prisilimo v varčevanje, v
               zmanjševanje državne birokracije, ki se razrašča kot zločesti rak. Vemo, da se je
               državni aparat v času Drnovškove vlade povečal za 20.000 zaposlenih. Vlada neprestano
               govori o razbremenitvi gospodarstva, z večanjem državnega aparata pa ga ravno
               nasprotno vedno bolj izčrpava. Zato je edino zdravilo za našo vlado, da ji zapremo
               pipo, le v tem primeru se bo rak nehal širiti na sleherno zdravo celico. Ob tem se mi
               je porodila zanimiva asociacija. Pred kratkim smo namreč prebrali, da si tudi pri
               zdravljenju raka pri ljudeh zdravniki v zadnjem času največ obetajo od metode
               sestradanja rakastih celic.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Kolega Jerovšek, moment. Spoštovani kolegi poslanci, tisti, ki želite - kolega
               Jerovšek, počakaj - rešiti kaj v dialogu, prosim, da se odstranite iz dvorane v
               preddverje. Delo je nemogoče, naj kdo pride gor in pogleda vse strani, boste videli,
               kaj se to dogaja. To ni več parlament. Prosim, da tisti, ki ne morejo in želijo
               diskutirati medsebojno, gredo ven iz dvorane. Gospod Jerovšek, nadaljujete.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Torej, če ponovim to metaforo, zdravniki si največ obetajo od tega, od metode
               sestradanja rakastih celic, to se pravi, do rakaste celice je treba preprečiti dostop
               svežih hranil in prebral sem, da je to najbolj obetavna metoda. Enako pa je treba
               naši vladi dejansko preprečiti, da se ta rak razrašča in enostavno zapreti nekatere
               pipe, ker drugače ne bo sama od sebe storila ničesar. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>To je bila obrazložitev glasu gospoda Jerovška. Prehajamo na odločanje. Nihče več ni
               dvignil roke. Odločamo o prvem amandmaju naprej, in če je ta sprejet, je drugi
               brezpredmeten. Ugotovimo prisotnost! <stage>(71 prisotnih.)</stage></p>
               <p>Kdo je za amandma pod številko ena k 24. členu? <stage>(28 poslancev.)</stage> Je kdo proti? <stage>(41
               poslancev.)</stage></p>
               <p>Ugotavljam, da amandma pod številko 1 ni sprejet.</p>
               <p>Prehajamo na odločanje o amandmaju pod številko 2. Ugotavljamo prisotnost! <stage>(72
               prisotnih.)</stage></p>
               <p>Kdo je za amandma pod številko 2? <stage>(32 poslancev.)</stage> Je kdo proti? <stage>(42 poslancev.)</stage></p>
               <p>Ugotavljam, da tudi ta amandma ni sprejet.</p>
               <p>Sedaj prehajamo na odločanje o 24. členu v celoti. Ugotavljamo prisotnost! <stage>(61
               prisotnih.)</stage></p>
               <p>Kdo je za 24. člen v celoti? <stage>(37 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je 24. člen v celoti sprejet.</p>
               <p>Prehajamo na razpravo o 25. členu in kar lepem številu amandmajev <stage>(17 amandmajev)</stage>,
               od 7. strani do 13. strani. O 18. amandmaju bo razprava ločena, ker gre za poseben
               člen, za nov 25.a člen. Odločali pa bomo po nekoliko drugačnem vrstnem redu, če si
               zabeležite. Amandma pod številko 2 gre na prvo mesto in številka 1 na drugo, ker je
               namreč drugi amandma bolj oddaljen. Tudi številki 7 in 8 je treba zamenjati, to
               pomeni, da amandma pod številko 7 je osmi in amandma pod številko 8 je sedmi. Odpiram
               razpravo. Želi kdo razpravljati? Gospod Sovič, gospa Zbačnik, gospod Feri Horvat,
               gospod Mežan. Prva je bila gospa Zbačnik.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav! Ob ukinitvi vseh olajšav za družine z otroki se vlada sklicuje na
               evropske smernice, ki da teh olajšav ne omenjajo. Vemo pa oziroma prebiramo, da v
               Evropski uniji tudi dve državi tega področja nimata enako urejenega, kar pomeni, da
               neomenjanje enake olajšave v smernicah Evropske zveze ne pomeni, da je naša ureditev
               ne sme vsebovati. Po vladnih predlogih bo namreč največje breme vseh teh reform, ki
               jih zdaj pripravljamo, pokojninske, davčne, nosila predvsem ena generacija, in to je
               generacija, ki je na začetku svoje poklicne poti, ki išče zaposlitev, ki je tudi
               slabše plačana, ki mora reševati stanovanjsko vprašanje, ki ustvarja družino, rojeva
               in bo imela tudi najdaljšo delovno dobo. Vzdrževati bo morala tudi največje število
               upokojencev in že sedaj naj bi varčevala za pokojnino. Očitno se vlada, kot kaže, ne
               zaveda tega velikega bremena in zato je to moje današnje opozorilo čisto upravičeno.
               Res je, da je to ena največjih zadnjih generacij Slovencev, in če ne bomo za te
               poskrbeli, da bodo imeli kakovostno družinsko življenje, potem se bomo v kratkem čez
               desetletja ali že prej soočili s še hujšo demografsko politiko, ki je že danes
               katastrofalna in ki že danes kliče k urgenci.</p>
               <p>Vlada namreč v obrazložitvi zakona omenja, da naj bi te stvari urejala s posebnim
               zakonom o družinski politiki. Vendar naj zastavim vprašanje, kot ga zastavlja skupina
               Družinska pobuda, družina Sezam, zveza družin, ki v imenu 60 društev z že več kot 80
               tisoč podpisniki zahteva od vlade, da se popravijo nekatera določila v predlogu
               zakona o davku na dodano vrednost.</p>
               <p>Spomnim naj, da je tudi naša država podpisnica resolucije o temelju družinske
               politike, kjer se je obvezala, da bo pri obdavčenju izdelkov, ki so pomembni za
               vzdrževanje otrok, ohranjala 5% davčno stopnjo. Kot usmeritev za prihodnost pa je v
               isti resoluciji opredelila nadaljnje zniževanje davčne stopnje do popolne oprostitve
               davka za te izdelke. Predlog zakona pa kaže ravno nasprotno. Namesto znižanja davčne
               stopnje za izdelke, ki so pomembni za vzdrževanje otrok, predlaga povišanje. Vlada
               predlaga ukinitev oprostitve davka za zdravstvene ortopedske pripomočke za otroke s
               posebnimi potrebami. Vlada predlaga ukinitev oprostitve davka za mleko za dojenčke,
               za hrano za dojenčke iz mleka, mlečnih izdelkov ter posameznih mlečnih sestavin.
               Vlada predlaga ukinitev pravice družin s tremi ali več mladoletnimi otroki ali otroki
               s posebnimi potrebami, da se jim enkrat v 3 letih ob nakupu osebnega avtomobila
               obračuna 5% davčna stopnja. Vlada predlaga tudi ukinitev pravice invalidnih oseb, da
               so enkrat v 3 letih ob nakupu osebnega avtomobila oproščeni plačila davka, in pravice
               invalidnih organizacij, da se jim enkrat v 3 letih ob nakupu motornega vozila za
               prevoz invalidov davek obračuna po nižji davčni stopnji.</p>
               <p>Ob vsem tem, ob vseh teh ukinitvah, vseh navedenih ugodnostih za otroke in družine
               pa vladni predlog zakona o davku na dodano vrednost prinaša obdavčenje vina in hrane
               za živali po nižji davčni stopnji iz vira<stage>(?)</stage> davka za luksuzne avtomobile. Kako naj
               to razumemo? Naj preberem tudi še konvencijo o otrokovih pravicah, evropsko socialno
               listo, priporočilo parlamentarne skupščine Sveta Evrope številka 1074. S temi temelji
               mednarodnih dokumentov je tudi usklajena naša ustava Republike Slovenije v 53. členu.
               Kajti s pojmom družinske politike označujemo celovite socialne ekonomske, pravne,
               pedagoške, zdravstvene, fiskalne, druge ukrepe. Res je, da se v zadnjem času pojavlja
               v medijih veliko - tudi minister Rop govori o novem zakonu o družinski politiki, ki
               naj bi to urejal. Vendar, tega zakona pred seboj še nimamo, tudi nimamo predloga
               zakona o dohodnini. Je pa res, kar beremo, da bo tukaj poskrbljeno samo za socialne
               korektive socialno ogroženim družinam in nepopolnim družinam. Družinska politika je
               povsem nekaj drugega. Zato vam predlagam, da te amandmaje, ki so predlagani,
               podprete, da bomo resnično naredili za otroke tudi vse v dejanjih, ne samo v besedah.
               Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegici Zbačnikovi. Naslednji razpravljalec je gospod Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Glasovanje, ki smo ga prej imeli, glasovanje o osnovni
               stopnji davka na dodano vrednost je pokazalo, da bo Slovenija imela relativno gledano
               enega od najvišjih davkov na dodano vrednost v Evropi. Ko rečem relativno gledano,
               hočem povedati, če primerjamo z bruto domačim proizvodom na prebivalca, in z
               nekaterimi drugimi podatki je očitno v tem državnem zboru prevladala odločitev, o
               relativno visokih davkih. To se še v večji meri kot pri osnovni stopnji kaže tudi pri
               znižani stopnji. Analiza, ki temelji na podatkih, ki smo jih dobili od ministrstva za
               finance, kaže, da je tako predlagana znižana stopnja tudi ena od najvišjih v državah
               Evropske zveze.</p>
               <p>Poglejmo po vrsti. Belgija ima stopnjo 6%, Nemčija -govorim o znižani stopnji -
               Nemčija ima znižano stopnjo 7%, Španija ima znižano stopnjo 7% in potem še super
               znižano stopnjo 4%. Francija ima stopnjo 5,5% in super znižano 2,1%. Luksemburg ima
               znižano stopnjo 6% in super znižano stopnjo 3%. Nizozemska ima znižano stopnjo 6%.
               Združeno kraljestvo ima znižano stopnjo 5%. So države, ki imajo višjo znižano
               stopnjo, kot Slovenija. Recimo Irska 12,5%, vendar imajo zato super znižano stopnjo
               3,3%. In Italija, ki ima znižano stopnjo 10%, ampak za to super znižano stopnjo 4%
               ter Portugalska, ki ima stopnjo 5% oziroma 12%, vendar ima osnovno stopnjo seveda
               nižjo od Slovenije, 17%, kot smo že prej povedali. Torej očitno je, da je pač
               odločitev vladajoče koalicije bila, da bo posledica tega davka na dodano vrednost ta,
               da bodo naše davčne stopnje kar precej višje kot v primerljivih državah. Ko rečem
               primerljive države, mislim tiste, ki imajo približno podoben bruto domači proizvod na
               prebivalca kot Slovenija ali pa, ki so po velikosti s Slovenijo primerljive. Mislim,
               da to ni dobro izhodišče. Mislim tudi, da je napačno izhodišče, da Slovenija
               eksplicitno, razen implicitno v enem od členov, ne uvaja ničelne stopnje. To pomeni
               relativno zelo slabo pogajalsko pozicijo do Evropske zveze. Namesto, da bi si
               razširili to pogajalsko pozicijo s čim več stopnjami, se očitno koalicija odloča
               drugače. To je seveda njena pravica, samo mislim, da je korektno naciji povedati, da
               bo posledica tega zakona pač ta, da bodo naše davčne stopnje ene od najvišjih v
               Evropi, relativno gledano seveda. Mislim, da s tega vidika bi kazalo vsaj pri znižani
               stopnji - ki ima, kot vemo, relativno velik sektorski, pa tudi socialni pomen, tega
               ne zanikam - bi kazalo podpreti amandmaje, ki so bili vloženi zato, da bi bila ta
               znižana stopnja nekoliko nižja. Jaz seveda vem, da nastaja problem, na katerega je
               včeraj državna sekretarka opozorila, in ta je, da sta povezani osnovna in znižana
               stopnja. Zato seveda ta problem zdaj postaja še večji, ker pač prej ni bil izglasovan
               ta amandma, ki je predvideval nižjo osnovno stopnjo. Vendarle mislim, da bi kazalo
               zelo tehtno premisliti, s kakšnimi davčnimi stopnjami bomo pravzaprav izšli iz te
               razprave. In mislim, da je zelo slabo to spoznanje, da bo iz vrste razlogov,
               strukturnih in še ostalih, pač nacija osrečena s tem, da bomo imeli ene od najvišjih,
               relativno gledano, davčnih stopenj. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Sovič. Na vrsti je gospod Feri Horvat.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, gospe in
               gospodje! Nadaljeval bi tu, kjer je kolega Sovič nehal, in poskušal se bom izogniti,
               da bi kaj od tega ponavljal. Ni slučajno, da je prav k temu členu, zdi se, mi danih
               največ amandmajev, kar kaže na njegovo občutljivost, tako za ekonomske posledice za
               posamezne izdelke in storitve oziroma za posamezne sektorje in pa seveda opozarja
               predvsem na socialne posledice.</p>
               <p>Pa naj navedem nekaj konkretnih primerov, ki so povezani direktno z amandmaji, ki
               smo jih vložili mi in pa tudi druge poslanske skupine oziroma kolegice in kolegi
               poslanci.</p>
               <p>Naj spomnim na to, da so storitve bile doslej obdavčene 6,5%, prej celo s 5% in pri
               vrsti storitev vodi taka rešitev, kot jo predlaga vlada, v nevarnost, da bo
               poslabšana konkurenčnost storitev. To še posebej velja za gostinske storitve
               prehrane, zato predlagamo tudi amandma. Na to opozarjajo tudi analize, ki jih je
               vlada v obrazložitvi k predlogu zakona dala, kakšen je vpliv na predvideni porast cen
               po posamezni dejavnosti.</p>
               <p>Drugič. Ne bom govoril o področju kulture, ker ste tu boljši poznavalci tega
               segmenta in boste o tem govorili. O socialnem segmentu je govorila kolegica dr.
               Zbačnikova. Opozoril bi na amandma pod številko 17. <stage>(Ali bi delali v delovnih
               skupinah, pa potem sklenemo?)</stage></p>
               <p>Pri gostinskih storitvah prehrane predlagamo dopolnilo in tu bi dal primerjavo z
               nekaterimi državami Evropske unije, kjer so stopnje prav za prehrano in za druge
               gostinske storitve znatno nižje od splošnih stopenj. Ne bom govoril o tistem, o čemer
               je kolega Sovič govoril. Nižje stopnje imajo predvsem izrazito turistične države:
               Grčija, Italija, Španija, potem Avstrija, Luksemburg ima izrazito nizko stopnjo v
               primerjavi splošno stopnjo, in Nizozemska. Če se sprejme predlagano s strani vlade,
               bo konkurenčnost našega turizma zelo ogrožena.</p>
               <p>V amandmaju pod številko 15 predlagamo nižjo stopnjo za oddajanje poslovnih
               prostorov. Na to opozarjajo tako lastniki poslovnih prostorov kot tudi tisti, ki
               najemajo. To so predvsem mali podjetniki, obrtniki in podobno. Sedanja rešitev bi
               predvidela velik porast cen na tem področju, ki bo vgrajen, jasno, v maloprodajne
               cene. Te bodo zavrle dejavnost in povečale inflacijo. Mislim, da je bolj pametno za
               državo, da ne omejuje teh dejavnosti, ampak da jih stimulira in potem zaračuna več
               davka na dodano vrednost od opravljenega prometa.</p>
               <p>In pa podobno velja tudi za amandma pod številko 10, gradbene storitve, kjer
               predlagamo, da se s stanovanjskih storitev razširi to tudi na druge investicijske
               objekte, kajti tudi tukaj se bo zgodilo to, da se bodo te storitve vgrajevale potem v
               višje cene končnih izdelkov ali storitev, kar bo zaviralo dejavnost po eni strani in
               tudi končno prineslo manj v državno blagajno. Tako da predlagam, da te amandmaje, ki
               govorijo o teh vprašanjih, podprete. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Feriju Horvatu. Naslednji razpravljalec je gospod Mežan. Izvoli,
               kolega Mežan.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa za besedo, gospod podpredsednik. Spoštovane poslanke in poslanci, lepo
               pozdravljeni tudi v mojem imenu! K 25. členu predloga zakona je tudi odbor za
               kulturo, šolstvo in šport vložil dve oziroma k 26. še eno dopolnilo, torej 3
               dopolnila. 7. dopolnilo k 25. členu je povezano s prvim dopolnilom k 26. členu, s
               katerim odbor predlaga, da so izmed nosilcev besed, slike in zvoka davka na dodano
               vrednost oproščena umetniška leposlovna dela, znanstvena literatura, šolske knjige
               ter umetniška in strokovna periodika. Dopolnilo je dobilo soglasno podporo v odboru,
               predlaga oziroma podpira pa ga tudi državni svet. Odbor za finance in vlada tega
               predlaganega dopolnila ne podpirata, s tisto dovolj komplicirano in po moje, vsaj za
               mene, tudi težko razumljivo razlago, toda vendarle, če tej razlagi pritrdimo oziroma
               če jo sprejemamo, mogoče je celo upravičena, bi pa vendarle poskušal se vprašati
               takole. Če za vlado ni sprejemljiva ta znižana stopnja davka, pa sprašujem, zakaj za
               knjige, umetniške izdelke itn., mislim literarnoumetniške izdelke, strokovno
               literaturo itn., vlada ni predlagala ničelne stopnje davka. Včeraj smo slišali, da ta
               ničelna stopnja davka je tudi prisotna v Evropi in to ničelno stopnjo davka ste
               najbrž vsi dobili, zahtevajo tudi kar nekaj institucij, kulturnih, umetniških in
               drugačnih. To so Društvo slovenskih pisateljev, Slovenska akademija znanosti in
               umetnosti, Slovenska matica, Društvo slovenskih književnih prevajalcev, Zveza bralnih
               značk Slovenije, Združenje založnikov Slovenije, Društvo slovenskih založnikov, Nova
               revija. Verjetno ste vsi ta dopis dobili, in ker se mi zdi zelo dobro ugotovljena,
               zelo dobro napisana ta izjava, je sicer zelo kratka, bi jo poskušal citirati. Takole
               pravijo: <q>"Negativni učinek novega davka na knjigo bi bil katastrofalen, prihodki
               državnega proračuna iz tega naslova pa bi bili zanemarljivi. Zato vas v imenu razuma,
               predvsem pa v imenu naših otrok in vnukov iskreno prosimo, da zagotovite za knjigo
               ničelno stopnjo davka na dodano vrednost, z vračilom davka, plačanega v predhodnih
               fazah. Vaša odgovornost je zgodovinska, o usodi slovenske knjige in slovenskega
               jezika se moramo odločiti zdaj, kajti 0,25% prebivalcev združene Evrope ne bo imelo
               za to nobene možnosti. Ne dajte se zavesti tistim, ki vidijo v knjigi zgolj tržno
               blago, glasujte tako, da bo zgodovina o vaši odločitvi poročala v slovenskem jeziku
               in ne v kakšnem drugem."</q> Komentar k tej izjavi ni potreben. Najbrž ni potreben, saj
               je najbrž vsakemu od nas jasno, kaj je slovenska knjiga pomenila za slovenski narod v
               preteklosti, kaj pomeni oziroma bi morala pomeniti danes, predvsem za tako majhen
               narod, kot je slovenski. Predvsem knjiga je tista, ki bo ohranjala slovenski jezik na
               našem ozemlju. Navsezadnje ne gre samo za umetniška leposlovna dela, ampak tudi za
               strokovno in znanstveno literaturo, šolske knjige, strokovno periodiko in tako dalje.
               To je to dopolnilo.</p>
               <p>Drugo dopolnilo, ki ga tudi predlaga odbor za kulturo, šolstvo in šport, mislim pa,
               da je še kar nekaj predlagateljev, tudi odbor za gospodarstvo in drugi, pa je
               sedemnajsto po vrsti k 25. členu, nanaša pa se na izdelke domače in umetnostne obrti.
               Tukaj predlagamo zmanjšanje z 19% na 8%. Utemeljitev odbora za finance se mi zdi
               tukaj neargumentirana oziroma na trhlih nogah. Tisti, ki smo bili, mislim, da je bilo
               samo pet poslancev na razstavi domače in umetnostne obrti na Ljubljanskem gradu, smo
               videli, da so ti izdelki kulturna dediščina slovenskega naroda in da se bo s temi
               izdelki Slovenija gotovo lahko indentificirala v tujini. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Mežan. Naslednji razpravljalec je gospod Možgan. Pripravi naj se
               gospod Henigman.</p>
            </sp>
            <sp who="SDZ2:MožganJože">

               <speaker>JOŽE MOŽGAN:</speaker>

               <p>Hvala lepa, gospod predsedujoči. Spoštovani vsi prisotni! Ranljive skupine
               prebivalstva bodo prizadete z uvedbo davka na dodano vrednost, ker pač zamenjuje
               nekatere davke, predvsem prometni davek, pri katerem pa so imele te skupine
               prebivalstva določene ugodnosti, ki bodo z uvedbo DDV ukinjene. Vlada je zavrnila
               večino dopolnil k zakonu o DDV, ki jih je predlagala komisija za vprašanje invalidov,
               in sicer za znižanje stopnje DDV oziroma za oprostitev.</p>
               <p>Gospod minister Gaspari je v uvodni obrazložitvi omenil spremembe, ki so posledica
               uvedbe DDV, in nakazal tudi nekatere rešitve izven tega zakona, ki pa so seveda še v
               zraku, ker so ti zakoni še v obravnavi oziroma se lahko zgodi, da ne bo ugodnosti za
               te ranljive skupine prebivalstva. Vemo, da smo imeli doslej za te skupine dokaj
               ugodna izhodišča tudi za socialno področje, vendar res nismo upoštevali socialnega
               statusa posameznih upravičencev pri teh ranljivih skupinah. Zato priporočam poslankam
               in poslancem, da temeljito premislijo, preden se odločajo o dopolnilih s tega
               področja, ker bomo lahko napačno ocenili zadevo na področju varstva ranljivih skupin
               prebivalstva. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Možganu. Naslednji razpravljalec je gospod Henigman, izvoli.
               Pripravi naj se gospod Špiletič</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Začni, te bom štopal.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Spoštovani! Davek na dodano vrednost je strateška stvar, ki jo zahteva od nas Evropa
               in je primerljiv davčni sistem za vse države, ki naj bi živele pod nekakšno skupno
               streho. S tega vidika je vse lepo in prav.</p>
               <p>Drugo pa je vprašanje, to je bilo danes že omenjeno. Ko se Slovenija približuje temu
               področju in si že v startu znižuje pogajalsko pozicijo, oziroma ne zna ločiti
               tistega, kar je ekonomsko pomembno in potrebno, od tistega, kar nas kot slovenski
               narod ali nacijo bo ohranjalo še potem, ko bodo vse druge meje padle, politične,
               ekonomske, upravne. In zdi se mi zelo pomembno poudariti, da je zelo pomembno, da ima
               državni zbor, če temu vlada ne prisluhne, poseben odnos do skupin, ki naj bi ne
               polnile državnega proračuna, ampak so tiste, ki naj bi jih država celo ščitila
               oziroma varovala. Potem, kar je vlada pripravila že za prvo branje, ko smo oziroma ko
               je večina zavrnila vse amandmaje, ki se tičejo olajšav, je toliko bolj nedopustno, da
               se je to zgodilo tudi v drugem branju.</p>
               <p>Naj rečem, da bom podprl vse amandmaje k 25. členu. Hvala bogu je med njimi tudi
               eden ali dva, ki jih podpira vlada, in tudi ta dva bom podprl iz čisto proceduralnega
               razloga, ker upam, da bomo poslanci, ki smo ali naj bi bili izvoljeni od vsega
               ljudstva, dopustili, da bi v tretji obravnavi še sprejeli neke olajšave za posamezne
               skupine. Tukaj seveda mislim na družino kot celoto z otroki, mislim na mlade družine
               oziroma na mlade pare, ki si šele ustvarjajo družino. Da ne govorimo o invalidih, ki
               jih mora država tako ali tako podpirati, tukaj pa jih mečemo v isti koš z vsemi
               ostalimi davkoplačevalci.</p>
               <p>Kot posebnost se pa kaže 17 amandma, ta se pa tiče etnologije, kulturne in naravne
               dediščine, kjer po več letih prizadevanj ministrstvo za finance in v končni fazi
               celotna vlada ne prisluhne temu, da bi tistim domačim in umetnim obrtnikom, ki
               ustvarjajo pomembne kulturne dobrine oziroma spominke, omogočili, da jih prek državne
               komisije oprostimo večjega, sedaj prometnega, po novem pa davka na dodano vrednost.
               In če se osredotočim samo na to stvar, potem je bilo že večkrat poudarjeno, da
               komisija ne bo imela kaj ocenjevati, če ne bo tudi deloma finančnega efekta, se
               pravi, da nek obrtnik oziroma nek ustvarjalec domače in umetne obrti nek izdelek
               prijavi posebni državni komisiji. Če ta državna komisija njemu ne more dati nikakršne
               olajšave, razen da mu pove, da je njegov izdelek več vreden, pomemben, na drugi
               strani pa nima nikakršnih finančnih bonitet. Doktor Bogataj je opozoril na odboru za
               finance ravno na to vprašanje. In čudi me, ne da poslanci niso prisluhnili in niso
               izglasovali, ampak da vlada kot strokovna institucija, ki naj bi bila, ni prisluhnila
               argumentom človeka, ki vodi komisijo, sestavljeno iz več ministrstev, in ga je
               enostavno prezrla oziroma povozila. Mislim, da je to težje vprašanje oziroma
               vprašanje verodostojnosti etnološke stroke nasproti drugim učinkom. Zato vas pozivam,
               da vsaj amandma pod zaporedno številko 17 izglasujete, da bo možno ločiti kič od
               dobrih izdelkov.</p>
               <p>Zgražam se nad mnenjem vlade glede odnosa do družine z več otroki in pozivam vas, da
               podprete vse amandmaje, ne glede na to, katera poslanska skupina jih je dala, da se
               omogoči razlika med ekonomskim gledanjem in gledanjem, ki podpira družino, ki podpira
               slovensko identiteto in podpira tiste posebnosti, ki bodo čez nekaj let v skupni
               Evropi zbledele. Ostala nam bo knjiga, ostali nam bodo domači izdelki in ostala nam
               bo skrb za družine z več otroki, pa ne kot socialno vprašanje ampak kot vprašanje
               obstoja identitete slovenskega naroda. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Skoraj minuto sva prekoračila. Naslednji razpravljalec je gospod
               Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Hvala za besedo. Gospa državna sekretarka je danes že drugi dan razlagala, da sta
               tako splošna stopnja 19% kot tudi znižana 8% stopnji, ki izhajata iz natančnega
               modela, in da samo ti dve stopnji zagotavljata takšen davčni izplen, kot ga dosegajo
               po sedaj veljavnem prometnem davku. Vendar, če je tako, se mi potem zastavlja
               vprašanje, zakaj vlada soglaša z amandmajem k 65.členu. Ta amandma določa, da se z
               zakonom o izvrševanju proračuna lahko stopnja davka na dodano vrednost poveča ali
               zmanjša do 15%, torej obe stopnji. Če je res tako natančen izračun, potem nikakor ne
               vidim potrebe, da bi pravzaprav lahko v Sloveniji vsako leto ob sprejemanju zakona o
               izvrševanju proračuna spreminjali za 15 % navzgor ali navzdol tudi obe davčni
               stopnji. Jaz sicer vlado razumem, da je izredno lepo imeti možnost elastičnega
               spreminjanja davčnih stopenj, vendar moram reči, da so to čudaške davčne stopnje
               oziroma čudaški davčni sistem, da bo v Sloveniji teoretično lahko vsako leto prišlo
               do spreminjanj davčnih stopenj bodisi navzgor ali navzdol. Zato bi resnično prosil za
               pojasnilo, ali je sam model pomanjkljiv in tudi samo ministrstvo za finance vanj ne
               verjame, ali pa je to najbolj enostavna in elegantna pot, da v primeru, ko bo v
               proračunu zmanjkalo denarja, da se bo pač enostavno manjkajoči del sredstev
               nadomestil tako, da bo vlada predlagala, vladajoča koalicija pa sprejela povišanje
               davčnih stopenj za 15% in na ta način na breme davkoplačevalcev zopet krpala javna
               poraba. Menim, da to ne vodi k racionalizaciji, zato bi resnično prosil za pojasnilo,
               zakaj taka elastičnost, ki je predvidena v 65. členu. Sama obrazložitev tega
               soglašanja z amandmajem odbora za finance in monetarno politiko pa je izredno
               skromna. Piše samo, da vlada podpira amandma. Nič pa ne pove, zakaj ga podpira. Tako,
               da resnično prosim za odgovore na dileme, ki sem jih postavil. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Špiletiču. Navrgel je nekaj vprašanj. Želi kdo odgovoriti? Gospa
               Kolarjeva, državna sekretarka izvolite.</p>
            </sp>
            <sp who="SDZ2:KolarMilojka">

               <speaker>MILOJKA KOLAR:</speaker>

               <p>Hvala. Bom skušala odgovoriti po vrsti, tako kot so bila postavljena vprašanja,
               čeprav se večji del nanaša na predloge amandmajev, ki uvajajo bodisi dodatno ničelno
               stopnjo, bodisi še dodatni promet proizvodov in storitev po nižji stopnji ali pa
               predlogi amandmajev, ki predlagajo še eno dodatno nižjo stopnjo, poleg že predlagane
               8%.</p>
               <p>Predvsem bi v začetku odgovorila, mislim, da sta bila dva razpravljavca na to temo,
               glede vodenja družinske socialne politike. Sam minister je že ob uvodu predstavitve
               predloga obeh zakonov za drugo branje povedal, da ima DDV določene negativne učinke.
               Da pa sistem DDV kot davka na potrošnjo ni sistem s katerim bi vodili socialno
               družinsko in kulturno pa še kakšno drugo politiko. Za vodenje te politike so odhodki
               proračuna skozi določene transfere, kot sem že omenila včeraj, te politike vodijo
               skozi same predloge in porabo politiki, ki jih vodijo posamezna ministrstva.</p>
               <p>Naj na to temo predvsem glede tega, da bodo z DDV najbolj prizadete družine z več
               otroki in socialno in dohodkovno šibkejše družine, povem, da je predlog zakona - jaz
               imam tukaj en začetni del - to je predlog zakona o starševstvu in družinskih
               prejemkih v četrtek za prvo obravnavo sprejet na vladi. To se pravi ta četrtek. Ta
               predlog zakona je skupaj s spremembami dohodnine, katere del sprememb že čaka v
               parlamentu od decembra, bo pa tudi sistemski del celotne dohodnine pripravljen do
               konca septembra. Ta zakon o starševstvu in pa družinskih prejemkih v bistvu te
               negativne učinke uvedbe DDV na socialno šibkejše družine in na družine z več otroki
               rešuje skozi transfere. Tako bodo družine s tremi in več otroki, ne glede na svoj
               socialni status, se pravi na prejemanje dohodkov na družinskega člana, dobile vsako
               leto določen denar, kot nadomestitev za na primer olajšavo pri prometnem davku za
               nakup avtomobila za tiste družine, ki imajo tri otroke.</p>
               <p>Nadalje bodo družine, ki so pod določenim cenzusom povprečnega dohodka na
               družinskega člana, dobile prav tako skozi transfer, skozi odhodkovno stran proračuna
               vsak mesec denar, ki jim bo nadomestil izgubo realne kupne moči ob uvedbi davka na
               dodano vrednost. Po izračunih koliko bo to seveda prineslo na podražitev otroške
               obutve in obleke in glede na strukturo košarice, koliko družina porabi, skupaj seveda
               s hrano, bo to nadomeščeno v realni višini vsak mesec.</p>
               <p>To vse boste torej še konec tega meseca, se pravi v četrtek po sprejetju vlade,
               dobili, ker se celovito rešuje ta problematika socialno ogroženih družin in pa družin
               z več otroki, ki bo nadomestila to, kar je sedaj v amandmajih predlagano, bodisi tudi
               za ničelno stopnjo ali dodatno nižjo stopnjo. Naj ob tem samo poudarim, da je ničelna
               stopnja v bistvu primerna samo za izvoz ne pa za notranji promet, imajo jo res še
               nekatere države, ampak te države so uvedle davek in to stopnjo pred 20, 30 leti. Tudi
               v bodoče, smer v Evropski zvezi gre v to, da dejansko ničelna stopnja ne bo
               dovoljena, in da se bo tudi število nižjih stopenj zreduciralo.</p>
               <p>Naj za primerjavo povem samo, da uvedba tretje, dodatne nižje stopnje za 5-krat
               poveča stroške tako davčnim zavezancem kot tudi davčni upravi za pobiranje in
               nadziranje, ker je seveda potrebno za to toliko več evidenc in prilagoditi vse temu
               sistemu.</p>
               <p>Nadalje seveda ničelna stopnja tudi pomeni direktno subvencijo, se pravi direktno
               subvencioniranje skozi tak način obračunavanja in to s tega vidika ni sprejemljiva.</p>
               <p>Nadalje naj odgovorim na razpravo predvsem, ko je bilo veliko govora tudi o
               gostinskih storitvah. Naj vas opozorim, da je torej v pregledu amandmajev pod tem
               členom dodano v 3. točki, k amandmaju k 25. členu, kjer se dodatno tudi priprava jedi
               kot storitev - gre predvsem tukaj za pripravo jedi v restavracijah, v gostiščih -
               torej gre za izven sezonsko porabo, ker ostala je že vse vključena v paketu pod nižjo
               stopnjo, kjer govorimo o nastanitvenih zmogljivostih. To se pravi je tudi priprava
               hrane, seveda za razliko od pijač - pijače pač ne morejo biti po nižji stopnji - to
               je vključeno tudi že v predlog po nižji stopnji.</p>
               <p>In torej na koncu, oziroma še dva odgovora sem vam dolžna. No mogoče, prav na koncu,
               gospodu Špiletiču, glede 25. člena in pooblastila vladi.</p>
               <p>Naj povem. Poglejte, vsi izračuni so bili narejeni na 36 medsektorskih tabelah po
               zadnjih razpoložljivih podatkih, to je podatkih za leto 1996. Verjetno tudi vsi
               veste, da vsak seveda makroekonomski model, še tako kompliciran, precizen, strokoven
               temelji na določenih predpostavkah oziroma v določenih okvirjih. In zaradi teh dveh
               razlogov, sem rekla na podatkih medsektorskih tabel leta 1996, se predlaga to
               pooblastilo, kjer bi se v vsakoletnem sprejemanju proračuna oziroma zakona o
               izvrševanju proračuna dala možnost, da se do 15 odstotkov, to je največ do višine 1
               odstotne točke, spreminja oziroma korigira ta višina davka na dodano vrednost. Potem
               še na kratko odgovor na predlog amandmaja glede knjig oziroma nosilcev besed. Naj
               omenim, da imamo mi v 25. členu v bistvu vse tri nosilce predlagane po nižji stopnji.
               To so nosilci besede, slike in zvoka. Predlog amandmaja, ki ga je predlagal seveda
               odbor za kulturo, šolstvo in šport, gre v tej smeri, da dejansko izvzame te nosilce
               besed posebej ločeno, kar bi sicer dejansko pomenilo, da bi bili nosilci besed
               oproščeni plačila davka tako v notranjem prometu kot pri uvozu, medtem ko pa so kupci
               navedenih nosilcev besed dokončno oproščeni le v primeru, če seveda gre za končno
               potrošnjo oziroma so kupci tisti, ki niso zavezanci za davek na dodano vrednost. Če
               pa bi seveda prišlo v verigi, da bi bili kupci teh nosilcev besed oziroma knjig
               osebe, ki so zavezanke za davek na dodano vrednost, potem seveda v primeru oprostitve
               nosilcev besed v tej verigi ne bi imeli možnosti oziroma pravice odštevati vstopnega
               davka in bi s tem seveda povzročilo kaskadnost sistema in sicer tudi neenakopravnost
               davčnih zavezancev, kar pa vsekakor osnovni cilj in sistem davka na dodano vrednost
               ni.</p>
               <p>In na kratko še o izdelkih domače in umetnostne obrti, ker je bilo že zelo veliko
               obrazlaganja, govorov, bom zelo kratka, kaj so razlogi. Mi kot seveda vlada nima nič
               proti domači in umetnostni obrti, celo nasprotno. Seveda smo veseli, da je to, da so
               to pač izdelki, ki dobijo lahko to nalepko, da je to umetnostna obrt in se lahko s
               tem ponašamo tudi pred tujci. Vendar sistem samega davka na DDV ne more vključevati
               ločeno, da izvzema posamezne vrste izdelkov ali pa artiklov, ki bi bili obdavčeni po
               nižjem davku in to na predlog oziroma ocene komisije, ki je lahko še tako strokovna
               in verodostojna. Če so vaše pripombe, da pač pooblastilo vladi za spremembo stopnje
               davka DDV niso ustrezne, potem bi pač tukaj dali možnost, da komisija odloči o tem,
               ali bo neki izdelek obdavčen po stopnji 8 in 19. Na drugi strani smo glede na dvig
               praga letnega prometa iz 2 na 5 milijonov rešili te probleme tudi tako, da si upam
               trditi, velika večina, če ne vsi, ki opravljajo to domačo obrt, sploh ne bodo
               zavezanci, ker ne bodo dosegli tega praga, tako da seveda z vseh teh vidikov tudi
               tega amandmaja ni možno sprejeti. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa državni sekretarki. Repliko ima kolegica Majda Kragelj-Zbačnik.
               Izvoli.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav. Repliko imam na državno sekretarko in sicer v zvezi z
               zakonom, ki se pripravlja o družinski politiki.</p>
               <p>Res je, ta zakon potrebujemo. Vendar, če bi vlada resno mislila, bi ga vložila
               vzporedno z davkom na dodano vrednost, istočasno po dohodnini. Kot se sedaj razbere
               iz informacij, ki jih imamo, pa gre tukaj bolj za socialne korektive družinsko šibkih
               družin in zaradi nepopolne družine. Da vas pa še enkrat spomnim. Mi sprejemamo tudi v
               tem državnem zboru določene resolucije, ki jih sprejemamo, ne vemo zakaj, če jih isti
               čas kršimo.</p>
               <p>Resolucijo o temelju oblikovanja družine politike v Republiki Sloveniji smo v tem
               državnem zboru sprejeli 9. julija 1993 - Uradni list številka 40, 17.7.1993, mag.
               Herman Rigelnik - kjer smo jasno zapisali pod ukrepe, da gre tudi za znižanje
               tarifnih stopenj in oprostitve plačevanja prometnega davka. Z ureditvijo prometnega
               davka v zakonu o prometnem davku so bili v veliki meri upoštevani predlogi za
               uvrstitev številnih artiklov, ki so potrebni za vzdrževanje otrok - v najnižjo
               tarifno stopnjo prometnega davka. S temi spremembami so bile dosežene tiste
               kakovostne spremembe, ki so tudi z vidika družinske politike zadostne in jih je treba
               le ohraniti in jih nadgraditi. Še nadalje znižanje stopnje prometnega davka za
               izdelke, ki so pomembni za vzdrževanje otrok, pa so sedaj obdavčeni po stopnji višje
               od 5%. Popolna oprostitev plačevanje prometnega davka za najpomembnejše izdelke, ki
               so potrebni za vzdrževanje otrok se nadaljuje.</p>
               <p>To se pravi. Mi smo zapisali, vendar kaj sedaj delamo. Zato sprašujem in tudi že
               verjamem, kot sprašujejo številne pobude družin za kvaliteto družinske celovite
               politike, ali gre res tukaj samo za polnjenje proračuna na račun otrok invalidov.
               Kajti pojem družinske politike je celovit pojem, ne gre na socialne korektive in
               pomoč ogroženim, ampak gre za celovito družinsko politiko, ki je označena v tej
               resoluciji kot temelj oblikovanja družinske politike, kot celovita socialna,
               ekonomska, pravna, pedagoška, zdravstvena, fiksalna in drugi ukrepi. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegici Majdi Kregelj-Zbačnik. Naslednji ima repliko gospod Sovič, nato
               gospod Špiletič. Kot četrti gospod Henigman.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Žalostno je pravzaprav spremljati razpravo o tako
               pomembnem zakonu, kot je davek na dodano vrednost, ki je stvar, ki bo usodno in v
               veliki meri vplivala na mnoga področja našega življenja in dela. In videti, kako
               nenatančno se ta razprava vodi. Videti pravzaprav, kako pomanjkljive so podlage, ki
               definirajo to področje. Samo na eno stvar se bom osredotočil in to je ta člen, ki ga
               je spoštovani kolega Špiletič že prej začel.</p>
               <p>To je to določilo, da bi naj vlada imela ingerenco, da za približno 15% - vsaj tako
               piše v zakonu - lahko spreminja to stopnjo. Več problemov je s tem povezanih.</p>
               <p>Začnem pri tehničnem. Zapisati, da se lahko stopnja spreminja do 15% je matematično
               nepopolnoma korektno. 15% česa? 15% od procentov. Procent je od procentov.
               Matematično tehnično bi verjetno vsak znal vedeti, da se to ne naredi tako.</p>
               <p>In drugo. Nekorektno je, če predstavnica vlade pove, približno takole. Stopnja se
               spremni za 15%, kar pomeni 1%. Lepo vas prosim! Ne se z nami šaliti. Mislim, da si
               zna vsak izračunati, da 15% od 19, ne pomeni 1, ampak pomeni 2,85 zaokroženo, in 15%
               od 8, ne pomeni 1, ampak pomeni 1,2. Saj korektni bodimo pri podajanju informacij in
               o tem, kaj posamezno določilo pomeni. Sedaj smo že drugič soočeni s tem.</p>
               <p>Prvič pri amandmaju k 24. členu je za faktor skoraj 5 bila precenjena finančna
               posledica tega amandmaja, ki je bil vložen s strani nekaterih in sedaj zopet za
               faktor 3, skoraj pomota pri oceni finančnih razsežnosti ali numeričnih razsežnosti
               člena o katerem govorimo.</p>
               <p>In tretje, to pa je bistveno. Tako pomembna stvar, kot je spreminjanje davka na
               dodano vrednost, ne more biti predmet vsakoletnih diskusij okoli proračuna. Jaz sicer
               razumem, da bi si marsikdo to želel, pa še mogoče tako, da se to kar na kakšni
               korespondenčni seji naredi, ampak to je vendarle stvar, ki zahteva neko adaptacijo v
               mnogih poslovnih subjektih, ne mnogih, v vseh poslovnih subjektih v državi. In
               neresno je, da država sprejema zakone, ki bodo tako na kratkoročni vidik to
               urejevali. V mnogih državah, samo za primer dajem Nemčijo, je to predmet resnih,
               poglobljenih, predvsem pa dolgotrajnih in sistematičnih razprav. V Nemčiji so za 1%
               spremenili davek na dodano vrednost po dolgotrajnih razpravah. Jaz sem včeraj povedal
               v parlamentu, ki so bile posledice potem konsenza, ne samo v koaliciji, ampak
               konsenza z opozicijo, konsenza z vsemi socialnimi partnerji. To je vendarle resna
               zadeva. Nenazadnje je treba vso programsko opremo spreminjati, marsikaj v poslovni
               strukturi spremeniti.</p>
               <p>Torej ne gre, da bi se šalili s tem in to preveč tako na oko definirali, zato da bi
               pač pokrivali sprotne primanjkljaje v proračunu. Jaz razumem, da je to problem, ki ga
               finančni minister ima, da mora proračun pokrivati. Samo ne gre pa, ne da se pa to
               reševati na ta način. Ta država vendarle potrebuje neko stabilnost in če kdo
               potrebuje stabilnost, so to poslovni subjekti. V bodoče se bo poslovni subjekt vsako
               leto bal, ne bo vedel, kaj mu bo davek na dodano vrednost na koncu prinesel. Kakšni
               signali so to potem uporabnikom? Mi se spreminjamo v državno, kjer bodo ljudje
               trepetali pri vsakem zasedanju parlamenta, kaj se bo z njihovim premoženjem zgodilo
               in podjetja, kaj se bo zgodilo z njihovim uspehom. Mislim, da to nima nobenega
               smisla.</p>
               <p>Zato seveda absolutno plediram na to, da bi ta amandma, ki je vložen, ampak ne
               amandma odbora za finance, temveč tistih, ki so predlagali, da se to določilo k 65.
               členu črta, da se to seveda sprejme. Ni sprejemljivo, da bi se na ta način stopnja
               davka na dodano vrednost spreminjala. To mora biti pač ena od konstant, jaz
               predpostavljam, da je koalicija si izračunala, s čim je prišla v parlament, in ta
               konstanta pač naj velja nekaj časa, zato da bodo poslovni subjekti lahko tudi svoje
               poslovne dogodke planirali. In nekorektno je, da si bomo seveda to koalicijo
               zapomnili po dveh stvareh, bi rekel po visokem proračunskem primanjkljaju in po
               visokih davkih. In če bo sprejet 65. člen, še potem, da bo finančna situacija popolna
               netransparentna in se bo spreminjala iz dneva v dan. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Sovič. Naslednji razpravljavec kolega Špiletič, nato
               Henigman.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Hvala. Replicirati sem mislil gospe Kolarjevi, vendar tema moje razprave je povsem
               identična kot razprava gospoda Soviča. Tako da zgolj se pridružujem razmišljanju
               gospoda Soviča pred mano, ne bom pa ponavljal.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Špiletič. Gospod Henigman.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Hvala. Spoštovani! Državna sekretarka, jaz vam ne zamerim, veste, da zagovarjate
               trmasto svoje stališče. Pač ste v ministrstvu za finance zaposleni in vaš cilj je čim
               več iztržiti od vsakega davkoplačevalca, ga stisniti in ožeti vse, kar je možno, in
               nazadnje ga še prepričati, kako poceni živi v tej Sloveniji. Skrbi pa me stališče
               gospoda Drnovška, pa gospoda Podobnika. Predvsem pa gospoda Podobnika oziroma
               stališče slovenske ljudske stranke do posameznih vprašanj, ki jih programsko dokaj,
               kolikor toliko poznam, ker so tudi blizu stališčem SKD. Ali pa da ne rečem, da so si
               skoraj identični.</p>
               <p>Vendar poglejte. Otroke enačiti z bogastvom posameznih državljanov in
               davkoplačevalcev ne gre. Če mislite, da ste posamezne ljudi, podjetnike in ne vem
               koga še vse, premalo obdavčili, potem jim obdavčite njihovo premoženje. Lepo vas
               prosim, pustite pa na miru njihove otroke. In ločevati državljane na revne pa bogate
               in jim vštevati v to osnovo število družinskih članov, je nekorektno. Ker v Sloveniji
               so otroci bogastvo, ki se ga ne da izračunati s tolarji ali pa markami. In prosim da,
               če je potrebno obdavčiti lastnino, kapitalske vložke in dobičke, obdavčite to, ne pa
               število družinskih članov. Katerim je potrebno dati posebno pozornost in država mora
               tudi s pomočjo davčne politike spodbujati mlada in nova življenja. Predvsem pa tudi
               pomagati mladim družinam. In v ničemer niste odgovorili, kako boste pomagali mladim
               družinam.</p>
               <p>Kar se tiče pa samega zakona. Sem zelo zadovoljen, če je pripravljen in če bo
               deloval stimulativno, vendar to ni niti vrabec na strehi.</p>
               <p>Drugo - niste odgovorili na vprašanje kulturne dediščine. In če so druge države
               uvedle davek na dodano vrednost pred 20 leti, imajo tudi dogovorjene predloge, gospod
               minister, da jih bodo tudi 20 let še imeli. Mi pa silimo, ja tako je, taka je
               evropska zakonodaja po posameznih državah. Mi pa na vrat na nos bomo vse sprejeli
               danes, ko niti nismo še polnopravni člani in si s tem, še enkrat ponavljam, že v
               startu, pred pogajanji, ki jih očitno sploh ne bo, ampak bo samo pristop, rušimo
               pogajalsko pozicijo.</p>
               <p>Gospa sekretarka, kar se tiče, kako naj dela komisija. Amandma pod zaporedno
               številko 17, po moje dovolj korektno govori, da imajo olajšavo pri izdelkih domače in
               umetnostne obrti tiste, ki dobijo pozitivne ocene posebne strokovne komisije. Jaz
               mislim, da je to dovolj natančno precizirano, komu to pripada, komu pa ne. Na drugi
               strani pa enačiti prag 5 milijonov tolarjev za domačo obrt, recimo izdelkov kiča, ali
               pa 10 tisoč kosov delanih na stružnico, na drugi strani pa enačiti izdelek, ki je
               avtohton, ki se dela po receptih, oziroma po načinu že 100, 200, 300 ali pa 500 let,
               je nekorektno. In mislim, da prihaja do velikega nerazumevanja problema. Eno je ali
               nekaj narediš doma in ti ni treba voditi poslovnih knjig, drugo pa je, če tisto
               narediš in ima neko umetniško vrednost. In tukaj mečete v isti koš kmeta, ki dela
               popoldansko obrt in si s tem rešuje kožo, na drugi strani pa nekoga, ki nastopa z
               izdelkom, ki ima trajno in večjo vrednost v interesu tudi celotne države. In mislim,
               da če ne bo sprejet ta amandma, pospešujete, žal pospešujete izdelavo kiča in
               prodajanje kiča. Če želimo biti Tajvan, ali pa ne vem, neka druga država, ki ne loči
               svojih etnoloških, kulturnih, zgodovinskih in rokodelskih sposobnosti, nekaj, mogoče
               nekaj 100 ali pa 1000 ljudi v Sloveniji od vseh ostalih, mi je prav žal. Tega jaz ne
               morem sprejeti.</p>
               <p>Lepo prosim, da se ta ignoranca, ekonomistična ne ekonomska, ampak ekonomistično
               gledanje ministrstva za finance enkrat neha. In bi zelo rad odgovor tudi
               podpredsednika vlade, pa to ne leti na vse predstavnike ljudske stranke, ki je pred 3
               leti v Velikih Laščah obljubljal, ko bodo prišli, ali pa ko bo prišel na oblast, da
               bo uredil razmere tudi pri domači in umetni obrti. To ni v celoti. Samo še malo
               predsednik.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Ja, minuta je bila prej.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>To ni v celoti urejeno z višjim pravom za neobdavčitev, ker ta višji prag seveda
               posredno pomeni višjo obdavčitev in to bodo čez leto ali dve pa kmetje spoznali. Na
               drugi strani pa, še enkrat ponavljam, je treba ločiti, umetniško stvaritev od
               obrtništva.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospod Henigman. Po nemiru v dvorani izgleda, da razprave niso več
               aktualne, tudi nihče se ni prijavil, zato zaključujem razpravo in prehajamo na
               odločanje.</p>
               <p>Spoštovani kolegi, kolegice, začeli bomo z odločanjem k amandmaju pod številko 2.
               Poslanska skupina Združena lista social demokratov. Ugotavljamo prisotnost dvorane.
               <stage>(60 prisotnih.)</stage></p>
               <p>Kdo je za amandma pod številko 2, če bo ta sprejet, je amandma pod številko 1
               brezpredmeten. <stage>(27 poslancev.)</stage> Kdo je proti? <stage>(37 poslancev.)</stage></p>
               <p>Amandma pod številko 2 ni sprejet.</p>
               <p>Sedaj je pa aktualen amandma pod številko 1. Torej odločamo o tem amandmaju.
               Ugotavljamo prisotnost. <stage>(65 prisotnih.)</stage></p>
               <p>Kdo je za amandma pod številko 1? <stage>(28 poslancev.)</stage> Kdo je proti? <stage>(38 poslancev.)</stage></p>
               <p>Tudi amandma pod številko 1 ni sprejet.</p>
               <p>Prehajamo na odločanje o amandmaju pod številko 3. Ugotavljamo prisotnost. <stage>(58
               prisotnih.)</stage></p>
               <p>Kdo je za amandma pod številko 3? <stage>(58 poslancev.)</stage> Je kdo proti? <stage>(3 poslanci.)</stage></p>
               <p>Amandma pod številko 3 je sprejet.</p>
               <p>Prehajamo na odločanje na amandma pod številko 4. Predlagatelj je odbor za finance
               in monetarno politiko. Ugotavljamo prisotnost. <stage>(56 prisotnih.)</stage></p>
               <p>Kdo je za? <stage>(65 poslancev.)</stage> Kdo je proti? <stage>(Nihče.)</stage></p>
               <p>Ugotavljamo, da je amandma pod številko 4 sprejet.</p>
               <p>Prehajamo na odločanje o amandmaju pod številko 5. Predlagatelj je SKD. Ugotavljamo
               prisotnost. <stage>(55 prisotnih.)</stage></p>
               <p>Kdo je za amandma pod številko 5? <stage>(26 poslancev.)</stage> Je kdo proti? <stage>(33 poslancev.)</stage></p>
               <p>Amandma pod številko 5 ni sprejet.</p>
               <p>Prehajamo na odločanje amandmaja pod številko 6. Ugotavljamo prisotnost. <stage>(59
               prisotnih.)</stage></p>
               <p>Kdo je za? <stage>(30 poslancev.)</stage> Kdo je proti? <stage>(36 poslancev.)</stage></p>
               <p>Amandma pod številko 6 ni sprejet.</p>
               <p>Prehajamo na odločanje, kot smo že prej rekli, najprej o amandmaju pod številko 8,
               ki smo ga preimenovali v 7. Torej o amandmaju pod številko 8. Poslanska skupina
               združene liste. Ugotavljamo prisotnost. <stage>(63 prisotnih.)</stage></p>
               <p>Kdo je za? Če bo ta amandma sprejet, je amandma pod številko 7 brezpredmeten.</p>
               <p>Kdo je za? <stage>(28 poslancev.)</stage> Kdo je proti? <stage>(39 poslancev.)</stage></p>
               <p>Amandma pod številko 8 ni sprejet.</p>
               <p>Sedaj je aktualen amandma pod številko 7 odbora za kulturo, šolstvo, šport.
               Prehajamo na odločanje, ugotavljamo prisotnost. <stage>(65 prisotnih.)</stage></p>
               <p>Kdo je za? <stage>(32 poslancev.)</stage> Kdo je proti? <stage>(36 poslancev.)</stage></p>
               <p>Tudi ta amandma ni sprejet.</p>
               <p>Prehajamo na odločanje o amandmaju pod številko 9. Ugotavljamo prisotnost. <stage>(66
               prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma pod številko 9 sprejet.</p>
               <p>Prehajamo na odločanje o amandmaju pod številko 10. Ugotavljamo prisotnost! <stage>(57
               prisotnih.)</stage></p>
               <p>Kdo je za amandma pod številko 10? <stage>(25 poslancev.)</stage> Je kdo proti? <stage>(39 poslancev.)</stage></p>
               <p>Ugotavljam, da amandma pod številko 10 ni sprejet.</p>
               <p>Prehajamo na odločanje o amandmaju pod številko 11. Ugotavljamo prisotnost! <stage>(63
               prisotnih.)</stage></p>
               <p>Kdo je za amandma pod številko 11? <stage>(25 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma pod številko 11 ni sprejet.</p>
               <p>Prehajamo na odločanje o amandmaju pod število 12. Ugotavljamo prisotnost! <stage>(64
               prisotnih.)</stage></p>
               <p>Kdo je za amandma pod številko 12? <stage>(31 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma pod številko 12 ni sprejet.</p>
               <p>Prehajamo na odločanje o amandmaju - prosim tišina v dvorani - pod številko 13.
               Ugotavljamo prisotnost! Kolegi, malo resnosti, zlasti vrsta v ospredju. <stage>(66
               prisotnih.)</stage></p>
               <p>Kdo je za amandma pod številko 13? <stage>(31 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da amandma pod številko 13 ni sprejet.</p>
               <p>Prehajamo na odločanje o amandmaju pod številko 14. Ugotavljamo prisotnost! <stage>(57
               prisotnih.)</stage></p>
               <p>Kdo je za amandma pod številko 14? <stage>(61 poslancev.)</stage> Je kdo proti? <stage>(1 poslanec.)</stage></p>
               <p>Ugotavljamo, da je amandma pod številko 14 sprejet.</p>
               <p>Prehajamo na odločanje o amandmaju pod številko 15. Ugotavljamo prisotnost! <stage>(62
               prisotnih.)</stage></p>
               <p>Kdo je za amandma pod številko 15? <stage>(27 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da amandma pod številko 15 ni sprejet.</p>
               <p>Prehajamo na odločanje o amandmaju pod številko 16? Ugotavljamo prisotnost! <stage>(58
               prisotnih.)</stage></p>
               <p>Kdo je za amandma pod številko 16? <stage>(30 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da tudi amandma pod številko 16 ni sprejet.</p>
               <p>Prehajamo na odločanje o amandmaju pod številko 17. Ugotovimo prisotnost! <stage>(67
               prisotnih.)</stage></p>
               <p>Kdo je za amandma pod številko 17? <stage>(29 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da tudi amandma pod številko 17 ni sprejet.</p>
               <p>Tako smo končali splet amandmajev k 25. členu. Sedaj dajem na glasovanje 25. člen v
               celoti. Ugotavljamo prisotnost! <stage>(67 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(20 poslancev.)</stage></p>
               <p>Ugotavljam, da je 25. člen v celoti sprejet.</p>
               <p>Sedaj prehajamo na obravnavo za novi 25.a člen. Na strani 13 imate zavedenega kot
               18. amandma. Odpiram razpravo. Želi kdo razpravljati? <stage>(Nihče.)</stage> Prehajamo na
               odločanje. Ugotovimo prisotnost! <stage>(65 prisotnih.)</stage></p>
               <p>Kdo je za novi 25.a člen, zaveden kot 18. amandma k 25. členu? <stage>(27 poslancev.)</stage> Je
               kdo proti? <stage>(36 poslancev.)</stage></p>
               <p>Ugotavljam, da amandma za novi 25.a člen ni sprejet.</p>
               <p>Prehajamo k 26. členu, odpiram razpravo k 26. členu. V pregledu nimate amandmaja,
               imate ga pa na klopeh, poslanske skupine Socialdemokratske stranke in skupine
               poslancev, s prvopodpisanim Samom Bevkom. Najprej bomo glasovali o amandmaju
               poslanske skupine Socialdemokratske stranke. Ste našli? Potem o amandmaju k 1. členu,
               ki je v pregledu in kot tretje o amandmaju k predlogu zakona, ki ga je predložila
               skupina poslancev, s prvopodpisanim gospodom Bevkom. Odpiram razpravo. Gospod Ivo
               Hvalica se odpoveduje. Gospod Sovič. Izvoli. Gospod Kelemina se je prijavil.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Jaz bi rad posebej govoril o amandmaju pod številko 1.
               Mislim, da je sprejetje tega amandmaja zelo pomembno. Mi smo, pravzaprav mislim, da
               skoraj vsi, bili seznanjeni s pozivi iz slovenskih kulturnih krogov, pozivi
               založnikov, pozivi pisateljev, društev za značke in še mnogih drugih, ki so nas
               opozarjali na posledice, ki jih ta zakon prinaša slovenski knjigi. Jaz mislim, da je
               zelo korektno, da to posebej poudarimo, da mi kot mala nacija moramo v mnogo večji
               meri kot mogoče drugi gledati na to, kar je na neki način gradnik naše kulturne
               identitete, in knjige to zanesljivo so. Mislim, da je s tega vidika nujno, da na nek
               način prisluhnemo tistim glasovom, ki so se v javnosti slišali, tudi pozivam za to,
               da ne storimo nič, kar bi položaj slovenske knjige poslabšalo. Saj ne gre samo za
               knjigo kot fizično dejstvo, ampak gre za njen kulturni, izobraževalni pomen, ki ga v
               tem prostoru pač ima mali narod z malim številom ljudi, ki govorijo ta jezik, je
               seveda dosti bolj občutljiv na to, kar se s knjigo dogaja kot nek večji narod. Zato
               se mi zdi, da je smiselno ta amandma podpreti in vljudno prosim vse kolege, da to
               storijo. Vse, ki so tudi sopodpisniki raznih pobud, pozivov, ki so v državni zbor
               prihajali in vsi ostali, ki na nek način čutijo, da je to vendarle eden od temeljnih
               gradnikov naše kulturne identitete. Mislim, da je vredno ta amandma podpreti in
               posebej opozoriti na to, da podpora tega amandmaja ni nekaj, kar bi bilo ne evropsko,
               kar bi bilo v nasprotju z smernicami v Evropski zvezi, obratno. Mnoge države, žal
               Slovenija pač ni med njimi, so celo eksplicitno uvedle ničelno stopnjo davka na
               dodano vrednost, v katero so uvrstile tudi tovrstne artikle.</p>
               <p>Žal ni bil sprejet tudi amandma Slovenskih krščanskih demokratov kot novi 25.a člen.
               Tudi tam mislim, da bi bil zelo evropsko orientiran amandma. Koalicija se za to ni
               odločila. Mislim, da je vsaj na tej točki priložnost, da to popravimo in da vendarle
               ne uničimo s tem zakonom slovenske knjige. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Soviču. Kolega Kelemina, ni pripravljen za razpravo? Gospod Bevk
               izvoli. Bomo kasneje, da se pripraviš.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Hvala lepa gospod podpredsednik. Spoštovani zbor! Seveda tudi sam podpiram amandma
               odbora za kulturo, šolstvo in šport. Apeliram na vas, spoštovane poslanke in
               poslanci, da boste ta amandma odbora tudi podprli.</p>
               <p>Prav gotovo bo kdo izmed poslancev dovolj temeljito razložil vse razloge za
               sprejetje tega amandmaja pod številko 1. Sam pa bom glede na to, katere so oprostitve
               davka na dodano vrednost za dejavnosti, ki so v javnem interesu v 26. členu zakona
               predvidene, obrazložil, zakaj predlagam, da so pod 12. točko upoštevane tudi
               obnovitvena in restavratorska ter konservatorska dela na objektih, premične in
               nepremične kulturne in naravne dediščine, ki so po zakonu razglašeni kot
               kulturno-zgodovinski spomeniki, oziroma naravne znamenitosti. Ta razlaga bo zelo
               kratka, bom se skliceval na ustavo Republike Slovenije, ki pravi, da je ohranjanje in
               varovanje naravne in kulturne dediščine ustavna dolžnost. Moram povedati, da o tem
               izrecno govorita 5. in v celoti 73. člen ustave Republike Slovenije. V 5. členu je
               zapisano, da država skrbi za ohranjanje naravnega bogastva in kulturne dediščine ter
               ustvarja možnosti za skladen, civilizacijski in kulturni razvoj Slovenije. V 73.
               členu pa je zapisano, da je vsakdo dolžan v skladu z zakonom varovati naravne
               znamenitosti in redkosti ter kulturne spomenike. Zato v imenu skupine poslancev, ki
               smo pod ta amandma podpisani, prosim, da ta amandma tudi podprete. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Bevku. Sedaj je pripravljen gospod Kelemina, pripravi se gospod
               Partljič in gospod Mežan.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa cenjeni podpredsednik! Državni zbor, predstavniki vlade! Da ne bom še
               enkrat hodil sem, imam bistveno proceduralno pripombo ali pritožbo, če lahko izrečem,
               če dovoliš spoštovani podpredsednik in sicer to, ali smo mi v srednjih klopeh
               14-razredni poslanci, da nimamo tiste nove prevleke, ki jo ima LDS. Saj ne, da bi
               hotel kakršnokoli privilegij. Jaz sem navajen trpeti, ker sem celo življenje, so me
               po glavi tolkli, tako kot tisti, če se spomnite tiste pismi, ko Adi Smolar poje
               <q>"Čudovito je, ravno za mene"</q>. Ampak vseeno pa ne bi rad videl, da se to vključi drug,
               med drugim in bi prosil, da to uredite. Poleg tega bi pa tudi spomnil ta cenjeni
               državni zbor, da bi bil že čas, da bi nam tiste plošče o poslancih, ki ste nam jih že
               zdavnaj obljubili, da bi jih dali tam v svojih enotah, kot kažipot, ne vem, no. To je
               samo pripomba. Mislim, da bi moralo vodstvo državnega zbora za to poskrbeti, predvsem
               pa tisti, ki je za to plačan, ki je za to posebej in dobro plačan. Hvala lepa za
               potrpljenje, da ste mi to dovolili povedati.</p>
               <p>Zdaj pa k mojemu predlogu amandmaja. Vložil sem amandma k 26. členu, in sicer v tej
               zadevi, da bi naj vse organizacije, se pravi zbornice bile oproščene prometnega davka
               iz naslova članarin. Mislim, da poznate sistem funkcioniranja in zbiranja finančnih
               sredstev zbornic. Zdaj se oblikuje tudi kmetijska zbornica in bi bilo tudi prav, da
               ljudska stranka razmisli o pomembnosti tega amandmaja. Mi menimo, in tudi
               predstavniki teh organizacij menijo, da ne bi bilo ekonomsko upravičeno in primerno
               to članarino zdaj obdavčiti kot takšno, kajti s tem bi se njihov prispevek v te
               zbornice bistveno zmanjšal, posebej če bi bil to 19% davek na ta sredstva in po našem
               mišljenju bi bilo prav, da so ta sredstva iz tega izvzeta. To pa tudi zaradi tega,
               ker itak potem te zbornice vse usluge, ki jih vršijo na tak ali drugačen način potem
               v končni fazi obračunajo oziroma tudi s tistega plačajo prometni davek. Po mojem
               mišljenju bi v tem primero šlo celo za neke vrsto dvojno obdavčenje.</p>
               <p>Opravičujem se, da tega amandmaja nisem vložil pravočasno in da svojega mnenja ni
               dala vlada in da ga tudi ni dal matični odbor. Ob tej priložnosti bi prosil, če je
               mogoče za nekaj trenutkov vlado in matični odbor, da se do tega amandmaja opredeli,
               da pove svoje mnenje, da bi tudi poslanci bili mogoče nekoliko bolj prepričani v
               svojo odločitev in da bi vedeli, da so se odločili za pravo stvar. Prosil bi, če mi
               to obrazložitev daste in da poskušate ta amandma podpreti. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Kelemina. Besedo dajem gospodu Tonetu Partljiču.</p>
            </sp>
            <sp who="SDZ2:PartljičAnton">

               <speaker>ANTON PARTLJIČ:</speaker>

               <p>Hvala za besedo. Vas lepo pozdravim! Nadaljeval bi pravzaprav tam, ne nadaljeval,
               ampak na drug način govoril o isti stvari, o kateri je govoril gospod Boris Sovič v
               zvezi s predlogom za <q>"nulto"</q> točko, kot se temu reče okoli slovenske knjige. Zavedam
               se, da stvari niso preproste in če začnemo z izjemami, je lahko zakon preluknjan ali
               kakor mi je na poslanski skupini odgovoril kolega Kopač, da lahko celo sistem pade.
               To se mi zdi dovolj resna stvar in sem jo pripravljen upoštevati. Morda bi želel
               zlasti odgovor, ali se da do tretje obravnave najti še kakšno kompromisno rešitev.
               Jaz sem eden izmed podpisnikov tega apela javnosti, ki ga je omenil gospod Sovič, ne
               v svojem imenu ampak v imenu bralne značke,ki vendarle zajema okrog 160 tisoč
               osnovnošolskih otrok. Spomnim se tudi, da je nekaj dni kasneje v Delu, če se spomnite
               v Sobotni prilogi Marko Crnkovič napisal dovolj ironičen stavek temu našemu
               patetičnemu apelu, zakaj Slovenci nimamo generalov, imamo pa pisatelje. Zakaj nas ni
               očuvala vojska, država, sistem, institucije, ampak slovenska beseda. In je Crnkovič
               tam tudi napisal, da mi na tak način to stvar gonimo, da zgleda demagogija in da
               pravzaprav sami delamo na način, da postanemo neprepričljivi.</p>
               <p>Ampak sam bi nekaj konkretnih zadev omenil, ko vendarle popolnoma resno mislim, da
               bi bilo potrebno o knjigi premišljevati. Najprej bi rekel, da nekoč v državi, iz
               katere smo odšli in šli, naredili lastno državo, je na knjigah pisalo: <q>"Ta knjiga je
               po mnenju sekretariata za kulturo oproščena 5%-nega davka"</q>. In imam doma takšne
               Prešernove poezije, kjer je to napisano. Nakar pa seveda po prvi vladi, ko nas je
               bilo v državnem zboru še 6, 7, 8 pisateljev - tudi aktualni predsednik pisateljev in
               predsednik komisije za kulturo, Rudi Šeligo - smo sprejeli najprej prometni davek. In
               od takrat piše na slovenskih knjigah in na Prešernovih poezijah, ki so izšle nekaj
               let kasneje: <q>"Po mnenju sekretariata je ta knjiga obdavčena s 5%-nim prometnim
               davkom."</q> Hočem reči, gotovo tako na zunaj to ni najboljše. Jaz se zavedam, čeprav
               mogoče ne poznam vseh detajlov, kar je pač moja pomanjkljivost, da tu zdaj seveda ne
               gre za navaden prenos ali pa za pač samo neki koeficient, pa je to zdaj davek na
               dodano vrednost. Ampak nekako bi želel reči, že takrat se ni dalo dopovedati, da o
               nekaterih stvareh se da pogovarjati kot o artiklih in da je nazadnje, se zavedam,
               tudi Prešernove poezije so na koncu prodajni artikel, ki se ga prodaja, in ga je
               treba tako obravnavati.</p>
               <p>Po drugi strani pa se mi zdi, da ta protest kulturne javnosti in skrb za duhovnost
               slovensko, da moramo enkrat vzeti zares. Da niso nekoeficienti, ni vse inflacijska
               stopnja, ne bruto produkt, da so ene stvari, ki zbežijo preprosto iz tega načina
               premišljevanja. Zato, da lahko neka skupnost ostane, pa obstane, pa tudi vsak sam
               človek je nek presežek, o katerem bi morali bolj suptilno govoriti. Poglejte, jaz se
               zavedam, da s tem dajemo založnikom pravzaprav, pa prodajalcem nekaj, zlasti pa
               založnikom potuho. Ne avtorjem, avtorji so na neki način že zaščiteni.</p>
               <p>Vendar meni se dogaja, sem že danes povedal v enem krogu, da ko sklenem pogodbo z
               založnikom za knjigo, mi reče, če knjiga ne bo dobila državne subvencije, vpišimo, da
               je 3.000 mark tvoj vložek, da ti bomo knjigo sploh natisnili, s čimer poravnam razne
               davščine, prometni davek itn. Ali, po Sloveniji hodite, lahko vidite, da praktično
               nimamo več knjigarn. Imamo še tri, štiri knjigarne, kjer se knjige prodajajo v
               Sloveniji. Zraven se prodajajo Barbike, lego kocke, papirniški izdelki in tu in tam
               še knjige. In reči, da zganjamo demagogijo okoli teh skrbi, ni res. Ni res! Nekdo je
               že omenil, ko ne bo meja več takih, takih in takih, nas bo identificiral slovenski
               jezik. Boš vedel, da si v drugi državi, ker bo druga kulturna meja.</p>
               <p>Sem bil na teh podeljevanjih bralne značke, če ostanem pri tem. Pri Koroških
               Slovencih. Poslušajte! Gospa mi je dala s seboj kovček knjig, ki jih je kupila,
               misleč, da jih bo slovenska prosvetna zveza lahko krila te knjige. Ker naša država ne
               utegne, ne more prek urada za Slovence financirati slovensko prosvetno zvezo, so ji
               tudi tu ukinili dodatek, sem jaz knjige nazaj pripeljal, ki bi jih morala podeliti
               otrokom, ker so za njih knjige predrage. Gospa se imenuje Vida Polanšek in dela v
               knjižnici v Celovcu, če mi kdo ne bi verjel.</p>
               <p>Ali, ko grem k slovenskim otrokom v Frankfurt ali v Švici sem bil in sem podelil 100
               takšnih knjig, je tudi res, da tudi ti mislijo, da morajo dobiti vse zastonj iz
               Slovenije. Pridejo sem, nakupijo vsega vraga, stalno delajo nova okna, nove strehe,
               podaljšujejo hiše, nimajo pa logike, da bi morali tudi kakšno slovensko knjigo
               kupiti. In vedno zbiram po založbah, prosim, ker jim je za ta društva, ki skrbijo ali
               za slovenske učitelji - to je enostavno predrago.</p>
               <p>Skratka, na slovensko knjigo bi želel, da se tej dodatni skrbi ne reče neka evforija
               in demogija, ampak da gre v resnici za nekaj, kar je nenazadnje - da je v knjigi
               nekaj več. Poglejte, Cankar je izdal Erotiko, prihodnje leto bo 100 let in so jo
               skurili na škofiji tu zraven, škof Bonaventura Jeglič. Pomeni, v knjigi je nek hudič.
               V Limbušu pri Mariboru so med okupacijo igrali in deklamirali slovenske pesmi v enem
               kozolcu tako, da so jih šepetali. Ker ljudje niso smeli slišati. In so ljudje stali
               okoli odra in tako poslušali in se je to ohranjalo. Se mi zdi, nekako me boli stalno,
               kadar se do tega obnašamo na nek način s cinično distanco.</p>
               <p>Kaj sedaj <q>"drkamo"</q> nekdo pa vendarle s temi knjigami služi, zelo dobro. Izdaja
               kinološke knjige, te knjige, te knjige in tako služi. In se znotraj tega zgubi to,
               kar vam hočem reči. Da smo na nek način odgovorni za svojo substanco. Mi je nekako
               žal, kot da sem skoraj eden, čeprav so tudi tu ljudje, ki pišejo ugledne knjige, tu
               jih vidim pred seboj. Ampak sem nekako en od teh, ki pišemo biletrijo, sanjamo.
               Razumete. Ostal sem pravzaprav sam, nas je bilo nekaj več. Ampak ne to ignorirati. Ne
               to ignorirati in vas prosim, da se na ta sistem. Ne meni reči potem na ministrstvu za
               kulturo mi odgovorijo: bomo pa s tem davkom - ali vi sedaj hočete usodo slovenske
               knjige na ta način, da boste dali olajšave založnikom. Prej bomo mi pripravili eno
               drugo zakonodajo, da se bo ta denar zbiral, prav iz tega naslova - kar se še nikoli
               ni, tudi je najbrž nemogoče - in bomo na nek način financirali. Jaz mislim, da je to
               nemogoče in da je to ena gesta, da štejemo, da je to nekaj drugega, kot vse ostalo.
               Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod Partljič. Besedo dajem gospodu Mežanu.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Ker sem o tem členu v bistvu govoril že pri 25. členu oziroma
               dopolnilnih k 25. členom in da ne bo zadeva izpadla ali izgledalo zopet demagoško,
               kot se nam očita, bi postavil tole vprašanje, ki je za mene seveda retorično. Ali je
               slovenska knjiga draga? Mislim, da ne bo nihče rekel <q>"ni"</q>. Tisti, ki jo kupujemo,
               bomo vsi rekli <q>"je"</q>, in tisti, ki imajo še nižje plače od nas, bodo najbrž še veliko
               težje kupovali knjige. Drugo vprašanje. Ali bo slovenska knjiga z 8%-nim davkom na
               dodano vrednost še dražja? Še dražja bo. To je vsa filozofija in tukaj najbrž ni
               nikakršne demagogije. In če ne verjamemo nikakršnim izjavam, ki so bile tukaj
               povedane že s strani gospoda Partljiča, in ki sem jih tudi jaz nekaj citiral. Najbrž
               tem dejstvom, tem podatkom moramo verjeti. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Mežan. Želi še kdo razpravljati? Gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Jaz opozarjam na to, da so, prvič, slovenski avtorji davčno
               preferirani tako, da so uvrščena avtorska dela med oprostitve. To je tako ali tako
               urejeno v tem zakonu. Drugič, da se ta amandma nanaša na promet različnih del,
               leposlovnih, znanstvenih, ne vem kakšnih. Promet seveda pomeni promet vseh del, ne
               pomeni promet samo slovenskega leposlovja, pomeni tudi promet kuharic, pa promet
               uvoženih knjig, iz juga, seveda, zahoda, vzhoda, od koderkoli že. Na ta način se
               davčno preferira oziroma lahko bi rekel, težko rečem subvencionira, ampak lahko bom
               rekel preferira, seveda spet uvožene knjige, tudi. Ali pa spet knjige, ki nimajo
               nobene zveze z argumentacijo, ki smo jo tu slišali. Problem morebiti predragih knjig
               se ne rešuje skozi izjeme v posredni obdavčitvi. Posredna obdavčitev davka na dodano
               vrednost.</p>
               <p>Dal bom za ilustracijo, za smešno ilustracijo en primer iz preteklosti, ki je bil tu
               doma. V bivšem sistemu prometnega davka, ki je bil ukinjen z letom 1992, je bilo
               ogromno oprostitev. Vse oprostitve so bile uvedene seveda na podlagi nekih lobijev,
               pritiskov, vendar z neko argumentacijo. Ena od, po mojem mnenju najbolj smešnih, je
               bila ta, da se na umetna gnojila ne plačuje prometni davek zato, ker naj bi
               kmetovalci dobili poceni vstopno surovino zato, da bi poceni prodajali in da bi,
               mislim proizvajali in prodajali, zato da bi prebivalci bili deležni poceni prehrane.
               V resnici se seveda to ni zgodilo, ampak so samo eni v verigi dobili ekstra dobičke,
               oprostitev je pa pomenila izpad nekih prihodkov in je v resnici bila to ekstra
               subvencija, ki ni imela nobene zveze s socialnim stanjem, ali pa če govorimo v
               primeru knjig, s stanjem ali je nekaj slovensko, ali ni slovensko, ali je kvalitetna
               literatura, ali ni kvalitetna literatura. Spodbujanje poceni produkcije oziroma
               prodaje slovenskega leposlovja, na primer, ali domačih znanstvenih del, verjetno, ker
               najbrž druga niso toliko problematična, se dela z neposrednimi instrumenti.
               Neposredni instrumenti so neposredni davki, na primer dohodnina, neposredni
               instrument je tudi subvencija iz državnega proračuna.</p>
               <p>Če ste poslušali prej argumentacijo, na primer, gospe Kolarjeve o tem, kako vlada
               namerava razreševati problem otroških dodatkov oziroma morebitnega poslabšanja
               ekonomskega položaja družin z otroki zaradi uvedbe davka na dodano vrednost in je
               razlagala, da je odgovor zakon o starševstvu, potem jaz tu lahko rečem - odgovor je v
               proračunu. Verjamem, da je v proračunu zmeraj stiska. Obstajajo celo možnosti, na
               žalost ni bila deležna podpore vlade, da bi poseben del davka na dodano vrednost
               namenili prav na primer za sanacijo ekonomskih posledic uvedbe davka na dodano
               vrednost za nekatere stvari, kot je, na primer, slovensko leposlovje.</p>
               <p>Pa vendar, ne glede na to ali zdaj to piše v tem zakonu ali ne piše, je odgovor
               jasen. Odgovor je v neposrednih instrumentih, ne v posredni obdavčitvi. Na ta način
               se ruši sistem, lahko rečem ruši, ne bo propadel, jasno, da ne bo. Skratka gre za eno
               izjemo, ki ne sodi v ta zakon, ampak njeno reševanje sodi nekam drugam. Na žalost
               nimamo celotnega spektra vseh možnih in nemožnih ukrepov na pladnju ta hip tu in
               danes na isti seji državnega zbora, pa vendar se je treba zavedati, da reševanje tega
               problema na ta način, kot je tu predlagano, ne sodi v ta zakon.</p>
               <p>Sicer pa predlagam, da predstavniki vlade povedo, kaj vlada ob tem pripravlja, če
               kaj pripravlja, in kako to izgleda z direktivo Evropske unije. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Najprej bi se rad zahvalil za to poučno primerjavo med umetnimi gnojili in knjigami.
               Vsak dan se kaj novega naučimo v tem državnem zboru in vse skupaj je res zelo
               zanimivo.</p>
               <p>Če se pa resno o tem pogovarjamo, mislim, da kaže podpreti ta amandma iz vrste
               razlogov, ki so bile navedene. Ta amandma predvideva, da bi k enajstim izjemam, ki
               jih člen, o katerem govori, že obravnava in izključuje, dodali še eno. Ta izjema se
               nanaša na knjige in periodiko. Res je, kar spoštovani kolega Kopač pravi, da bodo v
               to zajete tudi knjige in periodika, ki niso samo plod dela slovenskih avtorjev, pa
               tudi mogoče kakšna, ki ni v slovenskem jeziku. Ampak v osnovi pa gre za literaturo,
               ki bo v slovenskem jeziku. Gre preprosto za premislek tega državnega zbora, ali
               nameravamo storiti kaj za to, da bi to srečo, da lahko beremo knjige v svojem jeziku,
               da bi to srečo zagotovili tudi v prihodnosti. Da ta knjiga ne bi bila že zaradi
               objektivnih razlogov do te mere nedostopna, da bi se populacija pač odločala za kaj
               drugega. Mi smo, še enkrat poudarjam, mala nacija in v tej mali naciji seveda, ker
               malo ljudi ta jezik govori, je potrebno toliko več naporov kot druge države vložiti v
               to, da bi literatura in periodika v tem jeziku bila seveda ljudem dostopna. To je
               pravzaprav poanta te zgodbe. Kar se pa primerjave z drugimi državami tiče, še enkrat
               poudarjam, iz pregleda, ki ga nam je ministrstvo za finance dalo že pri prvi
               obravnavi tega zakona, si je vsak lahko pregledal, kako v drugih državah rešujejo
               problem ničelnih stopenj. Ta termin obstaja - ničelne stopnje - in če si pogledate ta
               pregled, ki je bil takrat v Poročevalcu objavljen, boste videli, da je pri mnogih
               državah v ničelni stopnji ravno to, kar je predmet amandmaja odbora za kulturo. Zato
               še enkrat predlagam, da bi ta amandma podprli. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Sovič. Razpravljati želi Ivo Hvalica. Kolega, izvoli.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Gospo državno sekretarko oziroma ministra sprašujem, kaj je s knjigami,
               ki so izdane v samozaložbi. Tu zadeve niso jasne, mene pa to zelo zanima, ker to je
               tudi nek način izdajanja knjig. Prosil bi za ustrezno pojasnilo. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Vprašanje je postavljeno. Želi kdo odgovoriti? Gospod minister Gaspari,
               izvolite.</p>
            </sp>
            <sp who="SDZ2:GaspariMitja">

               <speaker>MAG. MITJA GASPARI:</speaker>

               <p>Če začnem od konca vprašanja gospoda Hvalice. Take vrste dejavnosti ne sodijo v
               davek na dodano vrednost, ker je meja za obdavčitev po tem davku tako visoka, da taki
               ne pridejo v poštev, da bi bili obdavčeni; to se pravi so zunaj sistema. To je eno.</p>
               <p>Drugo pa, glede te razprave, ki je bila za ali proti, to se pravi za kulturo in
               proti kulturi, kot se bi lahko poenostavilo ali pa - bom rekel - zelo poenostavilo.
               Nejasno je, koga naj bi se podpiralo s posredno dajatvijo, ki je višja ali nižja, in
               koga ne. Ni točno to, kar se vam zdi na prvi pogled, da s tem podpirate avtorje in da
               s tem podpirate bralce. Praviloma s takim načinom razmišljanja oziroma s takšno
               rešitvijo podpirate vmesni členi, to so založniki oziroma dejavnost, ki se ukvarja s
               tem v poslovnem smislu, ne v avtorskem ali kulturnem. Založniki s kulturo imajo
               toliko skupnega, kolikor imajo pač - recimo - nekateri drugi z drugo dejavnostjo in
               se ne ukvarjajo s temi iz nekih zelo - bom rekel - človekoljubnih razlogov, ampak
               zaradi dejavnosti, ki jo opravljajo, in zaradi dohodka, ki ga zaslužijo. Dosti bolj -
               in to mislim, da je tudi ministrstvo za kulturo tudi povedalo, čeprav spoštovani
               kolega Partljič temu ne verjame - da je dosti bolj primerna oblika spodbujanja
               dejavnosti tista, ki točno ve, komu nekaj daje, zakaj mu daje; in ki ve, kako lahko
               tisto, kar daje, tudi preveri, ali je bilo dano za namen, kateremu je bilo namenjeno.
               To s posredno obdavčitvijo - višjo ali nižjo, ničelno ali ne ničelno - ne dosežete,
               ker tega ne morete doseči. To je podobno, kot je prej gospod Henigman razložil glede
               družinske politike - se ne da. Davek na dodano vrednost ni instrument, ki bi
               zadovoljil njegov interes ali pa naš, nemogoče, nemogoče. Cilja ga lahko, zadene ga
               pa ne in zadene pretežno tiste, ki jim ni namenjen, v pozitivnem smislu. Pri knjigi
               je enako. Za državo, ki želi spodbujati - in Slovenija spodbuja to dejavnost
               vseskozi, konec koncev obstaja že sedaj ustrezna politika ministrstva za kulturo, ki
               se s knjigo eksplicitno ukvarja - je, da se to rešuje z eksplicitno subvencijo
               avtorjem, ne pa založnikom. Ne bom povedal svojega mnenja, temveč bom samo opozoril
               na eno meni dosti zanimivo mnenje, ki se je pojavilo na televiziji ob nekem
               intervjuju dveh založnikov pred kratkim, ki sta eksplicitno povedala, kaj menita, da
               je potreben ukrep za to, da bi se lahko tudi ta dejavnost, ki je gospodarska
               dejavnost, normalno razvijala. Nista omenjala direktnih oziroma nista omenjala takih
               subvencij, kot bi naj izšle iz nižje stopnje obdavčitve v verigi davka na dodano
               vrednost.</p>
               <p>Očitno se pogovarjamo drug mimo drugega. Rekel bom, v tem primeru tisti
               predlagatelji sprememb stopnje govorite nekomu tretjemu, ne pa tistemu, ki je zakon
               predlagal. Ker konec koncev - kot sem povedal - se dosežejo cilji, ki jih zadevate
               najbolj direktno, najbolj neposredno, najbolj kontralabilno ne skozi zakon o davku na
               dodano vrednost, ampak skozi proračunsko politiko ministrstva za kulturo - dokler gre
               za politiko subvencioniranja, seveda. Subvencionirali naj bi se avtorji, ker ti
               ustvarjajo leposlovje, ne založbe. Subvencionirali naj bi se v tem primeru potem tudi
               bralci in to ne skozi prometni davek, ki ni davek, ki obremenjuje dohodek nekoga,
               ampak skozi to, da bodo vhodni stroški oziroma izhodna cena take literature ustrezna.</p>
               <p>Mimogrede, če veste, država vodi politiko cen na področju učbenikov, ki so osnovno
               čtivo, ki omogoča, da ljudje lahko kvalitetno berejo leposlovje. Tako da se žal ta
               borba za ničelno ali kakšno drugačno stopnjo, ker po tej logiki bi bile v Evropi
               države razvrščene med <q>"kulturne"</q> in <q>"nekulturne"</q>. Ker imata trenutno samo dve
               evropski državi ničelno stopnjo kot izjemo, ki jima jo je priznala v določenem
               trenutku pred mnogimi leti Evropska zveza, vse druge države te nizke stopnje nimajo.
               Se pravi, so v primerjavi s tema dvema bistveno bolj - govorim v narekovajih -
               <q>"nekulturne"</q>, čeprav je stopnja kulture v vseh teh državah verjetno primerljiva, ne
               pa enaka. Torej se ne da trditi, da bo ničelna stopnja v Sloveniji prispevala
               dramatično ali bistveno k drugačnemu položaju na tem področju, kot je sedaj, bo pa
               močno vplivala na to kulturna politika in struktura državnega proračuna v tem
               delu.</p>
               <p>Kaj so pa prioritete v državnem proračunu, o tem pa kmalu ponovno, verjetno jeseni,
               ob državnem proračunu za leto 1999. Takrat se bo pokazalo, ali so to kilometri cest,
               ali so to knjige, ali je to oboje in ali je to še kaj tretjega. Takrat se bo odločalo
               o tem zelo bistvenem vprašanju, kaj menita državni zbor in vlada, da so pomembne
               prednosti v Republiki Sloveniji. Žal se to ne da urediti z zakonom o davku na dodano
               vrednost, kakorkoli kaže na prvi pogled zelo atraktivno. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Repliko ima Ivo Hvalica. Na repliko čakata še gospod
               Sovič in gospod Partljič.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Gospod minister, zelo na kratko ste me odpravili, ampak ne vem pa, če
               ste sigurni v to, kar ste rekli. Sam vam zagotavljam, da to ne drži. Kako si pa vi
               upate trditi a priori, da bi tisti, ki bi izdal oziroma ki izdaja knjige v
               samozaložbi, ne bo dosegel te vrednostne kategorije. Kako? Lepo vas prosim.
               Teoretično imamo lahko tudi tako produktivnega samozaložnika, da to vašo trditev
               preseže. Tudi sedaj niso urejene razmere na tem področju in osebno bi vas prosil, da
               daste ustrezna navodila davčnim upravam, na primeru Nove Gorice. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolega, Ivo Hvalica. Kolega Sovič izvoli, replika.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Najprej bi se rad zahvalil spoštovanemu ministru Gaspariju
               za njegov korekten nastop. Res je, da smo tudi običajno vajeni njegovih korektnih
               nastopov. Ampak mislim, da je zelo v redu, da je povedal, da zavzemanje za to novo 12
               alineo seveda ni nekaj, kar bi verjetno bilo direktno po godu založnikom. Sam je
               omenil, da so v nekem javnem nastopu pledirali za drugačne stvari. Običajno smo pri
               tovrstnih diskusijah vajeni najprej etikete, da delamo kaj po naročilu kakšnega
               lobija. In to s strani tistih, ki so to dobro preizkusili v lastni praksi.</p>
               <p>Ampak pustimo sedaj to. Mislim, da gre pri celi stvari za to, da poskušamo celoto
               trženja in distribucije knjig upoštevati. In razlika med državami, ki imajo to
               ničelno stopnjo za področje knjig, in takimi, ki je nimajo, po mojem ni razlika
               <q>"kulturne"</q> in <q>"nekulturne"</q> države. Bolje gre za nekaj drugega. Večje države, ki imajo
               populacijo, ki tudi govori jezik, ki se govori tudi v nekaterih drugih državah, imajo
               zanesljivo manj težav, manj naporov morajo vlagati v to, da lahko vzdržujejo svojo
               knjižno produkcijo kot male države, male nacije. Neka založba v Nemčiji lahko svoje
               stvari trži ne samo v Nemčiji, ampak tudi v mnogih drugih državah, ki so bodisi
               nemško govoreče ali pa so ljudje, ki ta jezik razumejo. Slovenija je pa majhna in
               držav, kjer razumejo ta jezik, ali ljudi, ki govorijo ta jezik, je relativno malo v
               primerjavi z drugimi. Zato je smiselno, da ta država zelo korektno preuči vse vidike,
               na katerih lahko prispeva k temu, da bi bila dostopnost slovenske knjige boljša. Kar
               pa se samega tega prometa s knjigami tiče, to je eden od segmentov, strinjam se, da
               ni edini. Ampak še tako dobro plačani avtorji ne bodo pomagali, če ne bo v tej državi
               tudi neke spodbude pri prometu z knjigami, če ta knjiga ne bo našla bralca. In za to
               pri tem amandmaju k novi 12 alinei pravzaprav gre, da bi tudi ta segment na nek način
               pokrili. Meni se zdi vredno ta napor narediti, da se ta dejavnost uvrsti poleg 11, ki
               so že predvidene, 11 izjem, kot 12. izjema. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Soviču. Kolega Partljič, izvoli.</p>
            </sp>
            <sp who="SDZ2:PartljičAnton">

               <speaker>ANTON PARTLJIČ:</speaker>

               <p>Ne bo replike, ali če tako rečem v uvodu - zahvala. Ni dvoma, da se v vsem, kar mene
               zadeva, spoštovanemu gospodu ministru zahvalim za besedo, prav tako kolegu Janezu.
               Zdi se mi, da ravno tako naliva na nek način <q>"čistega vina"</q>, četudi nas iritira vmes,
               da ne rečem, to mešanje. Bodi enkrat 100, enkrat je bilo omenjeno z gnojili, potem pa
               s knjigo. Saj ne bi prišlo do te naše pobude, ki na nek način ne gre v kontekst, če
               bi sicer naš parlament, vlada, ministrstvo, celotna družba že doslej kaj več naredili
               za področje vprašanja duha, kulture, ker smo tudi zakonodajo zamujali. Sedaj se morda
               kaže, da se bo nekaj naredilo - in te stvari so ostale neurejene. Vaša opomba o
               založnikih - čeprav sem se oglasil prav zato, čeprav tudi ne dvomim, da veste, gospod
               minister, da so sedaj lahko tudi drugačni založniki.</p>
               <p>V slovenski zgodovini je legendaren in znan Lavoslav Schwentner iz Ljubljane, ki je
               imel na Vranskem tisto svojo počitniško hišo, kamor smo hodili. V resnici je bil
               Cankarjev sponzor, usmerjevalec - pred dnevi smo lahko znova brali - mu plačal knjige
               vnaprej, ki jih nikoli ni napisal. Ampak brez Schwenrnerja bi Cankar ne mogel
               vzdržati. Ne bi bilo Hlapca Jerneja in tako dalje, če naj rečem s pogledom pač enega
               izjemno razgledanega razsvetljenega malega kapitalista, ki je s tem pravzaprav bralec
               komaj začel, kakršen je bil Lavoslav Schwentner.</p>
               <p>Ali - prej sem omenil Erotiko. Cankarju je - tu je nekaj ljudi iz Vrhnike - Cankarju
               je umrla mama, kot prekletstvo je umrla dan kasneje babica. Otroci so imeli dva
               mrliča pri hiši. Niso imeli forinta - ali kaj je takrat bilo - da bi ju pokopali. In
               je Cankar nesel svojo Erotiko v rokopisu Bambergu v Ljubljani, ki mu je dal honorar
               700 forintov - ali kaj je bilo, ali so bile krone, niti ne vem - da so ju pokopali in
               dve leti kasneje mu je knjiga izšla.</p>
               <p>Hočem reči, da je bila neka človeška navezava. Lahko vam danes povem, da imam
               založnika Karantanije, gospoda Davida Tasića, ki je, na nek način sponzor. Tega tudi
               ne razumem, kako dolgo bo to lahko vzdržal, na področju mladinske književnosti z
               minimalnim dobičkom, z minimalnim dobičkom. Tako da ne gre vse v isti koš, da gre
               samo za zaslužkarstvo, tudi kak <q>"odštekan"</q> človek se najde, ki reče, bom pa s tem, da
               bom knjige poceni tiskal, nekaj naredil za slovensko kulturo. In tam, da se bi taka
               reč lahko poznala. Recimo, da so to izjeme. Čeprav sta se prav slovenska knjiga in
               slovensko založništvo s spremembo sistema znašla res v izjemno velikih težavah.</p>
               <p>Sam sem bil v upravnem odboru društva - Prešernove družbe, ki se je sedaj prelevila
               v Založbo. Spomnim se, da je bila na tem, da preprosto gre v stečaj. Tako je ta
               prehod težak. In država je - z nami vred - premalo naredila za te reči. Sedaj moram
               reči, da z zakonom o kulturnem tolarju, ki tudi ni pravi zakon, je tudi nesistemski,
               bomo tudi enkrat poračunali z njimi - kakor govorimo, smo se vsaj zavezali, da bomo
               knjige kupovali za knjižnice in bomo na ta način to pognali.</p>
               <p>S temi subvencijami - če bi bilo tako, kot ste vi rekli - čeprav vedno se jim pač
               zdi premalo. Če bi bilo tako, kakor je namenjeno - kar ste vi popolnoma točno
               povedali, da so pravzaprav namenjene avtorjem, ker je tam posebna ekspertna komisija
               za mladinsko književnost, za književnost za odrasle - pri ministrstvu za kulturo in
               po avtorjih, po recenzijah in po nekih priporočilih odloča, kdo bo dobil subvencijo
               ali ne. Mislim, da to delajo korektno. Da delajo korektno. Zase lahko rečem, da še za
               eno knjigo nisem dobil subvencije, zaradi česar se nikoli nisem pritoževal. Čeprav
               tisti, ki so odklonjeni, vsi mislijo, da to gre na tak način; pa ne gre. Ampak, kljub
               temu mi tam uredniki razlagajo ravno naslednje: založba potem izda samo tiste knjige,
               ki so dobile državno subvencijo. Samo te slovenske knjige izidejo, ostalo nam
               odgovorijo: Ker nismo dobili subvencije od ministrstva za kulturo, žal knjige ne
               moremo natisniti. To pa pomeni, da se dela neka predselekcija. Uredniki so na neki
               način smešni in so figure, ker se te knjige, ki ne dobijo subvencije, preprosto ne
               tiskajo. Zato bo državni zbor pač odločil, kakor bo in vaše argumente sem in slišal,
               upošteval, sem jih pripravljen upoštevati, ampak to nas ne odveže neke dodatne skrbi;
               da že drugič knjigo pošljemo nekam med artikle in potem - kar bo. Vi veste - ne bi
               rad prodajal poceni filozofije, tudi nisem filozofsko izobražen - da sta pač dva
               pogleda na svet: enemu se reče <q>"imeti"</q>, drugemu se reče <q>"biti"</q>. In imeti denar in
               pobrati davke, imeti oblast je ena stvar; ena stvar pa je še, s čim šele smo na neki
               način z nekim presežkom kompletni ljudje. In da bi lažje tu na tem področju kaj
               naredili, gredo pač v to moja prizadevanja.</p>
               <p>Morda bi ob kakšni razpravi o proračunu lahko našli še kaj drugega, če ne ob tem
               davku, ampak tu bi pričakoval, da nam morda celo kaj ponudite, da nam kaj ponudite.
               Morda lahko gre tudi samo za slovenske knjige, ne za knjige, ki jih uvozimo, pa potem
               naprej prodajamo. Morda bi se lahko ta alinea odbora glasila za slovenske knjige. To
               bi bil, recimo po moje, en kompromisen predlog. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Partljič. Gospod Demšar, še vztrajate na repliki? In potem bo
               imel besedo gospod minister, da bo odgovoril mogoče obema.</p>
            </sp>
            <sp who="SDZ2:DemšarVincencij">

               <speaker>VINENCIJ DEMŠAR:</speaker>

               <p>Hvala lepa za besedo. Repliciram misli, ki jo je povedal gospod minister; da bi se
               lahko zgodilo, da bi delili v Evropi narode oziroma države na <q>"kulturne"</q> in pa na
               <q>"nekulturne"</q>. Vsak, ki tu govori, lahko pove samo en del. Sam bom povedal tole
               izkušnjo. Knjiga Zakladi Slovenije je izšla že v treh nakladah, vendar je še vedno
               tako draga - sem jo ravno sinoči gledal - in so mi iz povprečne družine v Škofji Loki
               rekli: Veš, nismo jo kupili kar naenkrat, ampak na obroke. To pomeni: knjiga, ki je
               doživela tri naklade, knjiga, ki bi nekje - po moje je Zakladi Slovenije res prijetna
               knjiga in jo bi priporočal vsakemu, da bi jo imel doma, ne samo na polici, ampak da
               bi jo lahko tudi prebral - je še vedno tako draga, da jo povprečni Slovenec kupuje na
               obroke. In ne primerjati slovenskega naroda in države z drugimi! Meni je prišlo na
               misel: poglejte, nemško govorečih je čez 100 milijonov v Evropi. Kaj pomeni 100
               milijonov v odnosu do 2 milijonov? Kaj pomeni francosko govoreči, ki niso samo v
               Evropi? Poglejte, velik del Kanade - saj so poskušali celo s svojo državo, koliko jih
               v Kanadi govori francosko in tako naprej. Ali pa italijansko? Zmeraj me zmoti to, ko
               se v nekaterih stvareh hočemo primerjati z Evropo. Verjamem, da mora ta država sama
               zbrati denar skupaj, pa sama biti zadostna, da bo lahko živela. Ampak nekatere stvari
               so pa take; kot ko odrasli ljudje v družini lahko zaslužijo zase in še nekaj več,
               otroke je pa treba vzdrževati, ista zgodba je pri knjigah. Če za knjigo ne bomo
               skrbeli <gap n="..."/></p>
               <p>Torej z eno majhno repliko bi šel nazaj h gospodu Partljiču, ki je rekel, da je škof
               očitno vedel, da je v knjigi hudič. Torej ta hudič je bil tudi vsa povojna leta, ko
               nobene knjige zunaj nismo smeli kupiti. Torej, to je tudi naša povojna oblast 50 let
               vedela, kaj knjige pomenijo. Zato bi prosil: ne primerjati nas, našega naroda in
               kulture z drugimi na tak način. Da zmoremo mi isto.</p>
               <p>Za ministra bi imel pa še to vprašanje. Torej sedaj vem, da se knjige tiskajo pri
               nas doma, pa jih dajemo tiskati ven, pa naše knjige tiskajo druge založbe v tujini,
               pa tiskajo naši zunaj naše knjige in jih potem uvozijo. Torej teh kombinacij je
               nešteto. Kako je s tem prometom knjig na meji? Ali bo tisti, ki je tiskal knjigo v
               tujini - kje bo plačal ta davek in kdaj bomo plačali mi davek? Kako te stvari tečejo
               čez mejo - tiskanje knjig in promet? Za to vprašanje bi želel, če bi lahko gospod
               minister pojasnil. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Demšarju. Gospod minister Gaspari, izvolite.</p>
            </sp>
            <sp who="SDZ2:GaspariMitja">

               <speaker>MAG. MITJA GASPARI:</speaker>

               <p>Bi gospodu Demšarju na koncu odgovoril na njegovo zadnje vprašanje. Najprej bi rad
               povedal, da tudi ta teza o velikih in malih držav ali narodov, ko gre za zadevo, o
               kateri danes govorimo, ne drži v celoti, je pavšalna. Sam sem se pozanimal, ker mi je
               bilo to zelo zanimivo, v kakšnih nakladah se dejansko v tujini izdajajo zelo pomembna
               leposlovja. Ne v bistveno večjih kot v narodu, ki ima 2 milijona ljudi. Pojdite
               pogledati sosednjo Italijo, Avstrijo ali Nemčijo in boste videli, da naklada take
               literature izhaja v nekaj tisoč izvodih. Daleč od tega, da bi bila proporcionalna
               številu prebivalstva, ki je - recimo - v Nemčiji, kjer je bilo rečeno, da je 100
               milijonov potencialnih bralcev take literature. Za nekatero drugo literaturo je
               bistveno več bralcev - žal, tudi tam, tako kot tukaj. To je eno.</p>
               <p>Drugo. Ničelno stopnjo ta trenutek imata dve državi, ki sta si med seboj po
               nekaterih karakteristikah zelo različni: Irska in Velika Britanija. Po drugi pa zelo
               blizu - njihovo bralstvo je tako rekoč neskončno. Angleški jezik je nova latinica.
               Torej po tej logiki je nerazumno, zakaj bi imeli Angleži nulto stopnjo za
               spodbujanje, ker tako ali tako je tega povpraševanja po knjigi v angleškem jeziku
               ogromno. Povsod. Hkrati pa se je treba zavedati, da veliko pomembne literature, ki jo
               bodo Slovenci brali, ne bo vedno v slovenščini. To je predvsem strokovna literatura,
               za katero nikoli ne boste morali oziroma nikdar ne boste dobili take ustrezne
               subvencije, da bi lahko izhajala v slovenskem jeziku, in je vprašanje, če je sploh
               smotrno, da se izdajo v slovenskem jeziku. Ampak to je zgolj opomba.</p>
               <p>Danes se očitno bolj pogovarjamo o leposlovju in to slovenske provenience. Prometni
               davek oziroma davek na dodano vrednost ne omogoča te delitve, ki bi jo sicer gospod
               Partljič rad korektno predlagal; to je, da se deli med slovenske in druge knjige. To
               ne gre. Davek je za blago in to je davek na blago in to ni davek na literaturo. Davek
               na blago se ne more po tem kriteriju ločevati.</p>
               <p>Glede cene, točno je, da bi se naj nekoliko podražilo. Vsekakor ne za 3-odstotne
               točke, kot je razlika med in 8, ampak v najslabšem primeru za 1,2%, in to šele tedaj
               in ob predpostavki, da se marže ne bodo spremenile tistim, ki se s to dejavnostjo
               ukvarjajo. Nihče danes ni govoril o maržah v tej dejavnosti. Bilo bi zanimivo poznati
               tudi razlike v marži, ki jo kljub vsemu imajo posamezni udeleženci na trgu tega blaga
               - kakorkoli ima neko dodatno pozitivno konotacijo, če je to knjiga ali pa druga
               oblika besedne umetnosti.</p>
               <p>Naslednje, kar je gospod Partljič rekel, omenjal je našega znanega predvojnega
               založnika. Takrat ni bilo subvencije temu založniku s strani države. On je to storil
               kot sponzorstvo, kot donacijo, če želite. Tudi danes je možno v okviru zakona o
               dohodnini, pa tudi zakona o dobičku te zadeve, o katerih govorite, klasificirati pod
               pojme donacija in sponzorstvo in na osnovi tega pridobiti tisto olajšavo, ki ji gre
               po teh dveh zakonih. Mimogrede, tako zakon o dohodnini kot zakon o dobičku bosta v
               kratkem prišla v vladno - in proceduro državnega zbora zaradi relativno pomembnih
               sprememb, ki so potrebne v obeh zakonih. Že sedaj je pri donacijah - mislim, da 0,3%
               celotnih prihodkov iz dejavnosti posameznega subjekta, ki jih lahko nameni brez
               davčne obveznosti za donacije; za sponzoriranje pa, če dobi ustrezno protistoritev.
               To se pravi, sponzorstvo pomeni, da se lahko sponzorira knjiga in tiste,ki jo bodo
               brali. Seveda s tem, da tisti, ki se mu to sponzorira, je dolžan storiti neko
               protistoritev tistemu, ki to sponzorira. In z nekoliko domišljije in poslovne žilice
               se verjetno da med pomembnimi slovenskimi podjetji, ki sicer vlagajo denarje v druge
               zadeve, in pomembnimi založniki in še kom, in avtorji tudi, take stvari urediti. Če
               se lahko najde denar za to, da se postavijo pomembni spomeniki, kiparska dela, kupijo
               slike, potem se verjetno lahko na ta način - ne bom rekel v osnovi, ampak kot dodatek
               sponzorira oziroma dodatno financirajo tudi pomembna leposlovna dela, ki se izdajo v
               Sloveniji.</p>
               <p>Mimogrede, ministrstvo za kulturo daje približno 500 milijonov subvencij letno za to
               področje in ko smo razpravljali o tem, kaj bi pomenil ukrep, ki ga prinaša oziroma
               posledice, ki jih prinaša zakon o davku na dodano vrednost, je, da bi ta dejavnost
               lahko v enakem obsegu in najmanj enaki kvaliteti - čeprav kvalitete avtorstva ne
               moremo ocenjevati tukaj - živela dalje ob tem zakonu približno s 300 do 500 dodatnih
               subvencij, kar ni ne dosegljivo v proračunu za leto 1999. Ni nedosegljivo. Vsekakor
               je stvar ministra za kulturo - ki ga, žal, danes ni tukaj - pa je konec koncev tudi
               sam zatrdil, da je tak postopek možno izpeljati, možno eliminirati oziroma izničiti
               tiste posledice, za katere danes še ne vemo, ali se bodo zgodile, ker danes je
               diskusija, kot da se je že vse zgodilo. Bilo bi le dobro, da ob tem, kar
               predpostavljamo, tudi počakamo na posledice, ki naj bi se zgodile ob tem, ko bo zakon
               sprejet in uveljavljen, predvsem ko bo uveljavljen drugo leto.</p>
               <p>Zato mislim, da je vztrajanje samo na tej trditvi, da se to lahko reši skozi davek
               na dodano vrednost - po moje - ne bom rekel nekorektna, ampak ne dovolj premišljena;
               da je direktno poseganje države, kolikor ga mora biti, na to področje, bolj smotrno
               skozi instrumente, ki zadenejo dejansko tiste, ki potrebujejo tako subvencijo, in da
               se izognejo tistim, ki je ne potrebujejo. Med založniki - tako kot tudi proizvajalci
               druge vrste proizvodov in blaga - obstajajo razlike, nekateri so boljši, drugi so
               slabši. Če je Slovenija prešla v začetku tega desetletja na tržno gospodarstvo, je
               prišla tudi na tem področju z določenimi korektivi. Ti korektivi naj ne bi bili
               davki, ampak direktna subvencija oziroma intervencija države ali in dobro bi bilo,
               tudi lokalne skupnosti. Knjiga namreč ni samo državno blago, če hočete, ampak je tudi
               blago, ki gre do posameznika, ki živi v lokalnem okolju. To se pravi, da naj bi tudi
               bila lokalna skupnost zainteresirana, da se v tak sistem vključi.</p>
               <p>Ko gre pa za knjige čez mejo, pa velja enak in enoten sistem v davku na dodano
               vrednost. Pri uvoženem blagu se izračunajo dajatve, ki prihajajo za blago, ki pride
               iz uvoza. Če je taka knjiga - v tem primeru - namenjena tudi hkrati izvozu, bo potem
               oproščena vseh dajatev, ko bo šla v izvoz. Če bi, recimo slovenski založniki kupili v
               tujini papir, stiskali knjigo tukaj in jo prodali nazaj v tujino, ker delajo za
               nekega svojega partnerja v tujini. To se pravi, v tem primeru ne gre za neke - tukaj
               ne more iti za neko kulturno politiko, gre za enostavno tretiranje tistega, kar
               prihaja kot proizvod ali storitev čez mejo na eni strani, in kar bo zapustilo
               Slovenijo na drugi strani zopet kot proizvod ali storitev, ki gre v izvoz.</p>
               <p>Pri tem je potrebno upoštevati tudi to, da kot sem prej rekel, da ne gre za tako
               razliko, kot so 3-odstotne točke, da se dobi refundacija. Zakon o prometnem davku ne
               pozna refundacije, ker je samo v eni fazi zaračunan, to je takrat, ko se nekaj
               dokončno proda končnemu potrošniku. V davku na dodano vrednost je seveda ta možnost,
               da se, ker gre za vsefazni davek, da se te stroški, ki se nabirajo v posameznih fazah
               do končnega potrošnika, tudi kot se temu reče refundira oziroma lepše rečeno povrnejo
               tistemu, ki je v predhodni fazi bil udeležen takih stroškov njegovih dobaviteljev.
               Torej tudi pri knjigi velja enak princip, da ne bodo te stroški se samo gradili,
               zidali, kot bi rekli, in bo zaradi tega, ker naj bi bilo davka za efektivno 1,5 točke
               več, tudi finalna cena proizvoda bila tolikšna. Če bo tako, je tako ali tako slabo.
               Mislim, to se običajno ne zgodi v svetu. Ker obstaja neka - bi rekel - minimalna
               stopnja konkurence tudi na področju knjige v Sloveniji - bi si upal trditi -, ker je
               več kot ena založba, in več kot en - bom rekel - <q>"proizvajalec"</q> takega proizvoda;
               avtorjev je pa tako ali tako bistveno več, kot je založnikov. Torej obstaja na tej
               strani konkurenca, seveda obstaja konkurenca tudi pri bralcih, kar lahko opažamo po
               nakladah, ki so več ali manj pomemben segment. Tisto, o čemer sem pa prej govoril, je
               bila pa televizijska oddaja pred dobrim tednom, ko sta odgovarjala novinarju dva
               založnika. In na njegova vprašanja nista odgovarjala tako nerazumno, čeprav sta bila
               stalno spraševana, zakaj ni več subvencioniranja založništva. Ugotovila sta - ne
               zaradi tega, ker bi izdajala samo kuharice ali kaj podobnega, ampak da, če nisi sam v
               stanju izpeljati neke osnovne dejavnosti, ti nobena državna subvencija ne more
               pomagati, da bi to tudi vzdržal. Torej samo sponzoriranje zaradi sponzoriranja ne
               pripelje do tega, da bo neka dejavnost lahko stalno živela, predvsem je odvisno, ali
               bodo bralci seveda to zahtevali.</p>
               <p>Glede primerjav med državami pa velja: mislim, da pri nas knjige relativno niso
               dražje, kot so v drugih državah, če boste pogledali nakupno moč prebivalstva tukaj v
               Sloveniji in morda - recimo - nekje drugje v Nemčiji, Franciji ali še kod. In če
               boste pogledali Francijo, kot eno zelo na tem področju aktivno državo, se ne ukvarja
               s tisto vrsto subvencioniranja, kot jo pri nas poznamo, ampak običajno sponzorira
               izdajo neke knjige - to se pravi ustvarja tiste pogoje, ki na trgu omogočajo interes
               za nakup take knjige. Kar je lahko alternativa načinu, ki ga poznamo v Sloveniji in
               ki ima dolgo brado in ni dal v preteklosti zelo izjemnih rezultatov, vsaj ne glede na
               to, o čem se danes pogovarjamo in kako danes o tem razpravljamo.</p>
               <p>Torej jaz bi le predlagal, da kot sem rekel, v državnem proračunu za leto 1999
               ugotovimo racionalno, in to je na podlagi predloga ministra za kulturo, z ustrezno
               razpravo znotraj vlade o tej prioriteti - ki če bi jo res lahko to prizadelo, česar
               se vi bojite - da se ta efekt in ta učinek lahko kompenzira skozi ustrezno intervenco
               pri ministrstvu za kulturo v letu 1999, ko naj bi ta zakon začel veljati. Seveda ta
               efekt take uveljavitve zakona ne bo trajal neskončno. To je enkraten učinek in ga je
               treba tudi tako razumeti, ko se ga poskuša potem nevtralizirati.</p>
               <p>Kot sem pa rekel, so pa drugi zakoni - od dobička do dohodnine, če govorimo o
               davčnih zakonih in drugi instrumenti ekonomske politike - ki lahko dosti bolj
               učinkovito, kot je ta nesrečna stopnja, ta problem rešijo. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Prvi ima repliko Mežan, drugi Sovič, tretjič Bevk,
               potem Kopač.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Ugovor imam samo na tisto ministrovo izjavo, ko pravi, da knjige pri nas niso dražje
               kot v tujini. Mislim, da so celo dražje, mislim, da so enako drage kot v tujini.
               Mislim, da so celo dražje, vendar je pa standard bistveno nižji. To najbrž ni
               primerljivo.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Kolegi poslanci, nekaj informacij še bo kasneje. Tisti, ki boste odšli, ne boste
               vedeli za njih. Nadaljujte. Hvala lepa kolegu Mežanu. Na vrsti pa je gospod Bevk ali
               pa Sovič, lahko zamenjata.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Res ne vem, kaj je narobe s
               tem, če založniki tudi zaslužijo. Na ta način lahko postanejo meceni in si na tak
               način tudi razširijo svoj založniški program. Saj ne tiskamo samo kuharic - ob vsem
               spoštovanju do te zvrsti literature in priročnikov <q>"Naredi si sam"</q>.</p>
               <p>Posamezni vladarji so namreč v preteklosti podeljevali tiskarjem, ki so bili takrat
               tudi knjigotržci, posebne privilegije, da so jim olajšali njihov položaj in
               preživetje. Zakaj ne bi aktualna vladna koalicija danes slovenski knjigi, pisateljem
               in založnikom podelila z ničelno stopnjo privilegij, ki bo pomemben za nadaljnji
               slovenski kulturni razvoj? Poznam založnika, ki šele s prodajo turističnih razglednic
               zasluži, da lahko izdaja knjige, ki niso visokonakladne, pa bogatijo našo strokovno
               in leposlovno književnost.</p>
               <p>Eno takih založb imamo tudi v Idriji in smo zelo ponosni nanjo. Vsi pa vemo v
               preteklosti, da je na primer Janez Vajkard Valvasor s svojo Slavo vojvodine Kranjske
               bankrotiral. Zato bi prosil v izogib takim bankrotom v današnjem času, da vladna
               koalicija pri tem amandmaju upošteva kulturni in ne finančni vidik tega amandmaja in
               podeli privilegij knjigi.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Naslednji razpravljavec gospod Sovič oziroma to je replika.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Hvala lepa. Tri stvari je povedal - poleg ostalih seveda - gospod minister Gaspari
               in rad bi povedal, da se z dvema ne strinjam, eno pa podpiram.</p>
               <p>On se je začudil, zakaj je med temi državami, ki imajo ničelno stopnjo, ki vključuje
               tudi knjige; zakaj sta Irska in Velika Britanija. Na nek način je svoje začudenje
               utemeljil ravno na tem dejstvu, da gre za jezikovni prostor, ki je v tem trenutku v
               svetu, da ne rečem, celo dominanten. Ali ni pomislil, da je mogoče razlog v Združenih
               državah Amerike? S tem si Velika Britanija in Irska na nek način na svetovnem trgu,
               ki je res največji, definirata pozicijo, ki jima omogoča konkurenčnost. Mimogrede,
               kot vemo Združene države Amerike nimajo - vsaj po mojem vedenju - davka na dodano
               vrednost, razen če ima ministrstvo za finance drugačne informacije.</p>
               <p>Drugo. Minister je omenil, da so naklade nekaterih leposlovnih del v Sloveniji
               primerljive s temi v tujini. Tudi če bi ta teza bila točna, bodo gotovo tudi
               predstavniki vlade razumeli, da je razlika, če se neka knjiga izda v nakladi - recimo
               - 3.000 izvodov v Sloveniji in v Italiji ali v Veliki Britaniji. Absobcijska moč
               slovenskega tržišča - kljub naši veliki ljubezni do knjige in do leposlovja in tako
               naprej - je zanesljivo manjša, vsaj za faktor razlike med 100 milijonskim tržiščem in
               dvomilijonskim tržiščem. Torej faktor je vsaj 50. Verjetnost, da bo nekdo to knjigo
               prodal, je zanesljivo zunaj dosti večja. Torej s tega vidika tudi zaloge manjše in
               razni dodatni stroški, ki s tem nastajajo.</p>
               <p>Misel, s katero se pa strinjam in ki po mojem potrjuje potrebo po tem, da se ta
               amandma sprejme, pa je ta. Gospod minister je opozoril na to, da subvencije in vse
               ostalo, kar bi pravzaprav poskušali narediti, zato da bi kompenzirali ta težak
               položaj knjige, so enkratne ali dvokratne ali mogoče tri ali štirikratne - kakorkoli
               bi pač ta pozicija v proračunu trajala. Medtem ko zakon, ki ga danes sprejemamo,
               zakon o davku na dodano vrednost, pa je sistemski zakon - eminentno sistemski zakon.
               In s tem zakonom definiramo razmerja v državi. Če danes uspemo urediti položaj
               knjige, potem smo pravzaprav s tem na dolgi rok ta problem razrešili. Drugače bo pa
               potrebno vedno znova in znova to vprašanje postavljati na dnevni red.</p>
               <p>Zato mislim, da je danes dobra priložnost, da to končno uredimo in se zahvaljujem
               ministru za to, da nam je tak argument še posebej osvetlil. Zlasti zaradi dejstva, ki
               ga je tudi sam poudaril, da - on je celo omenil konkreten znesek - pomeni takšna
               stopnja, kot jo imamo sedaj, podražitev za knjigo. On sicer pravi, da ne za razliko
               med 5 in 8, če sem prav razumel 1 cela in še nekaj. Torej, to je podražitev in
               zanesljivo bo ta imela tudi odmev v končni ceni knjige in s tem v dostopnosti knjige
               bralcem. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Soviču. Kolega Partljič, zagotovo ne več kot pet minut. Bo vaša
               replika več kot 5 minut? Potem bi jo prestavili. Bo skrajšana? V redu.</p>
            </sp>
            <sp who="SDZ2:PartljičAnton">

               <speaker>ANTON PARTLJIČ:</speaker>

               <p>Obljubim, da je to moja zadnja replika in če ne bo večje sile, se tudi ne bom več
               oglašal v zvezi s tem - niti najbrž pri obrazložitvi glasu.</p>
               <p>Mene veseli, da je ta razprava - vidim, da je prišel tudi gospod kulturni minister -
               tako malo postala skorajda kulturnopolitična. Skoraj nimam komentarja k temu in tudi
               ni replika v tem smislu, razen da bi vam potrdil, da koliko je meni znano, so naklade
               v resnici take - recimo - v Veliki Britaniji. Samo malo večje kot v Sloveniji. Kakšni
               dobri romani najprej izidejo v 10.000 izvodih, čeprav potem, če je bestseller se pa
               lahko zgodi malo drugače kot pri nas in lahko pisatelji od tega živijo.</p>
               <p>Povedal bi še en podatek, ki je zelo frapanten, ki ga malokdo ve. Morda je kaj sedaj
               zelo drugače, ampak v 70-ih, 80-ih letih sem bil predsednik društva slovenskih
               pisateljev in ko sem imel preglede, kako je po svetu, je tudi pisateljev približno po
               vseh državah v Evropi enako. V Sloveniji je 260 članov društva slovenskih pisateljev;
               ne vem, koliko jih je v Veliki Britaniji, ampak mislim, da ni številka 400, vsaj
               takrat ni bila. Zanimivo, da je to tako, kakor je tudi z odličnjaki v razredih. Kakor
               je tudi z odličnjaki v razredih. Poznate to, da - recimo, na kakšni ameriški vojaški
               akademiji - ne sprejmejo v 2. letnik tistih, ki so zadostni, dobri, prav dobri, ampak
               gre naprej samo elita. Ampak prihodnje leto niso vsi ti odličnjaki zopet odlični,
               ampak se po neki logiki grupira zopet neka svojevrstna elita. Zanimivo, da je s temi
               umetniškimi društvi likovnikov, pisateljev, za katere vem, za njih približno enako.</p>
               <p>Toda kljub temu sem postal pozoren, ker se zdaj s tem ukvarjam, da je Velika
               Britanija razglasila prihodnje leto 1999 za leto branja angleške literature; ker se
               čuti ogrožena od amerikanizacije, od prevodov itd. Pomeni podobna in ista skrb.
               Minister za kulturo gotovo pozna - smo v teh evropskih dialogih brali - evropske
               asociacije, ko je Evropska unija ali pa Skupnost šele leta 1993 prvikrat vgradila
               vprašanja kulture v svoje dokumente in se letos prva petletka izteka in zdaj delajo
               nove. Bili so razni projekti - ARIANA, kalejdoskop itd. in predel za kulturo,
               program, imenovan <q>"ARIANA"</q> se je ukvarjal s književnostjo in res ni zaživelo, tudi
               tam ne. Mi, če bomo hoteli kdaj iz Evrope kaj dobiti za svojo kulturo, moramo najprej
               tam kot v banki vložiti nek denar, iz katerega bomo črpali. Preprosto na nek način ni
               za računati.</p>
               <p>Zapomnil si bom, kaj ste govorili, gospod Gaspari, ne dvomim v resnost vaših besed,
               nazadnje sem že kdaj sedel z vami na kakšnih eminentnih gledaliških premierah - ne
               mojih, ampak Pandurjevih - in predlagam, da res ob proračunu ali kako drugače odpremo
               to diskusijo. Moje vztrajanje na tem je, da je tega pač bilo preprosto med nami
               premalo. To, kako pa subvencioniraš, je pa seveda vedno pač riziko, ali
               subvencioniraš pravo knjigo. Vi veste, da so Prešernove poezije izšle dve leti pred
               njegovo smrtjo, do njegove smrti je bilo prodanih 11 izvodov. Pomeni, da za nekatere
               reči je pač potrebno tveganje itd. Res mora biti dodaten posluh, da se nam to ne
               zgodi, da take knjige ne bi mogle iziti. Kar zadeva sponzorstvo, mislim, da to že
               zdaj deluje, približno tako, kot ste povedali, zlasti od takrat, ko je tudi davčna
               zakonodaja temu sledila.</p>
               <p>Sicer menim, da je to priložnost, kakor je omenil Sovič, enkratna, če ne, pa mislim,
               da bomo to razpravo odprli - bodisi ob proračunu ali ob kakšni drugi kulturni zadevi
               in se vam zahvaljujem za dosedanje odgovore. Seveda nisem potešen, ker je pač vsak
               gledal z drugega sveta, se mi pa zdi, da so bili korektni.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Partljič. Razpravljavcev več ni, replik več ni. Kolega Kopač ima
               repliko. Ne, bomo kasneje, ne gre več časovno, potem bomo prihranili za drugi termin.
               Torej prekinjam 44. točko dnevnega reda. Besedo pred zaključkom dopoldanske seje
               dajem gospe Zbačnikovi, ki bi rada dala neko informacijo.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Člane odbora za delo, družino, socialo bi rada obvestila, da sejo, ki je sklicana ob
               13.00 uri, prestavljam za pol ure glede na to, ker so nastale posebne razmere. Sklic
               je bil 22., seja pa traja že od 10.00 ure. Pol ure imate pravico, da se okrepite in
               ob 13.30 se vidimo na seji odbora. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala za to informacijo. Zaključujem dopoldanski del seje. Nadaljujemo ob 14.30 s 1.
               točko dnevnega reda, to je ponovno odločanje o zakonu o spremembah in dopolnitvah
               zakona o pokojninskem in invalidskem zavarovanju, z 62. točko in nato s 6. točko, kot
               imate na klopeh že napisano.</p>
               <stage type="time">(Seja je bila prekinjena ob 13.01 uri in se je nadaljevala ob 14.36 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Poslanci, pričenjam nadaljevanje 10. seje državnega zbora Republike Slovenije.
               Nimamo obvestil, da bi se kdo od poslank ali poslancev opravičil za popoldanski del
               seje. Zato takoj prehajamo na ugotovitev navzočnosti v dvorani. Ugotavljamo
               prisotnost! <stage>(57 prisotnih.)</stage> Državni zbor je sklepčen in lahko odloča. Naknadno smo
               ugotovili, da se je za popoldanski del seje opravičila poslanka gospa Maria Pozsonec
               in od 16.30 dalje poslanec gospod Ivan Božič.</p>
               <p>Prehajamo na <title>1. TOČKO DNEVNEGA REDA - PONOVNO ODLOČANJE O ZAKONU O SPREMEMBAH
                  IN DOPOLNITVAH ZAKONA O POKOJNINSKEM IN INVALIDSKEM ZAVAROVANJU…</title>
               </p>
               <p>Državni svet Republike Slovenije je na 11. seji, dne 3. junija letos, sklenil, da na
               podlagi tretje alinee prvega odstavka 97. člena ustave Republike Slovenije zahteva od
               državnega zbora, da ponovno odloča o zakonu o spremembah in dopolnitvah zakona o
               pokojninskem in invalidskem zavarovanju, da zahteva ponovno odločanje. Sprašujem
               predstavnico državnega sveta, gospo svetnico Vekoslavo Krašovec, če želo obrazložiti
               zahtevo sveta? <stage>(Želi.)</stage> Prosim, gospa svetnica.</p>
            </sp>
            <sp who="SDZ2:KrašovecVekoslava">

               <speaker>VEKOSLAVA KRAŠOVEC:</speaker>

               <p>Spoštovani! Če dovolite, bi dodala še nekaj besed h gradivu, ki ste ga že prejeli.
               To je k predlogu, da ponovno odločate o spremembah zakona o pokojninskem in
               invalidskem zavarovanju, ki ga je državni zbor sprejel 28. maja.</p>
               <p>Državni svet je spremembe zakona obravnaval in se posebej posvetil tisti
               problematiki, ki ureja pravico do predčasne upokojitve, ter dejansko veljavnosti
               zakona. Meni, da nekatere zadeve niso urejene tako, da bi zakon lahko začel veljati
               takoj, tako kot je bilo predvideno. Če dovolite nekaj besed na obe temi.</p>
               <p>S sprejeto spremembo zakona je dejansko bila črtana možnost predčasne upokojitve
               tistim delavcem, ki jim je v podjetjih ugotovljeno, da nimajo več možnosti za
               zaposlitev v okviru ugotavljanja presežnih delavcev. To pomeni, da ni več moč, da
               delavci koristijo status predčasne upokojitve v primeru, ko bi jim delovno razmerje
               prenehalo zaradi operativnih razlogov - po predpisih, ki jih ureja zakon o delovnih
               razmerjih. Državni svet je menil, da to črtanje ne more biti niti v interesu
               zaposlenih, prav tako tudi ne v interesu delodajalcev. Namreč, interes zaposlenih je
               prav gotovo izkazan v zakonu o pokojninskem in invalidskem zavarovanju, ki ureja
               določene pravice starejših oseb, zlasti tistih, ki niso več tako delovno sposobni in
               intenzivni, kar pa seveda mora biti tudi po svoje zanimivo za delodajalce, ki so
               pravzaprav ta institut koristili iz razloga, da so ustrezno rešili status ogroženih
               starejših oseb. S črtanjem možnosti predčasne upokojitev neposredno iz delovnega
               razmerja je ostala samo možnost predčasne upokojitve delavcem, ki so prijavljeni na
               zavodu za zaposlovanje in imajo status brezposelne osebe.</p>
               <p>Državni svet meni, da bo v tem primeru prišlo tudi do neenakopravne obravnave
               določenih delavcev - torej tisti, ki so na zavodu za zaposlovanje, se bodo lahko
               predčasno upokojili, medtem ko delavci neposredno iz delovnega razmerja pa tega ne
               bodo mogli koristiti. Na tej podlagi smo tudi ocenjevali, da bo verjetno prišlo do
               dodatnega pritiska s strani delodajalcev po tem, da bodo še povečali brezposelnost na
               ta način, da bodo kot tehnološke presežke določali tudi delavce, ki bi jih drugače
               nekaj let kasneje. Zlasti ocenjujemo, da se bo povečal pritisk na ugotavljanje
               presežnih delavcev, ki bodo stari okoli 48 do 49 let, s tem da bodo potem lahko
               predčasno upokojitev koristili kot nezaposlena oseba na zavodu za zaposlovanje.</p>
               <p>Državni svet je ocenjeval tudi situacijo, ko menimo, da prihaja do neenakega
               položaja med delavci v gospodarstvu in negospodarstvu in to iz razloga, ker splošna
               kolektivna pogodba za gospodarske dejavnosti pravzaprav preprečuje, da bi delavci v
               gospodarstvu, ki izpolnjujejo določeno starost - to se pravi moški nad 55 let in
               ženske nad 50 let - prešli na zavod za zaposlovanje; torej, da bi jim prenehala
               delovno razmerje. Zaradi tega seveda tudi ni možno, da bi institut predčasne
               upokojitve koristili kot nezaposlene osebe na zavodu za zaposlovanje. Menimo, da taka
               enakost bi morala biti ustrezno urejena in tudi zaradi tega smo bili proti temu, da
               se ukine možnost predčasne upokojitve.</p>
               <p>V državnem svetu smo ocenjevali tudi veljavnost zakona. Zakon bi stopil v veljavo z
               dnem objave v Uradnem listu. Menimo, da bi moralo biti urejeno tudi prehodno obdobje
               v zvezi z uveljavitvijo določb 2., 6., 7., 9. in 10. člena zakona. Nastaja namreč
               določena pravna praznina in vprašanje je, kako bodo izpeljani postopki predčasnega
               upokojevanja tistih delavcev, ki so že postali presežni in so postopki zanje že
               izpeljani, vendar jim dejansko odpovedni rok v skladu z zakonom o delovnih razmerjih
               še ni potekel in torej še ne morejo pravnoformalno uveljavljati pravico do predčasne
               upokojitve. Menimo, da bo prišlo do precejšnjega problema v zvezi s temi delavci.</p>
               <p>Prav tako pa menimo, da zaradi takojšnje veljave sprememb zakona in neurejenega
               prehodnega obdobja lahko pride tudi do problemov v zvezi z delavci, ki so vlagali
               zahtevke za dokup pokojninske dobe po starem veljavnem zakonu, prav tako pa bo tudi
               problem nastal pri rokih za imenovanje organov kapitalskega sklada in zavoda za
               pokojninsko in invalidsko zavarovanje.</p>
               <p>Tudi ta dva navedena problema sta vodila državni svet, da vam predlagamo, da o
               spremembah zakona ponovno odločate. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospe Vekoslavi Krašovec, ki je dodatno obrazložila zahtevo državnega
               sveta. Prosim, da bi se umirili. Želi besedo predstavnik vlade? Državna sekretarka
               gospa Nataša Belopavlovič.</p>
            </sp>
            <sp who="SDZ2:BelopavlovičNataša">

               <speaker>NATAŠA BELOPAVLOVIČ:</speaker>

               <p>Torej vlada zakon, tak kot je bil predložen, podpira. Mogoče bi odgovorila samo na
               nekaj tez, ki jih je gospa predstavnica državnega sveta predložila oziroma
               obrazložila v svoji obrazložitvi za veto.</p>
               <p>Dejstvo je, da pravzaprav večina nasprotovanja gre v omejevanju oziroma prepoved
               predčasnega upokojevanja. Moram reči, da vlada meni, da možnost za vse tiste, ki so
               dejansko presežki, ki bodo brezposelni, ostaja v zakonu zaradi tega, ker za vse
               brezposelne - dolgotrajno brezposelne, prijavljene na zavodu za zaposlovanje, ta
               pravica ostaja. Dobili jo bodo po preteku določenega obdobja, ko bodo resnično
               prijavljeni na zavodu kot iskalci zaposlitve, če zaposlitve ne bodo mogli v tem
               obdobju najti.</p>
               <p>Morala bi poudariti v zvezi s to neenakostjo med delavci v gospodarstvu in
               negospodarstvu. Dejansko lahko rečemo, da gre za neenakost. Ampak z zornega kota kot
               ga poudarjajo predstavniki delojemalcev v državnem svetu, moram reči, da je stvar
               zelo zelo vprašljiva. Kolektivna pogodba za gospodarske dejavnosti res preprečuje, da
               bi bili delavci uvrščeni med presežke pod določenimi pogoji. Samo to pomeni, da ti
               delavci ne morejo izgubiti dela. In delo verjetno je večja kvaliteta, kot pa biti
               prijavlja na zavodu kot iskalec zaposlitve ali kot biti predčasno upokojen. Mislim,
               da je delo tista vrednota, ki bi jo morali ceniti in da je pravzaprav prednost teh
               delavcev, ki so na splošni kolektivni pogodbi za gospodarstvo ta, da dela ne morejo
               izgubiti.</p>
               <p>Prehodna obdobja - mogoče res niso v zakonu izdelana do potankosti, dejstvo pa je,
               da pri izvajanju zakona - tudi tako, kot je bilo že dogovorjeno - je jasno, da je
               dokončna odločba - to se pravi dokončna odločba, sklep, da je nekdo bil uvrščen med
               presežke, tudi če je v odpovednem roku - tisti akt, ki delavca varuje, da bo imel
               pravice še na podlagi starega zakona.</p>
               <p>Problemi rokov za dokup. Dejstvo je, da je po pravni teoriji vedno, da se vloženi
               oziroma začetni postopki končajo po zakonodaji, ki je veljala takrat, ko so bili
               vloženi. Mislim, da problem rokov glede oblikovanja posameznih organov tudi ne more
               biti sporen. Namreč, zakon v tem delu začne veljati in treba je takoj začeti postopke
               za oblikovanje organov, tako skupščine SPIZ-a, kot kapitalskega sklada. Tako da
               mislim, da z vidika tega prehodnega obdobja, ob normalnem tolmačenju te zakonodaje ne
               bo problemov. In še enkrat, vlada zakon v obliki, kot je bil predložen, podpira.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospa državna sekretarka. Zahtevo je obravnaval tudi odbor za zdravstvo,
               delo, družino in socialno politiko kot matično delovno telo. Prosim poročevalko,
               gospod Zbačnikovo, da predstavi mnenje.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Lep popoldanski pozdrav! Odbor državnega zbora Republike Slovenije za zdravstvo,
               delo, družino in socialno politiko je na svoji 35. seji, dne 3.7.1998 obravnaval
               sklep državnega sveta.</p>
               <p>Zahtevo državnega sveta je dodatno obrazložila državna svetnica, gospa Vekoslava
               Kraševec. Predlagatelj predloga zakona o spremembah in dopolnitvah zakona o
               pokojninskem in invalidskem zavarovanju, poslanec gospod Ivan Kebrič je v zvezi s
               sklepom državnega sveta Republike Slovenije dejal, da državni zbor ponovno odloča o
               zakonu o spremembah, posebej poudaril, da se sklep državnega sveta nanaša predvsem na
               črtanje določbe druge alinee 40. člena zakona o pokojninskem in invalidskem
               zavarovanju. Po mnenju predlagatelja zakona črtanje druge alinee 40. člena prej
               navedenega zakona ni v škodo zaposlenih, predvsem starejših delavcev, saj so le-ti
               zaščiteni z novo kolektivno pogodbo za gospodarstvo. Predlagatelj je tudi opozoril na
               številne nepravilnosti in kršitve zakonov, predvsem s strani delodajalcev, ko gre za
               operativne razloge, zaradi katerih delavcu preneha delovno razmerje. Na koncu pa je
               še povedal, da predčasno upokojevanje po navedeni določbi ne rešuje brezposelnih
               mlajših delavcev, omogoča pa delodajalcem, da presežne delavce ponovno zaposli po
               pogodbi o delu.</p>
               <p>Predstavnica vlade je tudi že povedala svoje mnenje. V razpravi so se nekateri člani
               odbora strinjali z mnenje državnega sveta ter z argumenti, ki jih je predstavnica
               državnega sveta predstavila. Posebej so pa poudarili, da bi bilo potrebno bolj
               zaščititi starejše izčrpane delavce ter jim zagotoviti ustrezno socialno varnost. Po
               opravljeni razpravi je odbor z 9 glasovi za in 6 proti sprejel sklep, s katerim Odbor
               Državnega zbora Republike Slovenije za zdravstvo, delo, družino in socialno politiko
               predlaga Državnemu zboru Republike Slovenije, da pri ponovnem odločanju v skladu z
               91. členom ustave Republike Slovenije zakon o spremembah in dopolnitvah zakona o
               pokojninskem in invalidskem zavarovanju sprejme. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Sprejme? Zadnje besede se sploh ni slišalo. Kolegice in kolegi, prehajamo na
               glasovanje. Možna je tudi obrazložitev glasu. Ob tem vas želim opozoriti, da mora pri
               ponovnem odločanju, skladno z drugim odstavkom 91. člena ustave Republike Slovenije,
               za sprejem navedenega zakona glasovati večina poslancev zbora, to se pravi: 46 ali
               več. Želi kdo obrazložiti svoj glas? <stage>(Da.)</stage> Gospa Zbačnikova.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Glasovala bom proti že iz prej navedenih razlogov. Poudarila pa bi posebno, da ta
               zakon posega v aktivne, predvsem v aktivne zavarovance. Ni bil usklajen med
               socialnimi partnerji v okviru ekonomsko-socialnega sveta. Črtanje določbe druge
               alinee prvega odstavka 40. člena zakona po pokojninskem in invalidskem zavarovanju ni
               v interesu niti zaposlenih niti delodajalcev. Povzroča neenakost glede možnosti
               upokojitve pri starejših zaposlenih osebah. Z uveljavitvijo tega zakona so določeni
               starejši delavci v neenakopravnem položaju s tistimi starejšimi delavci, ki so
               nezaposleni in jim je pravica do predčasne pokojnine ostale. Pomeni spremembo zakona
               za starejše delavce v gospodarstvu nezmožnost pridobitve pravice do predčasne
               pokojnine. Zlasti pa, kot smo tudi poudarili na odboru, da je treba posebno zaščititi
               starejše izčrpane delavce ter jim zagotoviti ustrezno socialno varnost. Zato bom
               glasovala proti.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospa Zbačnikova. Svoje mnenje bo podal gospod Kebrič. Zakaj tako
               spremljanje? Bodimo korektni do poslancev. To je bilo nekorektno.</p>
            </sp>
            <sp who="SDZ2:KerbičIvan">

               <speaker>IVAN KEBRIČ:</speaker>

               <p>Hvala, gospod predsednik. Spoštovane kolegice, kolegi in ostali navzoči! Mnogo je
               bilo povedanega o tem zakonu - argumenti za in proti. Jaz se bom tokrat omejil na to,
               da ovržem vse trditve državnega sveta in reprezentativnega sindikata, ki so bili
               podani kot pomisleki. Državni svet v obrazložitvi svojega sklepa navaja določene
               ugotovitve in jaz jih bom ovrgel.</p>
               <p>Prvič, državni svet ugotavlja, da moj predlog spremembe pokojninsko invalidskega
               zakona ni bil usklajen v okviru ekonomsko-socialnega sveta. To je res, vendar
               mnogokrat uskladitve niso možne niti v osnovi, ker pač prevladujejo posamični
               interesi, seveda pa za sprejem zakona ni nikjer predpisan pogoj, da morajo biti
               predlogi usklajeni s partnerji iz ekonomsko-socialnega sveta. Tu naj takoj dodam, da
               sem brezuspešno pozival predstavnike delojemalcev, da se sestanemo in res je -
               Svobodni sindikati, predsednik in tajnik sta se po mnogih, mnogih mojih pozivih
               odzvala, kjer sem jima v uri in pol predstavil argumente in zamislite si - nista
               dejala, da so moji argumenti manjvredni ali da ne držijo, ampak sta dejala, da se
               bodo še kljub temu posvetovali in so me čez dva dni obvestili, da vztrajajo pri
               svojem stališču.</p>
               <p>Izgleda, da so bili moji argumenti dokaj močni, če so potrebovali še dva dni, da so
               ostali pri svojem mnenju. Računica pa kaže naslednje - gre za črtanje druge alinee
               40. člena - saj je to pravzaprav edini kamen spotike ali drugače rečeno - edino
               nasprotovanje. Računica kaže naslednje - po zakonu lahko gre - sedaj še - po tej
               alinei moški, ki je star 55 let in ima 35 službenih let ali ženska, ki je stara 50
               let in ima 30 službenih let, predčasno v pokoj ali kaj se z njo ali z njim zgodi. Za
               vsako leto, ki ji ali mu manjka do polne pokojninske dobe 40 let oziroma 35, to se
               pravi 5 let, izgubi 2% od svoje pokojninske osnove, ki ne znaša več 85% ampak 5 krat
               2 je pač 10 in ta osnova ni 85 ampak samo 75. V čigavo škodo je to? In to jim ostane
               do smrti.</p>
               <p>Drugi hendikep ali druga pomanjkljivost ali problem je pa to, da če ni star 58 let
               ali ženska 53 let, se do polne starosti 63 let in jim odbije za vsako leto 1% na
               tisto izračunano zmanjšano pokojninsko osnovo. To pa pomeni, okroglo rečeno, namesto
               75% še samo dobrih 70. Ali je sedaj to v škod ali je to v korist delojemalcev?
               Priznam, da je v korist samo tistim delodajalcem, ki bi se želeli na račun države
               znebiti določenega števila svojih zaposlenih, namesto, da poskrbijo za več naročil,
               za boljše izkoriščanje kapacitet, za boljšo kvaliteto svojih izdelkov, da bi lažje
               prodajali in da bi se vsi skupaj v tej državi trudili za večjo zaposlitev in za čim
               manjšo brezposelnost.</p>
               <p>Na drugi strani moram povedati, da so sindikati isto zastopali in jim ta moj odgovor
               enako velja, kot predstavnikom državnega sveta, ki so postavili zahtevo o ponovnem
               glasovanju za te. Še nekaj naj povem<gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Kebrič!</p>
            </sp>
            <sp who="SDZ2:KerbičIvan">

               <speaker>IVAN KEBRIČ:</speaker>

               <p>Dobesedno<gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Kebrič se opravičujem! Ker smo pri proceduri preskočili možnost, da
               predlagatelj zakona tudi pove svoje stališče, kajti gospod Kebrič je bil predlagatelj
               zakona, sedaj vam je poteklo 5 minut in vas prosim, če bi samo nekaj podaljšal vašo
               razpravo, ker vam nismo dali možnosti, da kot predlagatelj zakona poveste svoje
               stališče. Prosim.</p>
            </sp>
            <sp who="SDZ2:KerbičIvan">

               <speaker>IVAN KEBRIČ:</speaker>

               <p>Druga logika kaže to, da pravijo, da so sedaj tako brezposelni v boljšem položaju,
               kot pa tisti zaposleni. O preprosta logika, kje si! Lahko si pa to preberete in bom
               kljub temu to citiral. <q>"Z uveljavitvijo tega zakona bodo določeni starejši delavci v
               neenakem položaju s tistimi starejšimi delavci, ki so nezaposleni in jim je pravica
               do predčasne pokojnine ostala"</q>. Zakon namreč še vedno dovoljuje pravico do predčasne
               pokojnine tistim nezaposlenim, ki so bili zadnjih 24 mesecev najmanj 12 mesecev
               prijavljeni na zavodu za zaposlovanje, kot iskalci zaposlitve. V tem primeru, če se
               to zgodi, je ravno večja korist tega črtanja. Kajti dalj časa bodo zaposleni po
               kolektivni pogodbi, jih delodajalec ne more odpustiti, moške pri 55 letih, ženske pri
               53 letih, če imajo pri njem 15 let delovne dobe, ali pa skupno 25 let delovne dobe. V
               čigavo korist je potem to stališče, ki sem ga podal.</p>
               <p>Za zaključek pa samo naslednje. Dva prigovora sta še bila. Eden od teh prigovorov je
               bil dokup let. Jaz sem spremembo tega zakona postavil pod vprašaj socialno čuteče
               ljudi ali je to tako, da tisti, ki prejema 50 tisoč tolarjev mesečne plače, za dokup
               enega leta prav tako mora plačati 260 tisoč tolarjev, to je približna cena danes, kot
               tisti, ki zasluži 150, 200 ali ne vem koliko več. Pri čemer je še pomembno to, da si
               prvi, večina lahko dokupijo samo svoja vojaška leta, dočim tisti, ki so študirali, si
               lahko dokupijo študentska leta. In tudi logično je, da tisti, ki je višje izobražen,
               ima verjetno tudi višjo plačo in ne more biti prigovora, da ne bi mogel plačati tega
               višjega zneska za dokup let z višjo ceno.</p>
               <p>Za zaključek samo še to, da menim, kot je bilo rečeno, da sindikati zahtevajo
               tripartitno sestavo organov skupščine zavoda za pokojninsko in invalidsko zavarovanje
               kot tudi kapitalskega sklada. To je bilo z amandmaji sprejeto in mislim, da sploh ni
               več problem.</p>
               <p>Zahvaljujem se vam, spoštovane kolegice in kolegi, za vaše pozorno poslušanje.
               Menim, da sem vas lahko s temi argumenti, pri čemer bi vam lahko z najnovejšimi
               podatki iz Zavoda za pokojninsko in invalidsko zavarovanje vse še s številkami znatno
               znatno temeljitejše predočil in menim, da bi morali uvideti, v čigavo korist gre. Ali
               bomo delali na tem, da bomo imeli vse mlajše upokojence, kar je prigovor, ali pa bomo
               delali za to, da bi ljudje delali čim dlje, da bi si zaslužili čim višjo pokojnino.
               Še enkrat hvala za vašo pozornost.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Kebrič. Besedo ima gospod Potrč, za njim bo govoril gospod Pukšič.
           </p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa, spoštovane kolegice in kolegi, glasoval bom proti ponovni potrditvi
               zakona. Za potrditev zakona namreč ne vidim niti enega samega razloga, čeprav je
               gospod Kebrič povedal, da bo popolnoma ovrgel vse nasprotne argumente. Sem ga
               pazljivo poslušal, pa nisem te pameti, da bi tole, kar je govoril, lahko razumel. Gre
               namreč za to, če si izmišljaš vhodne podatke in številke, potem pač iz njih dobiš
               rezultat, kakršen hočeš, in to je gospod Kebrič delal; realnost je popolnoma
               drugačna. Zakon naj bi namreč bil najprej sprejet v korist upokojencev. Trdim pa, da
               jim v pomembnem delu poslabšuje položaj in zmanjšuje pravice. Usklajevanje pokojnin s
               plačami je namreč uzakonjeno že sedaj. In kako je vladna koalicija uspela novinarje
               prepričati, da bo to komaj zakon uvedel, ne vem, je pa čista laž. Povečevanje
               pokojnin pa se zdaj opravi z vsakim povečevanjem plač, odslej po Kebričevem zakonu pa
               bo usklajevanje čakalo tako dolgo, dokler ne bo povečevanje plač doseglo najmanj
               1,5%.</p>
               <p>Drugič, zakon poslabšuje položaj tudi zaposlenim. Posebej je nesprejemljivo, da v
               času, ko imamo že dolga leta 120, 125 tisoč, tu vmes se suče, nezaposlenih, med njimi
               že skoraj polovica takih, ki so trajno ne zaposleni, ukinjati možnost predčasnega
               upokojevanja presežnih delavcev. To pomeni le več nezaposlenih in tudi več problemov
               s socialnimi pravicami ljudi, poleg tega pa prevalitev stroškov iz pokojninske na
               neko drugo blagajno, razen če gospod Kebrič misli, da ni treba, da ti kakršenkoli
               pravice imajo.</p>
               <p>Zakon je predlagan in sprejet brez soglasja socialnih partnerjev, kar je danes
               priznal tudi gospod Kebrič. Za Združeno listo socialnih demokratov, za mene osebno,
               ki se zavzemamo za socialno partnerstvo, je to velika napaka zakona. Za gospoda
               Kebriča je lahko to popolnoma nepomembno. Predlagati spremembe pokojninskega sistema
               po hitrem postopku v času, ko se napoveduje celovita reforma, ki terja najširši
               konsenz, je po mojem tudi neodgovorno ravnanje. Mislim, da bi se morali v takem času
               zavzemati za to, da do konsenza pride, ne pa demonstrirati politično moč, tudi na ta
               način, da se prilagaja odločanje o zakonu, razpoloženju in prisotnosti koalicijskih
               poslancev.</p>
               <p>In končno, zakona ne morem sprejeti zato, ker ob najboljši volji ne razumem, zakaj
               je bil neposredno pred razpravo o pokojninski reformi sploh potreben. Namesto, da bi
               vladajoča koalicija čas, ko je z gospodom Kebričem usklajevala ta zakon, usklajevala
               celovito vsebino pokojninskega sistema in ga nam že predložila v obravnavo, smo
               skoraj dve leti v državnem zboru porabili za zakon, ki ne pomeni nič. Poslanci LDS,
               seveda na hodniku trdijo, da bi bilo tako treba narediti, ker to zahteva DeSUS in od
               tega je odvisen obstoj koalicije. Če je to tako, se namreč meni osebno to posebej
               dobro za takšno koalicijo ne zdi, saj je iz tega razloga kasnila celovita pokojninska
               reforma in še do danes mi predloga zakona za celovito reformo nismo dobili. Če pa to
               ne drži, da gre za pač ceno, ki jo morata dve stranki plačati DeSUS-u, ampak da je to
               hotela imeti vlada, potem je pa to pač sprenevedanje, ker vlada je ves čas
               obljubljala, da z nobenimi parcialnimi rešitvami pokojninskega sistema ne bo šla,
               dokler ne bo pripravljena celovita reforma, ker se zaveda, da bi bilo to slabo in
               neproduktivno.</p>
               <p>Vse to so razlogi, da ponovim, zaradi katerih ne vidim tudi po poslušanju vlade in
               predlagatelja enega samega razloga za potrditev tega zakona in bom glasoval proti.
               Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Potrč. Svoj glas bo obrazložil gospod Pukšič, za njim gospod Demšar.
               Še kdo?</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa za besedo. Spoštovane poslanke, spoštovani poslanci! Tudi sam bom
               glasoval proti temu zakonu - torej ponovno. Že takrat, ko smo o njemu odločali, sem
               na koncu glasoval proti, ker veliko od dobrih amandmajev, ki so bili predlagani, niso
               bili sprejeti. Ni pa seveda tudi naključje, da parlamentarni odbor za delo, družino
               in socialo, ki ga vodi doktor Zbačnikova, ni dal temu zakonu že na začetku zelene
               luči, ampak ga je zavrnil kot neutemeljenega, kot nepotrebnega, skratka kot ne dovolj
               pripravljenega in tako rekoč brezpredmetnega, ker tako kot je že danes bilo nekajkrat
               rečeno, ni bil usklajen s socialnimi partnerji, ki pa je seveda pri takšni zakonodaji
               nujno potrebno.</p>
               <p>Drugi razlog, ki vodi v tej smeri, da je potrebno zakon zavrniti, je ta, da je vlada
               prek spremembe in dopolnitve zakona o pokojninskem in invalidskem zavarovanju želela
               na nek način spraviti del tako imenovane pokojninske reforme pod streho, kar je
               dejstvo. Danes se je pokazalo, da o tako imenovani beli knjigi ni ostal niti list,
               ampak vse kaj drugega, kot pa reforma, pokojninska reforma po smernicah, ki so bile
               začrtane v beli knjigi.</p>
               <p>Kaj so se dogovorili na vladi in s kakšnim novim predlogom bodo prišli, bomo videli,
               pa vendar je precej čudno to, kar je bilo zapisano v medijih, kako bo izgledala ta
               pokojninska reforma. Kot da se bi pokojninska delala za mandat ali pol mandata.
               Vedeti moramo, da bodo rezultati takšne ali drugačne pokojninske reforme prišli šele
               čez nekaj let, ne pa seveda od danes na jutri. To enostavno ni mogoče.</p>
               <p>Torej tri bistvene točke, spremembe in dopolnitve zakona o pokojninskem in
               invalidskem zavarovanju so bile uskladitve pokojnin. Ja, uskladitve pokojnin bi,
               torej do uskladitve pokojnin bi lahko prišlo, če bi izglasovali amandma na 314.a
               člen, kjer smo predlagali poslanci Socialdemokratske stranke Slovenije za zniževanje
               razlik med pokojninami. Med najnižjo in najvišjo za polno pokojninsko delovno dobo,
               do razmerja 1:3. To bi bilo tisto pravo, ne pa to, kar je predlagano v tem zakonu, ki
               verjetno celo pomeni nekoliko znižanje ali bistveno počasnejše usklajevanje, kot je
               pa bilo možno do sedaj.</p>
               <p>Da se je vlada strinjala s Kebričevim predlogom, ukinitve možnosti za predčasno
               upokojevanje presežnih delavcev, je seveda razumljivo, je pa nerazumljivo s strani
               delavcev in seveda s strani vlade, če pomisli na to, da so lahko ta podjetja v
               stečaju, in ne samo to, lahko je celo tako, da ni stečajne mase. Ti delavci, te
               družine zopet ne bodo imeli, torej ne za kruh in mleko. Dobesedno niti za kruh in
               mleko, kje šele za ostale komunalne infrastrukturne zadeve, ki so potrebne.</p>
               <p>In tretjič. Zakon predvideva nižjo oziroma višjo ceno odkupa študijskih let. Jaz sem
               za odvzem privilegijev, vendar privilegij ni študij. Marsikdo je moral torej pokazati
               in se dokazati na fakulteti, če jo je seveda želel končati. Bili so pa privilegiji
               nekaterih, nekaterih torej, velikih po političnem smislu mislim, seveda pa po umu
               malih ljudi, ki so s mogoče niti nekončano osnovno šolo in plesnim tečajem na kakšni,
               v kakšni organizaciji pridobili tako visoke položaje, da imajo danes nadpovprečne
               pokojnine. Vse to so razlogi, zakaj bom glasoval proti temu zakonu. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospod Pukšič. Glas bo obrazložil gospod Demšar.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Torej glasoval bom za to, da ta zakon ni sprejet in pritrjujem odložilnem vetu.</p>
               <p>Razlogi za to so naslednji. Vlada zmeraj pripoveduje, ne bomo parcialno stvari
               reševali, ampak to bomo celovito rešili. In ravno vprašanje pokojninske zakonodaje,
               ki smo se ga pomladi s tako zavzetostjo že lotevali, tudi študijsko po Evropi, je
               potem vse skupaj obstalo in se ni nikamor premaknilo.</p>
               <p>Drugič. Danes sem bil proti, da bi lahko samo en sindikat sodeloval na tak način, na
               odboru za zdravstvo, ampak v tem primeru pa vemo, da sindikati niso imeli
               priložnosti, da bi bili lahko se usklajevali z vlado, kar so tudi nam tu
               predlagatelji povedali, da sindikati niso bili vključeni. Tu bi potegnil primerjavo,
               čeprav sem danes že enkrat rekel, ne primerjati z Evropo. Nizozemci so nam povedali,
               ko smo bili na študijskem potovanju, čudež, da na Nizozemskem ni stavk. Zato, ker se
               predno se sprejemajo bistvene odločitve, se sindikati uskladijo. Torej tega pri nas
               ni in potem se ne čuditi, če bomo imeli čez ne vem, čez nekaj časa, stavke. Stavke,
               ki jih bodo organizirali sindikati, zato, ker se nismo pripravljeni z njimi
               pogovarjati. Sindikati so ena od organizacij, ki jih je pri takih stvareh treba
               upoštevati. Bom rekel na koncu pri tej stvari samo tisto, kar že nekajkrat ponavljam.
               Red je red! In sindikat mora biti, oziroma množinsko, sindikati imajo pravico in
               morajo se jim dati možnost, da sodelujejo pri taki zakonodaji.</p>
               <p>Na koncu bi rekel tole. Z veliko vehemenco predlagatelj pripoveduje, kako je vse
               jasno, kako ne bo nihče nič prikrajšan. Če bi bilo to tako res, potem bi že prej dali
               priložnost vsem, da se v to vključijo. Sedaj pa tu pripovedovati, kako smo gladko
               zavrnili vse ugovore. To ni res! Če vzameš ene vidike, ene postavke, potem lahko
               trdiš, da bo ta zakon tako, kot pravi predlagatelj, pravi, da bo to boljše, kot do
               sedaj. To seveda pod enimi vidiki. Če boš pa vzel druge vidike in zlasti, kar se tiče
               preseženih delavcev, pa to res ni tako enostavno kot predlagatelj meni.</p>
               <p>Zato na noben način ne morem dati svojega pozitivnega glasu za tak zakon, kot je bil
               tu predlagan in bom glasoval proti temu zakonu. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Demšarju. Prehajamo na glasovanje. Pri ponovnem odločanju v
               skladu z drugim odstavkom 91. člena ustave Republike Slovenije je za sprejem
               navedenega zakona potrebno, da glasuje večina poslancev državnega zbora, to je 46 ali
               več. Ugotavljamo sklepčnost! <stage>(79 prisotnih.)</stage></p>
               <p>Kdo je za zakon? <stage>(45 poslancev.)</stage> Je kdo proti? <stage>(35 poslancev.)</stage></p>
               <p>Prosim, gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala. Predlagam ponovitev glasovanja, ker se je 1 od poslancev naše poslanske
               skupine zmotil.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala. Na glasovanje dajem predlog gospoda Kopača, da se glasovanje ponovi.
               Ugotavljamo sklepčnost! <stage>(55 poslancev.)</stage></p>
               <p>Kdo je za ponovitev glasovanja? <stage>(49 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je bil predlog za ponovitev glasovanja sprejet.</p>
               <p>Torej ponovno dajem na glasovanje zakon. Ugotavljamo prisotnost! <stage>(58 poslancev.)</stage></p>
               <p>Kdo je za zakon? <stage>(46 poslancev.)</stage> Je kdo proti? <stage>(16 poslancev.)</stage></p>
               <p>Prosim, gospod Schiffrer.</p>
            </sp>
            <sp who="SDZ2:SchiffrerMarijan">

               <speaker>MAG. MARIJAN SCHIFFRER:</speaker>

               <p>Bil sem raztresen in sem res napačno pritisnil. Prosim, če bi se ponovilo
               glasovanje.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Na glasovanje dajem predlog mag. Schiffrerja, da ponovimo glasovanje. Ugotavljamo
               prisotnost! <stage>(76 prisotnih.)</stage></p>
               <p>Kdo je za to, da ponovimo glasovanje? <stage>(66 poslancev.)</stage> Je kdo proti? <stage>(1
               poslanec.)</stage></p>
               <p>Ugotavljam, da je predlog sprejet.</p>
               <p>Na glasovanje dajem zakon v celoti. Ugotavljamo prisotnost! <stage>(77 prisotnih.)</stage></p>
               <p>Kdo je za zakon? <stage>(46 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da je zakon sprejet.</p>
               <p>S tem tudi zaključujem to točko dnevnega reda.</p>
               <p>Prehajamo na <title>62. TOČKO DNEVNEGA REDA, to je na PREDLOG PREDSEDNIKA REPUBLIKE
                  SLOVENIJE ZA IZVOLITEV 5 SODNIKOV USTAVNEGA SODIŠČA REPUBLIKE SLOVENIJE.</title> Proceduralno o tej točki?Gospod Špiletič ima <title>proceduralni predlog.</title>
               </p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Gospod predsednik, glede na nered pri delu državnega zbora v tem tednu, mislim glede
               na sejo državnega zbora popoldne - dopoldne so bile še poslanske pisarne; tudi danes
               ob 13.00 je bil odbor za delo, družino in socialne zadeve; včeraj zvečer sta bila še
               dva odbora, ki sta trajala pozno v večer - se naša poslanska skupina, žal, ni imela
               časa sestati, da bi se posvetovala o tem, kako bo ravnala pri 62. točki te seje
               državnega zbora. Zato prosim za posvet v poslanski skupini za eno uro odmora.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi! Na predlog poslanske skupine socialdemokratov bo državni zbor
               sejo nadaljeval točno čez eno uro, to se pravi ob 16.20 uri. Prekinjam sejo do 16.20
               ure.</p>
               <stage type="time">(Seja je bila prekinjena ob 15.21 uri in se je nadaljevala ob 16.22 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Nadaljujemo s sejo. Preden preidemo na 62. točko dnevnega reda, moramo ugotoviti
               prisotnost poslank in poslancev v dvorani. Ugotovimo prisotnost! <stage>(55 prisotnih.)</stage>
               Državni zbor je sklepčen in lahko odloča. Ali želi predstavnik poslanske skupine
               socialdemokratov besedo? Prosim, gospod Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Hvala za besedo. Poslanska skupina SDS je odmor izkoristila za to, da je preučila
               kar obsežno gradivo v zvezi z glasovanjem o kandidatih za ustavne sodnike, tudi
               dodatno gradivo, tako da bo lahko ustrezno sodelovala, tako v razpravi kot tudi pri
               glasovanju o predlogih, ki jih je podal predsednik republike.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa.</p>
               <p>Prehajamo torej na <title>62. TOČKO DNEVNEGA REDA - OBRAVNAVO PREDLOGA PREDSEDNIKA
                  REPUBLIKE SLOVENIJE ZA IZVOLITEV PETIH SODNIKOV USTAVNEGA SODIŠČA REPUBLIKE
                  SLOVENIJE.</title> Predstavnik Ustavnega sodišča Republike Slovenije, doktor Lovro
               Šturm, je obvestil predsednika Republike Slovenije, gospoda Milana Kučana, da 30.
               oktobra 1998 izteče mandat štirim sodnikom ustavnega sodišča in sicer doktor Petru
               Jambreku, doktor Tonetu Jerovšku, magistru Matevžu Krivicu in doktor Lovru Šturmu.
               Enemu sodniku, in sicer doktor Boštjanu M. Zupančiču, pa predčasno preneha funkcija
               1. novembra 1998 zaradi nastopa funkcije sodnika Evropskega sodišča za človekove
               pravice. Predsednik Republike Slovenije, gospod Milan Kučan, je v dopisu dne 30.
               junija letos predlagal državnemu zboru, da se za sodnike Ustavnega sodišča Republike
               Slovenije na mesta sodnikov, ki jim poteče mandat 30. oktobra 1998 izvoli naslednji
               pravni strokovnjaki, ki so navedeni po abecednem vrstnem redu: prvi, Janez Čebulj;
               drugi, dr. Zvonko Fišer; tretji, gospod Alojz Janko in četrti gospod Janez Metelko
               ter na sodnika, ki mu predčasno preneha funkcija 1. novembra 1998, gospa Milojka
               Modrijan. Ali želi predstavnik urada predsednika republike dodatno obrazložiti
               predlog? <stage>(Ne želi.)</stage> Predloge je obravnavala komisija za volitve, imenovanja in
               administrativne zadeve, ki je zboru pisno poročala. Ali želi poročevalec komisije
               besedo? <stage>(Ne želi.)</stage> Ali želi besedo predstavnik sekretariata za zakonodajo in pravne
               zadeve? <stage>(Ne želi.)</stage> Ali želijo besedo predstavniki poslanskih skupin? <stage>(Ne želijo.)</stage> Se
               opravičujem, nisem videl, se opravičujem. V imenu poslanske skupine Socialdemokratov,
               gospod Janez Janša. V prvem pogledu nisem videl vaše roke, se opravičujem. V tem času
               smo uspeli delno prezračiti dvorano.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Poudarek je na delno. Spoštovani gospod predsednik! Kolegice in kolegi! Pred nami je
               zelo pomembno dejanje, ki pa žal od samega začetka na nek način, ne daje tega vtisa.</p>
               <p>Zakon o ustavnem sodišču določa, da ustavno sodišče sestavljajo pravni strokovnjaki,
               vrhunski pravni strokovnjaki, ki bodo sposobni odločati o zadevah, pri katerih
               pridejo v medsebojno nasprotje stališča različnih vej oblasti ali v zadevah, kjer se
               kršijo človekove pravice in svoboščine. Pa se to na drugih sodiščih na nižjih
               sodiščih ne razplete v korist temeljnih človekovih pravic in svoboščin oziroma
               državljana kot nosilca teh pravic. Mi imamo danes pred sabo pet predlogov za pet
               kandidatov, ki predstavljajo morda za eno izjemo, povprečno ali celo podpovprečna
               imena s področja prava. Med temi kandidati je tudi kandidat, ki recimo v Nemčiji po
               združitvi ali na Češkem, Poljskem ne bi mogel opravljati niti zakotnega pisaštva,
               zaradi tega, kar je počel v totalitarnem sistemu.</p>
               <p>Dejstvo je, da je veliko pravnih strokovnjakov bilo v dosedanji sestavi ustavnega
               sodišča, da je bil to tudi eden od razlogov, da je to sodišče mnogokrat sprejemalo
               odločitve, ki niso bile po volji vlade ali vladajoče garniture. In dejstvo je, da je
               med temi, ki jim poteka mandat, veliko takih, ki imajo enako pravico, da bi še enkrat
               kandidirali, kot jo je imel predsednik države, ki jih sedaj predlaga, ki je
               kandidiral tretjič. Dr. Krivic, dr. Jambrek, dr. Jerovšek, dr. Šturm so namreč
               nastopili mandat ustavnega sodnika takrat, ko je še veljala stara zakonodaja. In v
               bistvu po novi zakonodaji niso opravili prvega mandata oziroma so ga opravili toliko,
               kot ga je opravil predsednik države Kučan, za katerega so pa nekateri pravniki
               ugotovili, da ga v bistvu ni opravil. Se pravi z enako pravno utemeljitvijo kot je
               gospod Milan Kučan tretjič kandidiral za predsednika države ali drugič, odvisno od
               obrazložitve, bi lahko tudi večina ustavnih sodnikov, ki jim danes volimo ali pa jim
               bomo, boste volili nadomestila, kandidirala tudi prvič oziroma drugič. Vendar se
               nihče od njih ni prijavil. Tudi predsednik države jih sam ni predlagal. Če bi koga od
               njih sam predlagal, potem bi rekli, da ima človek enaka merila za sebe in tudi za
               druge. Vendar nikogar ni predlagal, pa tudi sami se niso in to je treba pri njih
               spoštovati, ker jemljejo zakon in ustavo resno. Žal nimajo posnemovalcev na višjem
               nivoju.</p>
               <p>Zakon o ustavnem sodišču tudi določa, da lahko predsednik države predlaga več
               kandidatov za eno sodniško mesto. To se ni zgodilo. Za 5 v prihodnosti izpraznjenih
               sodniških mest je predlaganih 5 kandidatov. Če kdo od teh ne bo izvoljen, bo
               predsednik države verjetno za tisto mesto ali za dve spet predlagal toliko
               kandidatov, kot se jih bo volilo, in se bo verjetno toliko časa vztrajalo na teh
               predlogih, da bo tudi ustavno sodišče postalo približno tako brezzoba institucija,
               kot je v glavnem računsko sodišče, ki sprejema neke odločitve, ki pa bolj ali manj ne
               prizadenejo nikogar. Mi smatramo, da bi tak razvoj dogodkov zelo negativno vplival na
               stanje demokracije v Sloveniji, še posebej glede na to, da se v zadnjem času povečuje
               število zadev, ki prihajajo pred ustavno sodišče. Ustavno sodišče je praktično
               postalo, ne nek izjemen institut, ki bi odločal vsake toliko časa o pomembnih
               zadevah, ampak kar institut, ki ga že na začetku postopka mnogi vidijo na koncu tega
               postopka. Včeraj smo celo slišali obrazložitev nekoga izmed vas, ki je rekel, da
               zakon, za katerega je sicer glasoval, je še kar v redu, so pa nekatere določbe v
               njem, najbrž protiustavne in bo že ustavno sodišče to uredilo. Skratka, mnogi očitno
               že v naprej računajo na to institucijo, glasujejo za zakone, za katere vedo, da so
               protiustavni, pa potem seveda upajo, da bo to sodišče ravnalo tako, da bo njim v
               korist. Ne govorim zdaj o konkretnem primeru, govorim o principu in ker je stanje na
               žalost natančno takšno, o tem govori praksa, mora biti oziroma bi moralo biti ustavno
               sodišče institucija, ki je dejansko neodvisna, ki se je sposobna odločiti v realnem
               času in ki se je sposobna odločati tudi ne glede na, bom rekel, medijske ali oblastne
               pritiske, do katerih prihaja v velikih obsegih. Zato pa seveda potrebujemo
               posameznike v tem sodišču, ki bodo imeli hrbtenico, ki se bodo znali postaviti za
               svoj prav in ki ne bodo poslušali na eno ali na drugo stran.</p>
               <p>Imena, ki jih je predlagal predsednik države za teh 5 nadomestnih ustavnih sodnic in
               sodnikov ne dajejo te garancije. Zato se bo naša poslanska skupina zelo selektivno
               odločala, koga podpreti in koga ne. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Janša. Želi še katera od poslanskih skupin besedo? <stage>(Ne želi.)</stage>
               Prehajamo na razprave poslank in poslancev. Pisno sta se k razpravi prijavila gospod
               Franc Pukšič in gospod Ivo Hvalica. Razprava ostalih poslancev, ki se niso pisno
               prijavili, pa omejujem na pet minut. Prosim, gospod Pukšič.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa za besedo. Hvala lepa za besedo. Ustavno sodišče je najvišji organ oblasti
               za varstvo zakonitosti, ustavnosti ter človekovih pravic in temeljnih svoboščin.
               Upajmo, da bo takšno tudi ostalo, saj se je v svojem delu izkazalo v tej smeri.</p>
               <p>Po določbi v 9. členu zakona o ustavnem sodišču je za sodnika ustavnega sodišča
               lahko izvoljen vsak državljan Republike Slovenje, ki je pravni strokovnjak in je star
               najmanj 40 let. Zakon o sodniški službi pa natančneje precizira strokovnopravno
               usposobljenost, in sicer, da kdor prvič kandidira za izvolitev v sodniško funkcijo,
               mora dokazati svojo strokovno usposobljenost s podatki o uspešnosti v času študija
               prava - to je torej z indeksom - podatke in ocene kandidatovega usposabljanja v času
               pripravništva ter oceno kandidatovega dela, če je v okviru opravljanja svojega
               dosedanjega poklica ali dela nastopal pred sodišči.</p>
               <p>Nesporno dejstvo je, da predlagani kandidat za ustavnega sodnika, gospod Lojze
               Janko, v času svojega službovanja še ni opravljal sodniške funkcije. To je javno
               navedel tudi sam v svojem intervjuju za revijo Mag, številka 16. Zato je, ker prvič
               kandidira na sodniško funkcijo po veljavni zakonodaji zakona o sodniški službi dolžan
               predložiti podatke o svoji uspešnosti v času študija na pravni fakulteti. Ta pogoj
               oziroma dokaz se zahteva pri vsakem kandidatu, ki prvič kandidira na mesto sodnega
               funkcionarja. Tako piše tudi v 17. členu zakona o sodniški funkciji, kjer piše v
               tretjem odstavku: Za osebo, ki prvič kandidira za izvolitev na sodniško funkcijo,
               morajo podatki o strokovni usposobljenosti vsebovati tudi podatke o uspešnosti
               kandidata v času študija prava, podatke in oceno kandidatovega usposabljanja v času
               pripravništva ter oceno kandidatovega dela, če je v okviru opravljanja svojega
               dotedanjega poklica ali dela nastopal pred sodišči, za katera je pristojen personalni
               svet. Prosim, da se državnemu zboru, seveda ne dvomim v to, da to ni možno, predloži
               tudi ta podatek o kandidatu za ustavnega sodnika, gospoda Lojzeta Jankota, in naj ga
               dodatno, torej naj si dodatno priskrbi, da se bo državni zbor na podlagi tudi tega
               nedvomno pomembnega dokaza o kandidatu in pravni strokovnosti potem odločal, ali je
               primeren za najvišjo sodniško funkcijo v državi.</p>
               <p>Rad bi opozoril na nesporno dejstvo, da smo kot člani zakonodajnega telesa in ob
               izbiri kandidata za najvišjo sodno funkcijo dolžni spoštovati veljavne zakone ter
               tako upoštevati zakon o sodniški službi, ki kot vemo, je stopil v veljavo v aprilu
               leta 1994. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Pukšiču. Razprava, gospod Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa gospod predsednik. Ivo Hvalica, poslanec slovenskega ljudstva. Nisem si
               izmislil to sam, večkrat so mi že ljudje napisali in v tej vlogi bi rad tudi tu
               nastopal. Tudi tako na takšen način mi to napišejo ljudje, ki želijo, da v imenu
               slovenskega ljudstva predstavim določene stvari. Nisem, ne bom govoril niti v imenu
               poslanske skupine, niti v imenu moje stranke, govoril bom v svojem imenu. In večina
               tega, kar bom povedal, je moja osebna izkušnja z enim izmed kandidatov. Osebna!</p>
               <p>Spoštovani kolegi! Ko rečem kolegi, mislim seveda tudi na kolegice. Po vseh
               parlamentih tega sveta se zgolj reče kolegi, mi smo se navadili na to, kolegice in
               kolegi.</p>
               <p>Mandat ustavnega sodnika traja 9 let. To ni mandat, ki se tiče samo tega mandata
               državnega zbora. To bo preseglo ta mandat, naslednji in potem seglo v še en mandat, v
               naslednjem tisočletju. To je zelo važno vedeti, ker tu ni nihče vezan samo na neko
               koalicijo in na ta mandat. Mi volimo ustavne sodnike za 9 let.</p>
               <p>Takoj na začetku naj povem, da ne oporekam kvalifikacijam in kvalifikacij nobenega
               kandidata. Za to nisem pristojen in se v to ne vtikam. Nasprotno, verjamem, da je
               velika večina zelo, bi rekel, strokovno sposobni. Samo to ni vse, kar slovensko
               ljudstvo pričakuje od ustavnega sodnika. Torej jaz oporekam dejanjem, ki jih je kdo
               od teh kandidatov storil in takoj povem, da moj nastop velja samo za enega izmed
               petih kandidatov. Samo za enega.</p>
               <p>Torej glede na to, da sodim ljudi po dejanjih, velja pogledati v življenjepis tega
               kandidata, da bi videl razkorak med tistim, kar je napisano v življenjepisu in
               tistim, kar so ali pa je v tem primeru en sam konkretno v življenju naredil. In
               vzamem življenjepis kandidata Zvonka Fišerja. Vsi imate verjetno to pred seboj. To
               smo dobili z urada predsednika republike, 15. julija. In takoj na prvi strani boste
               zaznali neko nenavadnost, če ste seveda to prebrali. Ampak potrebujete 10 sekund, da
               boste ugotovili, za kaj gre.</p>
               <p>Če nekdo, ki je star 50 let, še ne 50 let - od tega je 25 let približno hodil v šolo
               in študiral - zgosti 20 let svojega dela v zgolj sedem vrstic v prvem odstavku, je to
               nekaj nenavadnega. In teh sedem vrstic, ki pravijo naslednje - tu vidite v prvem
               odstavku, v samih sedmih vrsticah - potem, ko pove, kdaj je diplomiral, kdaj se je
               zaposlil, pravi, to bom prebral, ker je to zelo enostavno prebrati, sedem vrstic:
               <q>"Decembra 1974 leta sem nato postal občinski javni tožilec. Vselej v Novi Gorici. V
               letih 1976 - 1977, odslužil vojaški rok in bil tik pred reorganizacijo javnih
               tožilstev, v začetku leta 1979 imenovan za javnega tožilca temeljnega javnega
               tožilstva v Novi Gorici,"</q> - tako se je takrat to imenovalo - <q>"kar sem bil vse do
               konca leta 1994. Ko me je vlada Republike Slovenije kot okrožnega državnega tožilca
               imenovala v trajni mandat"</q>. Torej razdobje 20 let se opravi tako, z levo roko. Z levo
               roko, v sedmih vrsticah. Potem pa jasno razdobje zadnjih 4 let pa na naslednjih dveh
               oziroma dveh in pol straneh. Nenavadno! Nenavadno!</p>
               <p>Če nekdo tako piše življenjepis nekaj skriva. Kaj skriva vam bom jaz povedal. Jaz
               vam bom prebral verodostojen dokument, ki sem ga dobil od sodišča v Idriji, od
               občinskega sodišča v Idriji in ga moram prebrati. Nerad berem za to govornico, ampak
               ga moram prebrati. Malo boste potrpeli. Pustil bom tudi tiste stvari, ki so
               irelevantne, ampak v glavnem moram prebrati.</p>
               <p><q>"Občinsko javno tožilstvo v Novi Gorici vlaga na podlagi"</q> tega in tega člena in tako
               dalje <q>"zakona o sodiščih zoper Jereb Amalijo, hčer Vincenca, rojeno 23. v Ravnem pri
               Cerknem, stanujoča v Straži številka 29, gospodinjo, poročeno, mater treh polnoletnih
               otrok, pismeno, "</q>tako piše<q>" s petimi razredi osnovne šole, Slovenka, državljanka SFRJ
               na prostosti. Lapajna Janeza"</q> drugič <q>"sina Ivana rojen 18.6.1925 v Šebreljah,
               stanujočega v Godiviču, številka 2, pošta Idrija, duhovnika, samskega"</q> piše duhovnika
               in samskega <q>"s končano teološko fakulteto..."</q></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Hvalica ali je to sodba, da ne bo prišlo do zlorabe osebnih podatkov.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Vidim, da je gospod Battelli še vedno rdeč in ga zelo boli, če nekdo bere. To ni
               sodba. To ni sodba, to je obtožni predlog. Sodbe, ki je bila razveljavljena - zdaj
               sem povedal še preveč, ker stvar mora iti <q>"krešendo"</q> gor, mora rast. Lepo te prosim,
               pojdi, če nočeš poslušati in ne se vtikati v moj nastop, in prosim, da ga opozorite,
               da me je prekinil. Grem naprej.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Hvalica, kot predsedujoči sem dolžan, da vprašam in vas opozorim<gap n="..."/></p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Ni sodba, ni sodba, če sem rekel, javno tožilstvo ne more dati sodbe, predsednik.
               Toliko znanja pravnega pa pričakujem tudi od vas.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Šlo je za vprašanje. Nisem vas spraševal<gap n="..."/></p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Pa jaz sem povedal, občinsko javno tožilstvo v Novi Gorici vlaga itd.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Hvalica, prosim, da nadaljujete.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Lahko se odstranite, gospod Battelli. <q>"Samskega"</q>, torej govorim o
               duhovniku Lapajnetu", s končano teološko fakulteto, Slovenca, državljana SFRJ na
               prostosti in Medvešček Stanislava, sina Antona, rojenega 7.12.1928 v Anhovem,
               stanujočega v Cerknem številka 230, duhovnika, samskega, s končano teološko
               fakulteto, Slovenca, državljana SFRJ na prostosti, obtožni predlog.</p>
               <p>Jereb Amalija je v stanju bistveno zmanjšane prištevnosti<q>" - poslušajte, poslušajte
               - "</q>se je v tem času, ko je bila zaradi prehodnih motenj zaznavno občasno zoženi
               zavesti na podlagi prevalentnih idej njena sposobnost imeti v oblasti svoje ravnanje,
               bistveno zmanjšana.<q>" Tako je to napisano. Se opravičujem za vse napake in za neznanje
               slovenskega jezika, ampak tako piše. "</q>Izrekala lažniva trditve z namenom, da
               povzroča<gap n="..."/>" Prosim? To je obtožni predlog sodbe, ki je bila razveljavljena. Prosim,
               da opozorite gospoda Lavrinca, da ne moti in da mu izrečete ukor.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Hvalica, preden vam bom dal naprej besedo, vas opozarjam, da če bi eventualno
               izkoristil to možnost in govoril osebne podatke, ki jih pač ne smete, je odgovornost
               vaša.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Poglejte, ampak to je bilo z javno sodbo, potem vam pokažem, razveljavljeno vse to.
               Najprej so bili ti ljudje obsojeni, to je razveljavilo sodišče - bom takoj povedal -
               Vrhovno sodišče Republike Slovenije v Ljubljani je razveljavilo to sodbo 12.7.1995,
               predsednik senata, Mitja Deisinger. Očitno nekatere zelo moti, moti resnica, moti.
               Gospod predsednik, če mi ne zagotovite to, da lahko to preberem tu, ker to je obtožni
               predlog, razumete, sodbe, ki je bila razveljavljena v demokratični Sloveniji. Če mi
               tega ne dovolite, mi pač povejte, ampak zelo jasno.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Hvalica, jaz vam to dovolim, samo z enim pridržkom, gre za varovanje osebnih
               podatkov. Lepo prosim, da ne uporabljate osebnih podatkov.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Ja, jaz moram govoriti o osebnih podatkih, saj so tu navedeni. Glejte, pa saj je
               bilo to v javni sodbi razveljavljeno. Poglejte, ali je zdaj to po novem, se
               komunicira v državnem zboru tako, zdaj ne vem, ali ima gospod Lavrinc poseben status,
               ali kaj.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi, prosim, da povsem mirno rešimo ta zaplet. Obstaja tudi
               možnost<gap n="..."/> Samo trenutek, gospod Lavrnic. Prosim, ne dvigovati glas, ne dvigovati
               glas. Predlagam, da za 5 minut prekinemo sejo, da kot predsedujoči ugotovim, katere
               podatke gospod Hvalica bere in da potem nadaljujemo.</p>
               <stage type="time">(Seja je bila prekinjena ob 15.52 uri in se je nadaljevala ob 16.58 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Nadaljujemo. Smo pri razpravi, razpravah poslank in poslancev. V tem kratkem odmoru
               sem se pogovoril s kolegom Ivo Hvalico in mu svetoval, da pri svoji razpravi ne
               uporablja celih imen in priimkov. Lahko se odloči in uporabi inicialke. Gre tudi za
               vprašanje varstva osebnih podatkov. Še posebej pa za integriteto oseb, ki so bile
               tukaj omenjene in še posebej sem mu tudi odsvetoval, da bi v svojem nastopu podajal
               oznako zdravstevenih stanj, teh oseb, ki so v tem gradivu navedene. Gospod Hvalica,
               beseda je vaša.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa gospod predsednik. V tem kratkem odmoru sem prek mojega kolega
               konzultiral uglednega slovenskega pravnika, ki mi je zatrdil, da je sodba javna in da
               lahko omenjam tudi imena.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Hvalica se strinjam. In še eno napako sem naredil. Kolegice in kolegi!
               Najprej ugotavljamo prisotnost v dvorani, da bomo nadaljevali z razpravo. Sem
               prepričan, da brez Ive Hvalice nas bo dovolj. Ugotavljamo prisotnost! <stage>(77 prisotnih.)</stage>
               Državni zbor je sklepčen in lahko odloča.</p>
               <p>To, da pa je sodba javna, o tem pa ni nihče podvomil. Prosim.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Torej gospod predsednik! Vam zagotavljam, da gre za eminentno osebo slovenskega
               prava, ki je to potrdila in zaradi tega sem miren in od sedaj ne bom odgovarjal na
               provokacije.</p>
               <p>Pred tem bi prosil, gospod predsednik, za en <title>proceduralni vložek.</title> V
               odmoru je prišel gospod ali tovariš Battelli v mojo klop in me ozmerjal z <q>"mono"</q>. To
               so slišali tudi <gap n="..."/> <stage>(Smeh v dvorani.)</stage> <gap n="..."/> Drugi poslanci <gap n="..."/> <stage>(Aplavz.)</stage> <gap n="..."/> To so
               slišali tudi drugi poslanci, torej nekateri tu v LDS ne morejo skriti svojih strasti
               in so ploskali. Jaz vas pa prosim, da ustrezno kaznujete poslanca Battellija za ta
               nepojmljiv izraz v italijanščini, za to psovko na moj račun.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Hvalica. Ko sem prišel do vaše klopi, se je ta vajin dialog končal. Vsekakor
               beseda ni primerna.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Imam dve priči.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Battelli.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Imam dve priči. Gospod Hrastelj, SLS in gospod Pukšič SDS.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Predlagam, da.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Ker nekdo sprašuje, kaj to pomeni? Naj pride gospod Battelli sem in naj pojasni. Naj
               prevede izraz. <gap n="..."/> <stage>(Smeh v dvorani.)</stage> <gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim za resnost. Nadaljujemo z razpravo.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Čakam, da se dvorana umiri.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi!</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Spoštovani kolegi! Jaz bom nadaljeval. Sedaj bom, ko sem že povedal imena in da bom
               tudi skrajšal. Bom naredil povzetek, ker se mi je malo utrgala nit.</p>
               <p>Torej okrožno javno tožilstvo Nova Gorica, občinsko javno tožilstvo je vložilo,
               zoper tri osebe eno gospodinjo, dva duhovnika, obtožni predlog, da je ta, najprej
               gospodinja, izrekala lažnive trditve z namenom, da povzroči vznemirjenost državljanov
               in zmanjša njihovo zaupanje v ukrepe državnih organov in tako dalje. S tem, da je na
               kraju pod hribom Lajše nad cerkvi dala postaviti dva in pol metra visok spomenik v
               obliki križa itd. Potem je to drugi, torej drugi obtoženi, to je duhovnik, imenujemo
               ga Janez, celo to, pa čeprav ne bi bilo treba, ampak ker očitno nekatere tu resnica
               boli, bomo naredili en kompromis, potem je Janez, ki je tej gospe naklepoma pomagal
               pri storitvi kaznivega dejanja širjenja lažnivih vesti po členu 292 kazenskega
               zakonika s tem, da je neugotovljenega dne itd. izdelal skico za spomenik itd. Potem
               tretji, to je Stanislav, je kot verski predstavnik - tu piše kot verski predstavnik,
               duhovnik, ne more biti drugega kot verski predstavnik - zlorabil svobodo opravljanja
               verskih opravil in obredov v namene itd., tako da je kot dekan Rimskokatoliške cerkve
               v Cerknem opravil, prvič, blagoslovitev spomenika in drugič blagoslovitev brezna, v
               katerem naj bi bila trupla narodnih izdajalcev. S tem so storili Amalija to kaznivo
               dejanje, Lapajne to kaznivo in Stanislav to kaznivo dejanje, zato predlagam, da
               občinsko sodišče na glavni obravnavi zasliši vse tri obdolžene priče<q>" - zdaj priče pa
               bom res zamolčal, ker bom povedal samo njihova imena, jih je pa kar precej - "</q>Roman,
               Franc, Peter, Marija, Ivan, Slavko, Jože, Dorica, Doro, Jože, Metod<q>", nato se
               prebere, dalje ovadbo UJV Gorica ter poročilo itd., "</q>spozna - no, to je važno sedaj,
               to<q>" - spozna vse tri obdolžence za krive po obtožbi in jih kaznuje po zakonu, po
               členu 62 kazenskega zakonika odvzame gospe spomenik, odvzame spomenik, ki je predmet
               kaznivega dejanja."</q> Podpisan občinski javni tožilec Zvonko Fišer. No, in zdaj se
               boste vprašali, glede na to zadevo, ki izgleda en strašen greh iz svinčenih časov,
               kdaj je bila letnica tega. Je bilo to v 60-ih letih? Ne, ne, to je bilo kar konec
               1977. leta, 14.10.1977. Torej poglejte, torej tako rekoč, ko je že začela prejšnja
               država škripati, so se še našli takšni ljudje, zvesti režimu, ki so bili v stanju
               napisati ta obtožni predlog. Potem je bila sodba, ki je obsodila te ljudi, sodba ima
               datum, sodba v imenu ljudstva, seveda, čeprav ni bila v imenu ljudstva, ker že to je
               laž, sodba je bila izrečena na temeljnem sodišču v Novi Gorici, enota v Idriji, dne
               5. julija 1979. leta. Ali se lahko prebere tudi sodnik, ki je to sodbo <gap n="..."/>?
               Predsednik senata Silvij Šinkovec.</p>
               <p>No, potem je tu, nastopi svoboda v tej državi in ti, ki so bili obsojeni, napišejo
               prošnjo za vložitev zahteve za varstvo zakonitosti zoper sodbo prek odvetnika Metoda
               Tavčarja iz Sežane in ta prošnja za vložitev zahteve za varstvo zakonitosti je bila
               napisana v Sežani 16.5.1994. Potem pa končno sodba, tokrat mislim da v imenu ljudstva
               oziroma prepričan sem, da v imenu ljudstva, vrhovno sodišče Republike Slovenije v
               Ljubljani. <q>"Vrhovno sodišče Republike Slovenije"</q> - ne bom našteval vsega - <q>"odločilo:
               Zahtevi generalnega državnega tožilca Republike Slovenije za varstvo zakonitosti se
               ugodi in se pravnomočna sodba temeljnega sodišča v Novi Gorici, enota v Idriji, z dne
               5.7.1979, opravilna številka K15/79, spremeni tako, da se obsojene, enega in drugega,
               na podlagi"</q> - ker izgleda, da se niti to ne sme povedati - <q>"oprostita"</q>. Torej
               oprostila sodba. Podpisan, kot sem že prej na hitro rekel, magister Mitja Deisinger,
               znano ime. Torej to se je zgodilo 1977. leta.</p>
               <p>In zdaj pridem na neko mojo bridko izkušnjo, osebno. Kot veste, sem jaz doma iz
               Kanala ob Soči in pred 10 leti se je blizu Kanala zgodila strahotna tragedija. Pet
               mladih ljudi v starosti od 18 do 21, od tega oče par dni starega otroka, odbojkarjev
               iz Kanala ob Soči, je zletelo s ceste v Sočo in vsi so se utopili. Skratka, v
               trenutku je šel, da tako rečem malo tehnološko, čeprav je to grdo reči, torej
               četrtina prirastka mojega kraja je šla v trenutku po zlu. Hitro smo ugotovili, da se
               je to zgodilo tam, kjer se je zgodilo že veliko nesreč. To je bilo 20. avgusta 1988.
               leta, pred desetimi leti. Ker sem vse te ljudi poznal in ker sem bil silno prizadet,
               ker so bili sosedje, sem začel zbirati podpise, pomagala mi je mladina iz Kanala in
               smo zbrali 302 podpisa in sem vložil ovadbo zoper pristojnega republiškega sekretarja
               za promet in zveze. Šel sem osebno do, pogojno rečeno, gospoda Fišerja. V meni se je
               trgalo vse skupaj pod tistim šokom. Pomislite, jaz sem to zbral v enem tednu in 29.
               avgusta sem se pojavil z zahtevo 302 ljudi, jaz sem bil prvopodpisani, pri tožilcu
               Fišerju. Spominjam se dobro, da sem opazoval tega človeka, ki je <q>"mrtvo-hladno"</q>
               uradniško mene gledal, češ kako si upaš ti, mala oseba tam iz <q>"plebsa"</q>, nekaj takega,
               še partijec nisi, si je verjetno mislil, kako si upaš nekaj takega prinesti pred mojo
               veličino. Takšen občutek sem imel in nisem se varal. Veliko let kasneje mi je neka
               gospa, ki je šla v pokoj, povedala, da je takrat Fišer rekel natančno tako: <q>"Pa kako
               si upa ta predrzneš nekaj takega!"</q> In jasno, s tem ni bilo nič.</p>
               <p>Ampak prišla je svoboda, prišla je nova država in jaz sem pobaral 9.10.1991 gospoda
               Fišerja, kaj je s to zadevo, po treh letih. Vam povem, še vedno je bil zmožen
               cinizma. Odpravil me je na takšen način kot, citiram: Da bi ugotovili, ali niso
               morebiti podani pogoji za naš ukrep v smeri pregona bodisi v smeri gospodarskih
               prestopkov itd. To, kar je pisal, je bila dobesedno žalitev. Seveda gospod Fišer ni
               vedel, da bom kdaj postal poslanec slovenskega ljudstva. To ni važno. Demonstriral je
               način - takšen način vis-á-vis človeka, malega človeka, kot si ga težko zamišljam.</p>
               <p>Slučaj ali ne slučaj, imel sem zopet neko zadevo; črno gradnjo so mi postavili 3 m
               od hiše, nasilno, z brutalnostjo ljudje, ki so odločali o tem. Tudi to je bilo še
               vedno za časa socializma. Tudi za to sem dal ovadbo in kaj mi je odgovoril - vi ne
               boste verjeli, ampak jaz vam ne bom tega razlagal. Skratka, nič ni ukrenil. Pač pa
               sem si neverjetno zapomnil nekaj, da mi je 14.10.91, ko smo tisti, ki nam je bilo kaj
               do te države, čakali, kaj se bo zgodilo - priznanje, ne priznanje - ko smo takrat
               dobivali ukaze Van den Broeka, da moramo sneti slovenske zastave z mejnih prehodov -
               dobro se spomnim, kakšno pregovarjanje je bilo potrebno, da je ostala takšna zastava
               na mejnem prehodu v Rožni dolini itd., takrat meni kandidat Fišer pošlje dopis,
               14.10.91. Povečal sem, grb Socialistična Republika Slovenija, Temeljno tožilstvo v
               Novi Gorici - glejte, tu je; 14.10.91. On takrat še ni akceptiral slovenske države.
               To vam zagotavljam. On je nikdar ni, ker on je bil komunistični internacionalist in
               to je še. Nekateri se boste potem spomnili tudi polemike v Slovenskih novicah, članek
               <q>"Grehi večnega tožilca"</q> izpod peresa Andreja Dvoršaka - ne bom vam bral vsega, ampak
               samo podnaslov <q>"Zgodba o fantu, ki je pred 13 leti sramotil rajnko Jugoslavijo, je
               lani oživela v Slovenskih novicah. Novinar je fanta imenoval z imenom in z vzdevkom,
               zaradi česar je tožilec Zvonko Fišer po uradni dolžnosti proti njemu sprožil
               postopek. Zanimivo pa je, da je isti tožilec nekoč obravnaval tudi mladega rušilca
               domovine: zablode temne preteklosti večno živijo."</q> Če koga zanima, lahko to prebere.
               Lahko bi vam tu prebral, ampak ne želim delati obstrukcije; ti primeri vam pokažejo
               pravzaprav vse, kaj je gospod Fišer počel v tem času, ki ga je opisal v 7. vrstici v
               svojem življenjepisu, v dobi 20-ih let. Česa pa ni počel? Ni počel nič s Primexom? Vi
               veste, kaj se je zgodilo tam. Veste, da je zaradi tega padla v globoko brezno
               Ljubljanska banka v Novi Gorici, Kreditna banka se je imenovala; vi veste, da je to
               stvar sanacije - zdaj bank. Vi veste, da je to jama, ki jo bomo plačevali še dolga,
               dolga leta. Tu ni nič naredil in tisti, ki so zagrešili to, ne samo, da se prosto
               sprehajajo, ne, prenesli so denar čez mejo in se z avtomobili, ki ga nima niti
               predsednik državnega zbora, službenega namreč, vozijo in smejejo v brk vsem. Povejte
               mi en sam primer ali pa naj tožilec navede en sam primer, da je dal obtožni predlog
               za neko od kaznivih dejanj divjega lastninjenja, pa je bilo tega v milijarde
               tolarjev. En sam primer. Ga ni! Ga ne boste dobili, ga ni, ker ga ni. Torej,
               spoštovani kolegi, lahko da je moj boj sicer tu osamljen, dejansko, ko sem nastopil
               tu, sem rekel, da govorim kot poslanec slovenskega ljudstva. Opozoril bi rad ljudi,
               ki jim je kaj do slovenske ustave, da tega kandidata ne izvolijo. Tu so argumenti
               proti, močni argumenti. To je nedvoumno, in kot sem že prej rekel, ustavnih sodnikov
               ne volimo samo za tekoči mandat državnega zbora.</p>
               <p>Jaz bi zaključil tako. 82. člen ustave, prvi odstavek, poslanci so predstavniki
               vsega ljudstva in niso vezani na kakršnakoli navodila. Jaz vem, da nekateri navodila
               imate, obračam se pa k tistim poslancem dobre volje, ki zmorejo tam v kabini izreči
               tisto, kar mislijo, da to tudi naredijo. Da temu kandidatu ne oddajo svojega glasu.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Hvalica. V razpravi gospoda Pukšiča je bilo rečeno, da naj bi se
               pridobilo še neko dodatno gradivo o strokovni kvalifikaciji enega od kandidatov. 13.
               člen zakona o ustavnem sodišču v drugem odstavku, v zadnjem odstavku pravi tako:
               <q>"Vsak predlog kandidature mora biti obrazložen, priloženo mora biti tudi pisno
               soglasje kandidata."</q> In te pogoje so vse kandidature izpolnjevale. Ali želi še kdo
               besedo? Prosim, gospod Pukšič.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa za besedo. Torej samo za obrazložitev, zakaj se mi je zdelo, da je to
               potrebno. Zato, ker v 17. členu zakona o sodniški službi pač takole piše, ne bom
               ponavljal: <q>"Nekdo nastopi prvič kandidaturo za izvolitev v sodniško funkcijo."</q> In ko
               sem prebral tudi poročilo predsednika Republike Slovenije gospodu Lavrincu, kjer
               piše: <q>"Zato se je predsednik republike Milan Kučan pri predstavitvi svojega predloga
               ga javnosti na tiskovni konferenci skliceval tudi na analogno uporabo določb zakona o
               sodniški službi"</q>. Ker je v tem poročilu, ki ga je podpisal generalni sekretar Marjan
               Šiftar, tudi nakazovalo na to ali pa je bil podatek o gospodu Lojzetu Janku
               nepravilen in tega nihče ni zanikal. Torej, da bo začel prvič opravljati sodniško
               funkcijo, in to kot sodnik ustavnega sodišča, kar je seveda možno. Zakon o sodniški
               službi pa tako za kandidate, ki prvič opravljajo, govori to, da je to potrebno
               narediti, v 17. členu. Tisto je zakon o ustavnem sodišču, ampak sodniki so na takem
               ali drugačnem sodišču. In ustavno sodišče je ustavno sodišče kot institucija. Zakon o
               sodniški službi je pa zakon o sodniški službi, velja verjetno za sodnike ustavnega
               sodišča, če se na to sklicuje tudi predsednik države, kot svojo obrazložitev glasu.</p>
               <p>Zato bi bilo prav, da je ta dokument tudi zraven. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Formalno je predlog predsednika države obravnavala tudi komisija za
               volitve, imenovanja in administrativne zadeve, ki je potem tudi pridobila še neko
               dodatno gradivo. Mislim, da je naša matična komisija v skladu z zakonom ocenila, da
               je gradivo v skladu z zakonom, primerno. Gospod Lavrinc, prosim.</p>
            </sp>
            <sp who="SDZ2:LavrincMaksimiljan">

               <speaker>MAKSIMILJAN LAVRINC:</speaker>

               <p>Gospod predsednik, hvala za besedo. Gospodu Pukšiču bom povedal tole. Vrhovno
               sodišče te države je vrh sodne oblasti v tej državi. Ustavno sodišče pa je sodišče
               <q>"sui generis"</q> in pravila oziroma to kar je zapisano v zakonu o sodniški službi, se
               samo primerno uporablja. Ne pa, da bi sedaj to tolmačili tako, kot ste vi. Da bi
               moral tisti, ki kandidira v to sodniško funkcijo, izpolnjevati enako pogoje za
               sodnika na rednih sodiščih. Torej to ste očitno prebrali narobe ali pa narobe
               razumeli. Jaz se opravičujem, če je bilo v poročilu slučajno zavajujoče napisano.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Razpravljati želi gospa Beblerjeva.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Hvala lepa. Spoštovani zbor! Tudi sama sem se že prej oglasila, da bi ugovarjala
               gospodu Pukšiču, iz enakih razlogov, kot gospod Maks Lavrinc.</p>
               <p>Namreč, gospod Pukšič je najbrž premalo pozorno bral poročilo, ki ga je podpisal
               predsednik republike, gospod Milan Kučan. On je sprejel pravila, ki veljajo oziroma
               določila, ki veljajo v zakonu o sodniški službi, kot svoj pristop k temu, kako se bo
               on odločil, koga predlagati za kandidata za ustavnega sodnika državnemu zboru. Tam
               tudi razmišlja, kaj misli, da bi bilo primerno v bodoče, v kakšni smeri bi bilo
               primerno zakon spremeniti. Vendar pa danes ne moremo reči, da za predlaganje in za
               utemeljitev kandidature za ustavnega sodnika bi morali biti izpolnjeni pogoji iz
               zakona o sodniški službi. In res je, kot je rekel gospod Lavrinc. Ustavno sodišče ni
               vrh sodne oblasti. Je sodišče <q>"sui generis"</q>, s pristojnostmi, določenimi v ustavi in
               zakonu o ustavnem sodišču. Za ustavne sodnike zato ne velja zakon o sodniški službi
               in nimajo trajnega mandata, pač pa jim ustava določa dolžino mandatne dobe, to je
               devet let, in prav tako ustava določa postopke in način njihove izvolitve. Ker je
               tukaj v tem državnem zboru bila že večkrat potegnjena ta paralela med <q>"možnostjo
               tretje izvolitve"</q> predsednika republike gospoda Kučana v to funkcijo in pa po drugi
               strani onemogočanjem, da bi tudi ustavni sodniki, ki so bili ustavni sodniki že pred
               sprejetjem nove ustave, lahko znova kandidirali, moram pač spomniti na zelo enostavno
               stvar, in ta je, da v ustavnem zakonu za izvedbo ustave, sprejetem in objavljenem 28.
               decembra 1991, natančno piše tako v 3. členu, kar zadeva položaj predsednika
               republike, kot v 8. členu, kar zadeva položaj ustavnih sodnikov. In tako 3. člen
               pravi: <q>"Do izvolitve predsednika Republike Slovenije opravlja njegove funkcije, kakor
               jih določa ta ustava, Predsedstvo Republike Slovenije. Prve volitve predsednika
               republike se opravijo hkrati z volitvami v državni zbor."</q> Veste, kdaj so bile
               volitve, prve volitve v državni zbor, 6. decembra 1992. In takrat so bile tudi prve
               volitve po tem ustavnem zakonu predsednika republike.</p>
               <p>Nadalje pa 8. člen drugače določa, kar zadeva ustavne sodnike. Namreč sodniki
               ustavnega sodišča, sodišč in javni tožilci opravljajo funkcijo do izteka mandatne
               dobe, za katero so bili izvoljeni ali imenovani. Se pravi do izteka tiste dobe, za
               katero so bili imenovani, nekateri pač pred uveljavitvijo nove ustave. To je zelo
               preprosta stvar.</p>
               <p>Kar pa zadeva tisto stališče gospoda Hvalice, da je pač sodba objavljena in da
               zaradi tega ni nobenih razlogov, da je tukaj ne bi bral. Morda imate, gospod Hvalica,
               v načelu prav in gospod sodnik, ki vam je to svetoval, ima verjetno tudi prav, ampak
               po eni strani gre seveda za zakon o varstvu osebnih podatkov, predvsem pa gre za
               moralo tega dejanja. Namreč, ko merite na to, da bi nekoga tukaj očrnili, konkretno
               tukaj kandidata za ustavnega sodnika, zraven berete imena ne samo tistih, ki so bili
               očitno po krivem obsojeni, ampak imena tudi tistih, ki so pričali. In vsi ti,
               spoštovani gospod poslanec, ali pa velespoštovani gospod poslanec, tako kot imate vi
               navadno reči komu od naših kolegov, vsi ti imajo svoje sorodnike in vsi nemara neradi
               slišijo svoje ime, ki z njimi opletate zato, da bi nekoga drugega očrnili. In ti
               imajo vso pravico in v njihovem imenu, ko se že sklicujete na volivce, jaz obsojam
               takšno dejanje tukaj. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali imate repliko, gospod Peterle? Ne. Replika gospod Janez Janša, za
               njim gospod Hvalica.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Gospa Beblerjeva je tukaj govorila o morali. Žal je moralo uporabila na napačnem
               koncu. Kakšnih 30 dni je, kar smo se zadnjič pogajali v tej znani koordinaciji o
               spravnih dokumentih. In takrat je bilo ravno s strani liberalne demokracije silno
               nasprotovanje temu, da bi v te dokumente napisali, da so vsi, ki so se upirali
               totalitarnemu režimu, dolžni spoštovanja in spomina. Sedaj je tudi jasno, zakaj. To,
               kar se je danes dogajalo, je pač, ali kar je bilo prej rečeno, je argumentacija tega
               stališča. Če pa je treba kje omeniti moralo, potem je treba omeniti ravno v zvezi s
               kandidaturo gospoda Fišerja.</p>
               <p>Kolega Hvalica je prej samo omenil zadevo, ko je ta tožilec zahteval kazen zoper
               15-letnega fanta, ki je na nek zid, <q>"baje"</q> napisal, na prometni znak napisal
               <q>"jugomerda"</q>. Proti 15-letniku, in sicer ne leta 1977, ampak 5 let kasneje, leta 1982.
               Zahteval je najstrožjo kazen na podlagi člena 133, prvega odstavka, to je sovražna
               propaganda. Prej je Hvalica omenil še en drug primer in mislim, da jih še nekaj v tem
               konkretnem primeru.</p>
               <p>Gospa Beblerjeva je rekla, da zakon o sodniški službi ne velja tudi za ustavne
               sodnike. Za vsakega, to je res, direktno ne velja. Vendar pa bi mi od vsakega sodnika
               morali zahtevati dokazila, preden se izvoli v trajni mandat, da pri svojem prejšnjem
               sojenju, v svojih prejšnjih mandatih ni kršil človekovih pravic. Najbrž najmanj enaki
               kriteriji veljajo tudi za ustavno sodišče. Če to velja za vsako višje sodišče, za
               vsako okrožno ali okrajno sodišče, najmanj enak kriterij mora biti tudi za ustavno
               sodišče. Ker je samo 9 sodnikov. Kolega Fišer je najmanj v dveh dokazanih primerih, o
               katerih imam dokumente tukaj, kršil človekove pravice. In verjetno je teh primerov še
               več. In on je kandidat za ustavno sodišče. Tukaj je potrebna morala, ko boste
               glasovali. Tudi pri vas, gospa Beblerjeva.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Replika, gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Gospa Beblerjeva! Spoštujem vašo skrb za varstvo podatkov. Ampak očitno,
               gospa Beblerjeva, ste bili tako naježeni že med mojim nastopom, da me niste dobro
               poslušali. Specialno vam še enkrat povem.</p>
               <p>Od imen prič sem izgovarjal samo lastna imena. Tako sem jih tudi markiral. Jožeta,
               Slavka, to se boste spomnili in torej se nihče ne more prepoznati. Jožetov in Slavkov
               je veliko. Gospa Beblerjeva! Bodite malo bolj strpni. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Replika, gospa Beblerjeva.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Spoštovani gospod Hvalica! Vi pa mene očitno niste dobro poslušali. Jaz sem rekla,
               da je sodba bila objavljena in da zaradi tega lahko berete imena. Če pri tem uživate,
               še toliko bolj enostavno. Tako, da smo mi tu na vaš stil navajeni in to je vedno
               stvar izbire.</p>
               <p>Kar zadeva tisto prvo repliko gospoda Janše, je tako. Nima smisla, gospod Janša, da
               tukaj sedaj po pameti in na pamet citiramo drug drugega, ki smo sodelovali v tisti
               koordinacijski skupini za pripravo teh, v narekovajih rečeno, <q>"spravnih dokumentov"</q>,
               kajti tam je marsikdo med nami izrekel marsikaj in jaz sem pač šla vedno s te skupine
               z nekim upanjem, da smo vedno bližje nekim spravnim dokumentom in da bomo končno
               prišli do nekega papirja, ki bo na nek način za vse nas sprejemljiv. Zdaj govoriti o
               morali ali pa meni očitati nemoralo ali pa nemoralnost v zvezi s skrbjo za nekatere
               kandidate, je pa zdaj spet malo sporna zadeva. Namreč, če govorite, da je gospod
               Fišer, pa ga jaz ne poznam in ga tudi nič ne zagovarjam, kršil človekove pravice, vam
               moram povedati to, vlagal je obtožne predloge, obtožnico, sodnik oziroma senat je pa
               razsodil. To si upam tukaj reči in razlikovati to stvari tudi zaradi tega, ker zelo
               dobro poznam ta, v zadnjem času 133. člen kazenskega zakonika Jugoslavije, prej je
               bil to 118. člen kazenskega zakonika Jugoslavije, to je tisti člen, ki govori o
               sovražni propagandi, ki ste ga citirali. Moj oče je sedel zaradi tega člena 1 leto in
               pol v zaporu, kot sem že rekla, in ne dva tedna in en ponedeljek, kot nekateri drugi.
               In res je tukaj veliko stvari bilo v tej razpravi danes pomešanih, veliko jabolk in
               hrušk ste zmetali v en koš, ampak očitno to nekaterim tudi je bil glavni namen.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospa Beblerjeva. Preden bom dal besedo za nadaljnje replike, predlagam,
               spoštovane kolegice in kolegi, da v razpravah in tudi v replikah ne bi omenjali in
               vnašali vsebine naših razprav, ko smo poskušali oblikovati dokumenta glede odnosov do
               naše preteklosti. Apeliram na vas, da v te razprave in replike tega ne vnašate.
               Replika, gospod Battelli, za njim gospod Janša.</p>
            </sp>
            <sp who="SDZ2:BattelliRoberto">

               <speaker>ROBERTO BATTELLI:</speaker>

               <p>Hvala lepa, gospod predsednik. Spoštovane kolegice in kolegi! Ker je gospod Hvalica
               prenesel tukaj za govornico nekaj, kar se je sicer dogajalo med pavzo, zasebno med
               nama, moram tudi sam nekaj povedati v zvezi s tem. Slovar slovenskega knjižnega
               jezika pozna ta izraz in je še kar dobro razčlenjen njegov pomen in seveda samo
               nekateri podtoni tega izraza so opredeljeni kot psovka v slovarju, kar je tudi res in
               prav, ker je temu res tako. Če je gospod Hvalica menil, da sem jaz ta izraz uporabil
               kot psovko, kar nisem, se mu zato opravičujem, javno, pa tudi lahko potem še posebej
               zasebno, ker tega nisem mislil in nisem izrekel kot psovko.</p>
               <p>Kar zadeva pa varstvo podatkov in te stvari, je dober primer tega dal sam gospod
               Janša, ki je povedal poanto, ampak ni omenil nikogar in vsakemu tu je bilo jasno, v
               čem je bila stvar, ki vzbuja pomisleke v socialdemokratski stranki. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Battelli. Replika, gospod Janša.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Najprej, kar zadeva varstvo podatkov - zakon o varstvu osebnih podatkov je bil prvič
               sprejet v tej dvorani. Mislim, da kot zadnji ali pa kot eden od zadnjih zakonov, ki
               jih je aprila leta 1990 sprejela takratna neizvoljena skupščina, ker so vedeli, da
               prihajajo volitve, vedeli so, da prihajajo volitve in so hitro sprejeli nek zakon, po
               katerem je bilo vse osebni podatek. Do takrat pa ni bilo osebnih podatkov, se je pa
               zbiralo vse po vrsti. Ta zgodba v zvezi z osebnimi podatki je zelo zanimiva tudi
               zaradi kandidata, o katerem razpravljamo, kajti gospod Zvonko Fišer je potem, ko je
               novinar Biščak objavil članek o tem primeru, o katerem sem prej govoril, ko je leta
               1982 Zvonko Fišer podal kazensko ovadbo zoper 15-letnega fanta, ki je napisal grafit
               na prometni znak, zaradi tega, ker si je drznil blatiti državo in komuniste, kot je
               pisalo, prav ta tožilec je potem, ko je ta članek izšel, podal ovadbo tudi proti
               novinarju, ker je to napisal, češ da je kršil zakon o osebnih podatkih. Ali si
               predstavljate? Leta 1982 je tožilec, ki ima ime Zvonko Fišer in je zdaj kandidat za
               ustavnega sodnika, preganjal zaradi sovražne propagande fanta, ki je bil star 15 let.
               Najbrž ni bil niti še v srednji šoli. Čez 15 let je nek novinar to zgodbo popisal in
               ta tožilec je bil še vedno tožilec in je vložil kazensko ovadbo zoper novinarja, češ
               da je s tem, ko je članek napisal, kršil zakon o osebnih podatkih, ker je objavil
               nekaj o mladoletniku - o nekomu, ki je bil takrat še mladoletnik. Skratka, novinar,
               ki je o tem pisal, je kršil zakon. Tožilec, ki je pa tega fanta preganjal, pa ni
               kršil ničesar. Je velespoštovana oseba in danes je predlagan za ustavnega sodnika. To
               je pa morala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala. Replika, gospod Demšar.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Repliciram gospe Beblerjevi. Gospa se je zgrozila - izraz zgrozila ni pravi - ob
               osebnih imenih, ki so bila nekatera tu navedena in s tem je ona stvar zapeljala ne
               samo delno od predmeta, ki ga danes pri tej točki obravnavamo, in zato, ker je ona to
               naredila, se oglašam tudi jaz nekoliko na stranskem tiru te stvari, ampak vendar
               blizu. Če se nekdo pokaže, da hoče biti kot svetel lik v neki državi, potem mislim,
               da mora vedeti, kaj je počel oziroma kaj bo počel in kaj tudi sedaj počne.</p>
               <p>Kar se mene tiče, verjamem, da bomo enkrat prišli do tega, da bom tudi jaz izvedel,
               kdo so bili tisti prijatelji, ki so prijavljali mene na policiji, da sem hodil na
               policijo na zasliševanja. Oni so služili denar na moj račun zato, da so mene in mojo
               družino maltretirali. Veste, vsaka stvar ima svoje meje in kolikor časa bodo ti nekje
               tam ostajali anonimni, verjamem, da bo stvar taka, kot je. Ampak, kot vidite, se pa
               nekateri hočejo pokazati za vzgled kreposti in tak je tudi ta gospod, ki se danes tu
               kaže, čeprav ga osebno ne poznam. Treba je enkrat reči bobu bob in take ljudi tudi
               pokazati, kakšni so dejansko. Rekli boste, da smo nekateri revanšisti - noben
               revanšist nisem, ampak na moj račun je nekdo služil zato, ker me je prijavljal. Ali
               nimam pravice izvedeti tudi teh imen in tudi prav je, da se tudi javno pove, da se ne
               bodo potem taki ljudje kazali kot svetniki v javnosti.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Razpravljati želi gospod Peterle.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Hvala lepa, gospod predsednik. Spoštovane poslanke in poslanci! Kadar gre za ustavne
               sodnike, mislim, da gre za nekaj najbolj odgovornega, o čemer se odločamo, pa naj gre
               tukaj za samega predlagatelja, za tiste, ki volijo, se pravi za državni zbor, ali za
               tiste, ki bodo izvoljeni, in če je kje potreben kriterij, potem je potrebno kriterij
               upoštevati in spoštovati tukaj. In bojim se, da nismo na najboljši poti za odločanje,
               ker kriteriji niso bili upoštevani že pri samem predlagatelju, se pravi pri
               predsedniku države. Rad bi opozoril na nekaj, s čimer se ukvarjamo že ves čas
               slovenske demokratizacije, odkar imamo večstrankarski pluralni sistem, namreč
               apriorni dvom v stranke. S tem, kakor se je naš predsednik odločal in nam predlagal
               zaprto listo, jaz sam ocenjujem to kot ne najbolj demokratičen način oziroma predlog.
               Ampak o tem ne bom izgubljal besed, so o tem govorili že drugi, jaz bi rad
               problematiziral oziroma tematiziral njegov odnos do strank. Niso tukaj pomembna
               imena, ampak načelno stališče, ki ga izraža predsednik naše države. On pravi takole:
               Če ne bi bil nekdo poslanec stranke, bi ga gotovo predlagal, saj izpolnjuje vse
               kriterije. Zamislimo se nad tem, pravim, pustimo ime, kaj pomeni sedaj, če vrhovni
               mož slovenske politike reče, vse drugo je dobro, ampak poslanec, biti poslanec je pa
               ovira v tej državi. Zame je to temeljni dvom v ključno politično institucijo
               demokratične družbe, to je demokratično izvoljeni poslanec, in jaz vidim v tem, bi
               rekel, veliko nevarnost za razvoj naše demokracije. Včasih bi v starem jeziku, v
               letih, ki jih je omenjal gospod Hvalica, verjetno rekli napad na temelje sistema,
               kajti mislim, da poslanec, demokratično izvoljen, je temelj političnega sistema.
               Ampak poglejte, vsak drug je lahko predlagan za ustavnega sodnika, stranke, pa pravi
               naš predsednik v Večeru, sobota 25. julija, da če bi bile razmere v državi drugačne,
               recimo temu posttranzicijske, potem strankarska pripadnost sama po sebi - poudari
               Lojze Peterle - ne bi bila pomembna, tako pa žal je. Ja, kdaj bodo pa v tej državi
               stranke normalno dejstvo, kdaj se bo nehalo delati proti strankam kot temelju
               demokratične ureditve? In še prej pravi naš predsednik, da bi želel predlagati seveda
               ljudi, ki jim ne bo mogoče očitati navezanosti na politično opcijo. Takrat so bili
               vsi <q>"ta pravi"</q>. Od kar imamo pa demokracijo, je pa ta umetna dilema, ki jo odpira
               brez potrebe tudi predsednik države, da je stroka nekaj, politična opredelitev pa
               druga. In to se razume tako, kdor se je opredelil za to ali ono opcijo, ta pač ni
               pravi, ker je vezan na neke zadeve. Ampak boga zahvalimo, da lahko izbiramo opcije.
               In jaz načeloma govorim proti temu, proti takemu pogledu na to vprašanje, proti
               takemu ravnanju predsednika države, ki odriva osnovo demokracije in uveljavlja
               psevdostrokovni kriterij, bom jaz temu rekel, kajti tukaj bi lahko prišli do zelo
               zanimivih zaključkov. Jaz bi ga vprašal, ali je samo eksplicitna politična
               opredelitev oziroma knjižica nekega človeka garancija za to oziroma ovira za to, da
               ne bi bil dober ustavni sodnik.</p>
               <p>Ali gospod Fišer, o katerem se je govorilo in ki ga jaz osebno ne poznam, ampak
               glede na to, kar sem slišal, bi vprašal predsednika države, ali gospod Fišer ne
               izraža neke povsem jasne politične opcije? In če bi bil pošten, ali ne bi tukaj
               istega kriterija uporabil, kot ga je pri dveh poslancih, ki sta bila predlagana za
               kandidata za ustavnega sodnika. Torej zadeve se začno narobe pri samem vrhu in meni
               je zelo žal, da je tako.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? <stage>(Ne želi.)</stage> Razpravo zaključujem in prehajamo na
               glasovanje. Sprašujem poslanke in poslance, če soglašajo, da danes državni zbor
               opravi tudi glasovanje. Mislim, da je edino logično, da po razpravi sedaj tudi
               opravimo glasovanje, kajti v naslednjih dveh dneh nas čaka še vrsta pomembnih točk
               dnevnega reda. Če kdo nasprotuje, bom dal ta predlog na glasovanje. Na glasovanje
               dajem svoj <title>proceduralni predlog</title>, da državni zbor danes dokonča to točko
               tudi z glasovanjem. Ta predlog dam na glasovanje. Ugotavljamo prisotnost! <stage>(65
               poslancev.)</stage></p>
               <p>Kdo je za tak proceduralni sklep <stage>(58 poslancev.)</stage> Je kdo proti? <stage>(3 poslanci.)</stage> Hvala
               lepa.</p>
               <p>Ugotavljam, da je predlog sprejet.</p>
               <p>Pred glasovanjem o izvolitvi petih sodnikov ustavnega sodišča in v zvezi s pismom
               ustavnega sodnika doktorja Boštjana M. Zupančiča, da mu zaradi nastopa funkcije
               sodnika evropskega sodišča za človekove pravice s 1.11.1998 preneha funkcija
               ustavnega sodnika, predlagam, da se državni zbor seznani z naslednjim ugotovitvenim
               sklepom: <q>"Na podlagi prve alinee prvega odstavka in drugega odstavka 19. člena zakona
               o ustavnem sodišču državni zbor ugotavlja, da doktorju Boštjanu M. Zupančiču zaradi
               nastopa sodnika evropskega sodišča za človekove pravice preneha funkcija ustavnega
               sodnika z 31.10.1998."</q></p>
               <p>Prehajamo na glasovanje. V skladu s 87. členom poslovnika državnega zbora in 14.
               členom zakona o ustavnem sodišču se o izvolitvi petih kandidatov za sodnike Ustavnega
               sodišča Republike Slovenije glasuje tajno, pri čemer bomo o vsakem kandidatu
               glasovali na posebni glasovnici. V skladu s 97. členom poslovnika vodi tajno
               glasovanje predsedujoči s pomočjo državne sekretarke državnega zbora in štirih
               poslancev, ki jih izvoli državni zbor na predlog predsedujočega.</p>
               <p>Predstavniki poslanskih skupin bi bili naslednji: predstavnik LDS gospod Rudolf
               Moge, predstavnik SLS gospod Josip Bajc, predstavnik SDS gospod Jožef Jerovšek in
               predstavnik SKD gospod magister Marijan Schiffrer. Član te komisije sem tudi sam kot
               predsedujoči. Ali kdo nasprotuje temu predlogu? Ne nasprotuje. Tak predlog dajem na
               glasovanje. Ugotavljamo prisotnost! <stage>(67 prisotnih.)</stage></p>
               <p>Kdo je za predlagano sestavo komisije? <stage>(66 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu z drugim odstavkom 97. člena poslovnika državnega zbora bo poslancem
               vročenih 5 glasovnic, tako da pride vsak poslanec k mizi predsedujočega in pove svoje
               ime in priimek. Poslanec, ki mi bo pomagal pri izvedbi glasovanja, izroči vsakemu
               poslancu pet glasovnic. Generalna sekretarka državnega zbora pa označi pri imenu in
               priimku poslanca v seznamu, da so mu bile glasovnice vročene.</p>
               <p>Glasuje se tako, da se na vsaki glasovnici obkroži beseda <q>"za"</q> ali <q>"proti"</q>. V skladu
               z drugim odstavkom 98. člena poslovnika državnega zbora je neizpolnjena glasovnica
               ali glasovnica, ki ni izpolnjena v skladu s prej omenjenim navodilom, neveljavna. Na
               podlagi 14. člena zakona o ustavnem sodišču bo posamezni kandidat izvoljen na
               predlagano funkcijo, če bo <q>"za"</q> glasovala večina vseh poslancev, to je 46 ali več
               poslancev. Glasovali bomo v dvorani. Poslanke in poslanci bodo izpolnjene glasovnice
               oddali v glasovalno skrinjico, ki bo v dvorani na mizi predsedujočega.</p>
               <p>Prehajamo na izvedbo tajnega glasovanje. Prosim poslance, ki mi bodo pomagali pri
               glasovanju, da se takoj zglasijo v sobi 117, kjer bodo prevzeli volilni material.
               Glasovanje se bo pričelo ob 18.00 uri in je potrebno glasovnice prešteti. Trajalo bo
               do 18.20 ure. Po končanem glasovanju, prosim poslance, ki mi bodo pomagali pri
               glasovanju, da se zberejo ponovno v sobi 117. Sejo bomo nadaljevali ob 18.45 uri.</p>
               <stage type="time">(Seja je bila prekinjena ob 17.48 uri in se je nadaljevala ob 18.55 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Komisija je nekoliko prekoračila dogovorjeni čas. Je pač bilo treba prešteti 5
               glasovnic, tako, da smo hitro delali in sedaj bomo nadaljevali sejo. Pred
               nadaljevanjem ugotavljamo prisotnost. Ugotavljamo prisotnost! <stage>(65 prisotnih.)</stage> Državni
               zbor je sklepčen in lahko nadaljuje delo. Objavljam izid glasovanja. Zapisnik o
               ugotovitvi izida glasovanja o izvolitvi 5 sodnikov ustavnega sodišča Republike
               Slovenije:</p>
               <p>Dr. Janez Čebulj. Glasovanje je potekalo v torek, 28. julija 1998 v prostorih
               državnega zbora Republike Slovenije. Razdeljenih je bilo 85 glasovnic, oddanih je
               bilo 85 glasovnic. Neveljavna je bila 1 glasovnica. Veljavnih je bilo 84 glasovnic.
               <q>"Za"</q> je glasovalo 68 poslancev, <q>"proti"</q> pa 16. Na podlagi tega izida glasovanja je
               bil dr. Janez Čebulj izvoljen za sodnika ustavnega sodišča Republike Slovenije. <gap n="..."/>
               <stage>(Aplavz.)</stage> <gap n="..."/></p>
               <p>Dr. Zvonko Fišer. To, da je bilo glasovanje v torek, ne bom ponavljal, ker je bilo
               hkrati. Razdeljenih je bilo 85 glasovnic. Oddanih je bilo 85 glasovnic. Neveljavnih
               je bilo 6 glasovnic, veljavnih je bilo 79 glasovnic. <q>"Za"</q> je glasovalo 40 poslancev,
               proti pa 39 poslancev. Na podlagi tega izida glasovanja predlagani kandidat dr.
               Zvonko Fišer ni bil izvoljen za sodnika ustavnega sodišča Republike Slovenije. Na
               podlagi 14. člena zakona o ustavnem sodišču se za prosto mesto sodnika ustavnega
               sodišča opravi nov kandidacijski postopek.</p>
               <p>Gospod Alojz Janko. Razdeljenih je bilo 85 glasovnic, oddanih je bilo 85 glasovnic.
               Neveljavnih je bilo 6 glasovnic, veljavnih je bilo 79 glasovnic. <q>"Za"</q> je glasovalo 47
               poslancev, <q>"proti"</q> pa 32 poslancev. Na podlagi tega izida glasovanja je bil gospod
               Alojz Janko izvoljen za sodnika ustavnega sodišča Republike Slovenije. <gap n="..."/> <stage>(Aplavz.)</stage>
               <gap n="..."/></p>
               <p>Gospod Janez Metelko. Razdeljenih je bilo 85 glasovnic, oddanih je bilo 85
               glasovnic, neveljavnih je bilo 8 glasovnic, veljavnih je bilo 77 glasovnic. <q>"Za"</q> je
               glasovalo 39 poslancev, <q>"proti"</q> pa 38 poslancev. Na podlagi tega izida glasovanja
               predlagani kandidat, gospod Janez Metelko, ni bil izvoljen za sodnika ustavnega
               sodišča Republike Slovenije. Na podlagi 14. člena zakona o ustavnem sodišču se za
               prosto mesto sodnika ustavnega sodišča opravi nov kandidacijski postopek.</p>
               <p>Gospa Milojka Modrijan. Razdeljenih je bilo 85 glasovnic, oddanih je bilo 85
               glasovnic, neveljavne so bile 4 glasovnice. Veljavnih je bilo 81 glasovnic, <q>"za"</q> je
               glasovalo 51 poslancev, <q>"proti"</q> pa 30 poslancev. Na podlagi tega izida glasovanja je
               bila gospa Milojka Modrijan izvoljena za sodnico ustavnega sodišča Republike
               Slovenije. <gap n="..."/> <stage>(Aplavz.)</stage> <gap n="..."/></p>
               <p>Čestitam na novo izvoljenim ustavnim sodnikom in jih prosim, da zaprisežejo.</p>
               <p>Prosim docenta dr. Janeza Čebulja, sodnika ustavnega sodišča Republike Slovenije, da
               priseže pred državnim zborom.</p>
            </sp>
            <sp who="SDZ2:ČebuljJanez">

               <speaker>DR. JANEZ ČEBULJ:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. Hvala. <gap n="..."/> <stage>(Aplavz.)</stage> <gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim gospoda Alojza Janka, sodnika ustavnega sodišča Republike Slovenije, da
               priseže pred državnim zborom.</p>
            </sp>
            <sp who="SDZ2:JankoAlojz">

               <speaker>ALOJZ JANKO:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije<gap n="..."/> <stage>(Aplavz.)</stage><gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim gospo Milojko Modrijan, sodnico ustavnega sodišča Republike Slovenije, da
               priseže pred državnim zborom.</p>
            </sp>
            <sp who="SDZ2:ModrijanMilojka">

               <speaker>MILOJKA MODRIJAN:</speaker>

               <p>Prisegam, da bom spoštovala ustavni red, da bom ravnala po svoji vesti in z vsemi
               svojimi močmi delovala za blaginjo Slovenije<gap n="..."/> <stage>(Aplavz.)</stage><gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice in kolegi! S tem zaključujem to točko dnevnega reda. Predsednike
               delovnih teles državnega zbora, ki ste mi na predlog gospe Zbačnikove predlagali, da
               se srečamo glede dogovora o nadaljevanju dela delovnih teles v jeseni, predlagam, da
               danes ni tega srečanja in da bomo jutri zjutraj se dogovorili, kdaj bi to srečanje
               bilo, kajti vaša želja je bila, kljub velikim obveznostim, da bi se to zgodilo še
               pred parlamentarnimi počitnicami. Kot je bil naš dogovor, je tudi pomembno, da se
               dogovorimo, katere točke bo državni zbor obravnaval jutri. Zadeva ni tako enostavna.
               <stage>(Saj bomo, spoštovani ustavni sodniki, takoj se bomo dogovorili in bomo potem tudi
               končali za danes sejo.)</stage> Torej, če povzamem, za danes je bilo napovedano, da bomo
               poleg dveh točk dnevnega reda, ki smo ju opravili, da bomo opravili tudi prekinjeno
               6. točko dnevnega reda, to so volitve in imenovanja. Tega dela nam danes ni uspelo
               opraviti. Sedaj obstaja možnost, da jutri dopoldan ob 10.00 pričnemo s to točko in
               potem nadaljujemo z dnevnim redom, kot je bil že, vsaj delovno predlagan za prva dva
               dneva v tem tednu, da nadaljujemo torej z zakonom o davku na dodano vrednost in pa s
               predlogom zakona o trošarinah. Prav tako me je več poslancev in poslank vprašalo, kaj
               je z obravnavo sprememb zakona o lokalni samoupravi, tretja obravnava. Jutri vas bom
               obvestil, ali bo državni zbor ta zakon lahko obravnaval, kajti danes sem prejel s
               strani skupine državljank in državljanov pobudo za razpis referenduma na to temo. V
               skladu z zakonom sem se obrnil na sekretariat državnega zbora in pa na ministrstvo za
               notranje zadeve in upam, da bom že jutri dobil odgovor na to dilemo. Ali se strinjate
               s takim nadaljevanjem? Se strinjate. S tem zaključujem sejo za danes. Hvala lepa. <stage type="time">(SEJA JE BILA PREKINJENA 28. JULIJA 1998 OB 19.03 URI.)</stage>
               </p>
            </sp>
         </div>
      </body>
   </text>
</TEI>