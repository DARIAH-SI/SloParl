<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-19-2000-02-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1E60B33DFD958102C125688F005546D8</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=1E60B33DFD958102C125688F005546D8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-19-2000-02-22.DZ" n="19">
               <name>Redna</name>
               <date when="2000-02-22"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-19-2000-02-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">19. seja</stage>
            <stage type="date">(22. februar 2000)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 14.11 uri.</stage>


            <sp xml:id="SDZ2-Redna-19-2000-02-22.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam 19. sejo
               državnega zbora, ki sem jo sklical na podlagi 49. člena poslovnika državnega
               zbora.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Franc Pukšič, Richard Beuermann, Roman Jakič, Pavel Rupar,
               Maksimiljan Lavrinc, Ivan Kebrič, Benjamin Henigman, Jožef Košir, Jelko Kacin, Zoran
               Lešnik, Jože Možgan, Anton Delak, Rafael Kužnik, Janez Kramberger, Darinka Mravljak,
               dr. Franc Zagožen, od 16. uri dalje Franci Rokavec, od 16.15 Rudolf Petan in od 17.
               ure dalje Jurij Malovrh.</p>
               <p>Prosim, da ugotovimo navzočnost v dvorani. Ugotavljamo navzočnost v dvorani! <stage>(64
               poslancev in poslank.)</stage> Zbor je sklepčen in lahko odloča.</p>
               <p>Na sejo sem povabil predsednika vlade Republike Slovenije dr. Janeza Drnovška ter
               ostale člane vlade ter vse prav lepo pozdravljam!</p>
               <p>Prehajamo na določitev dnevnega reda 19. seje državnega zbora. Prejeli ste ga s
               sklicem dne 15. februarja 2000. O predlogu dnevnega reda bomo odločali v skladu s
               poslovniškimi določbami.</p>
               <p>Prehajamo torej najprej na predloge za umik. V zvezi z 2. točko dnevnega reda seje je
               vlada Republike Slovenije z dopisom dne 18.2.2000 umaknila svoj predlog za umik
               predloga pomorskega zakonika iz zakonodajnega postopka. Na podlagi navedenega je tako
               postala 2. točka dnevnega reda brezpredmetna. Drugih predlogov za umik nismo prejeli.
               Želi v zvezi s tem kdo besedo? Želi. Gospod Špiletič, prosim.</p>
            </sp>
            <sp xml:id="SDZ2-Redna-19-2000-02-22.sp2">

               <speaker>BOGOMIR ŠPILETIČ:</speaker>

               <p>Hvala za besedo. Skupina poslancev z menoj kot prvopodpisanim je vložila že pred
               časom oziroma kar nekaj časa nazaj predlog za spremembe in dopolnitve zakona o javnih
               glasilih. Med tem časom je vlada predlagala, da če je možen dogovor med našo skupino
               poslancev, ki smo prvotni predlog vložili, in vlado na drugi strani, ki je pa
               pripravila svoj predlog. Potem ko smo proučili predlog vlade, smo ugotovili, da je
               vlada res tisto, kar smo mi predlagali v spremembah in dopolnitvah zakona, zajela že
               v svojem predlogu zakona in zato predlagam, da ta zakon umaknemo z dnevnega reda in
               iz zakonodajnega postopka, ker menimo, da je vlada rešitve korektno prevzela in bodo
               vsebovane v predlogu, kot ga je predložila v obravnavo vlada, če bo seveda sprejet.
               Hvala.</p>
            </sp>
            <sp xml:id="SDZ2-Redna-19-2000-02-22.sp3">

               <speaker>PREDSEDNIK JANEZ PODOBNIK:</speaker>

               <p>Hvala lepa, kolega Špiletič. Poslanec Špiletič, ki je tudi formalni predlagatelj
               točke 41, to je predlog zakona o spremembah in dopolnitvah zakona o javnih glasilih,
               predlaga, da bi ob tej točki dnevnega reda v skladu s poslovnikom državni zbor
               odločil, da se predlog zakona o spremembah in dopolnitvah zakona o javnih glasilih,
               skrajšani postopek, EPA 514-II, umakne iz zakonodajnega postopka, in pri tej točki
               dnevnega reda bomo o tem predlogu tudi odločali.</p>
               <p>Drugih predlogov za umik nismo prejeli, tako prehajamo na širitve.</p>
               <p>Vlada Republike Slovenije je z dopisom z dne 18. februarja predlagala zboru, da
               dnevni red 19. seje razširi s predlogom za obvezno razlago 2. člena zakona o
               zagotavljanju sredstev za realizacijo temeljnih razvojnih programov obrambnih sil
               Republike Slovenije v letih 1994-2003. Ali želi predstavnik vlade besedo? Besedo želi
               minister za obrambo, dr. Franci Demšar.</p>
            </sp>
            <sp xml:id="SDZ2-Redna-19-2000-02-22.sp4">

               <speaker>DR. FRANCI DEMŠAR:</speaker>

               <p>Gospod predsednik, gospe poslanke in gospodje poslanci! V kratkem bi rad povedal
               razlog, zakaj želimo uvrstiti na dnevni red obvezno razlago zakona.</p>
               <p>Razlog je ta, da je parlamentarni odbor za nadzor proračuna in drugih javnih financ
               zaključil obravnavo 16.2.2000 in zahteval obvezno razlago zakona. Zaradi tega, da bi
               bilo uresničevanje normalno, smo zahtevali, da se obvezna razlaga čimprej izpelje,
               ker je bilo v letu 2000 ustavljeno izvajanje temeljnih razvojnih programov; skratka,
               razlog je vsebinski. Hvala.</p>
            </sp>
            <sp xml:id="SDZ2-Redna-19-2000-02-22.sp5">

               <speaker>PREDSEDNIK JANEZ PODOBNIK:</speaker>

               <p>Hvala, gospod minister. Ali želi besedo poročevalec matičnega delovnega telesa? <stage>(Ne
               želi.)</stage> Ali želi besedo predstavnik sekretariata za zakonodajo in pravne zadeve? <stage>(Ne
               želi.)</stage> Ali želite besedo predstavniki poslanskih skupin? <stage>(Ne želite.)</stage></p>
               <p>Na glasovanje dajem torej predlog, da se dnevni red 19. seje razširi s točko, ki se
               glasi: Predlog za obvezno razlago 2. člena zakona o zagotavljanju sredstev za
               realizacijo temeljnih razvojnih programov obrambnih sil Republike Slovenije v letih
               1994-2003.</p>
               <p>Navedeni predlog širitve dajem na glasovanje. Ugotovimo prisotnost! <stage>(57
               prisotnih.)</stage></p>
               <p>Kdo je za predlagano razširitev? <stage>(37 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je predlog za razširitev dnevnega reda sprejet; državni zbor bo
               navedeni predlog zakona oziroma točko obravnaval kot 48.a točko dnevnega reda.</p>
               <p>Drugih pismenih predlogov za širitev nismo prejeli. Želi v zvezi s tem kdo besedo?
               <stage>(Ne želi.)</stage></p>
               <p>Prehajamo na odločanje o skrajšanih oziroma hitrih postopkih.</p>
               <p>Prehajamo na odločanje o hitrih postopkih.</p>
               <p>Vlada Republike Slovenije je v obravnavo zboru predložila predlog zakona o
               meroslovju; zboru predlaga, da ga sprejme po hitrem postopku. Matično delovno telo
               podpira sprejem predloga zakona po hitrem postopku. Želi besedo predstavnik vlade?
               <stage>(Ne želi.)</stage> Poročevalec matičnega delovnega telesa? <stage>(Ne želi.)</stage> Sekretariat?
               Predstavniki poslanskih skupin?</p>
               <p>Na glasovanje dajem predlog, da se zakon o meroslovju sprejme po hitrem postopku.
               Ugotovimo prisotnost! <stage>(63 prisotnih.)</stage></p>
               <p>Kdo je za navedeni predlog? <stage>(47 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o spremembah
               in dopolnitvah zakona o sodiščih in predlaga zboru, da ga sprejme po hitrem postopku.
               Ali želi besedo predstavnik vlade? Prosim, minister za pravosodje, gospod Tomaž
               Marušič.</p>
            </sp>
            <sp xml:id="SDZ2-Redna-19-2000-02-22.sp6">

               <speaker>TOMAŽ MARUŠIČ:</speaker>

               <p>Gospod predsednik, hvala za besedo. Spoštovane poslanke, spoštovani poslanci!
               Razprava je o zakonu o dopolnitvah in spremembah zakona o sodiščih. Razpravljamo o
               utemeljenosti hitrega postopka. Zakon o sodiščih je bil sprejet v letu 1994, takrat
               je nastala tudi sodna reforma našega pravosodnega sistema. Usklajevana dopolnila so
               bila v letu 1995, zadnje dopolnilo je bilo v letu 1999 zaradi nuje pri zbiranju
               proračunskih sredstev pri enotnem uporabniku proračunskih sredstev za sodišča, to je
               pri vrhovnem sodišču. Takrat smo dopolnili samo 75. člen tega zakona. V tem času od
               leta 1994 dalje smo doživeli notorne družbene in pa tudi finančne, pa tudi ekonomske
               spremembe. V tem obdobju je predvsem narasel pripad sodnih zadev na področju
               civilnega, gospodarskega in kazenskega sodstva. Pojavili so se tako imenovani sodni
               zaostanki v sklopu vseh sodnih nerešenih zadev. To je bilo obdobje približevanja,
               združevanja z Evropsko skupnostjo. Seveda, zaradi naraščajočega števila zaostankov so
               tudi naraščale kritike in opozorila s strani evropskega sveta oziroma evropske
               komisije, prav tako opozorila sstrani varuha človekovih pravic, nezadovoljstvo
               državljanov in podobno. Spričo zakonske nezmožnosti klicanja sodnikov na odgovornost
               in neuspešnih postopkov, kajti zadevajo odgovornost sodnikov za slabo ali pa tudi za
               nedelo, je terjalo, da smo začeli pred dvema letoma pripravljati to novelo zakona o
               sodiščih. Pred dvema letoma se je sestala delovna skupina, rezultat njenega dela je
               besedilo, ki je pred vami.</p>
               <p>Res je, da po neuradni statistiki v letu 1999 je naraslo število rešenih zadev na
               vseh sodiščih, vseh rangov, za 8%, vendar ta številka še ni zadovoljiva. Evropa s
               svojimi opozorili, kot tudi varuh človekovih pravic, katerega poročilo bomo imeli
               priložnost danes, oziroma na tej redni seji poslušati, še vedno opozarja na togost in
               počasnost dela sodišč. Razumljivo je da v tem času se je tudi, če smem uporabiti
               izraz, zgodila sodba sodišča za človekove pravice iz Strasbourga, s katero je bila
               naša država kaznovana ravno zaradi počasnosti sodnih postopkov. Poleg tega vemo za
               načela naše ustave, ki zahtevajo sojenje in postopanje sodišč brez odlašanja.</p>
               <p>Sedanja novela, novela, ki jo imate v obravnavi, uvaja določene instrumente,
               mehanizme za pospešeno delo sodišč in istočasno odgovornost sodnika za svoje delo, s
               tem, da pooblašča predsednika sodišč za vpogled v spis, še preden ta postane
               pravnomočen, vedno samo v primerih, ki so izrecno določeni v tem zakonu. Prav tako
               daje personalnim svetom, skratka personalnemu svetu pri višjem sodišču, to je pri
               sodišču višjega ranga, možnost oziroma pristojnost ocenjevanja dela sodnikov pri
               sodiščih nižjega ranga, to se pravi okrajnih in okrožnih sodnikov, kar doslej ni
               bilo. Prav tako pooblašča sodni svet za določanje meril uspešnosti sodnikovega dela
               in oceno uspešnosti dela sodnika ter sodišča kot celote. Prav tako uvaja kontrolo in
               merila za povprečno storilnost sodišča kot celote, s tem, da so sodišča, ki odstopajo
               od državnega povprečja, deležna določenih usklajevanj, morajo obligatorno sprejeti
               določene programe za reševanje zaostankov. Kolikor so ti zaostanki objektivne narave,
               zaradi naraščajočega pripada, potem gre tudi za plačilo tega izrednega dela, sicer te
               pravice nimajo. Prav tako uvaja institut okrajnega sodnika na sedežih okrožnih
               sodišč, ki nadomešča odsotne sodnike pri okrajnih sodiščih znotraj istega sodnega
               okrožja. Skratka uvaja niz ukrepov, s katerimi se daje predsednikom sodišč več
               pristojnosti in s katerimi se učinkuje in uvaja možnost hitrejšega dela sodišč, in
               kar je nazadnje najvažnejše, tudi odgovornost sodnika za svoje neuspešno ali, kot sem
               že rekel uvodoma, za svoje nedelo.</p>
               <p>Dobro se spominjam razprave v tem državnem zboru lanskega junija meseca, ko je bilo
               ravno sodstvo deležno številnih kritik. To je zakon, to je novela zakona, ki uvaja
               možnost, da se kliče sodnik - seveda, po določenem postopku, to je razumljivo - na
               odgovornost za svoje neuspešno oziroma neprimerno delo.</p>
               <p>Gospodje sodniki! Odbor za pravosodje in notranje zadeve državnega zbora navaja, da
               hitri postopek ni upravičen. Vlada vztraja pri predlogu po hitrem postopku. Zakaj?
               Ker zadeva je sedaj v vaših rokah. Gre za vprašanje volje, ali želimo stvari
               premakniti dalje ali ne. Če jih želimo premakniti dalje, in to brez odlašanja, kot
               pravi naša ustava, potem sem prepričan, da boste glasovali za hitri postopek.
               Gospodje poslanci, drugega ne bi mogel povedati. Stvar je v vaših rokah. Vlada
               vztraja pri hitrem postopku, le tako bomo ta kamen premaknili dalje. Hvala lepa.</p>
            </sp>
            <sp xml:id="SDZ2-Redna-19-2000-02-22.sp7">

               <speaker>PREDSEDNIK JANEZ PODOBNIK:</speaker>

               <p>Hvala gospodu ministru, ki je podrobneje predstavil razloge, na podlagi katerih vlada
               predlaga zboru, da se predlog zakona o spremembah in dopolnitvah zakona o sodiščih
               sprejme po hitrem postopku. Matično delovno telo ne podpira sprejema predlaganega
               zakona po hitrem postopku. Ali želi besedo poročevalec matičnega delovnega telesa?
               <stage>(Ne želi.)</stage> Ali želi besedo predstavnik sekretariata? <stage>(Ne želi.)</stage> Ali želite besedo
               predstavniki poslanskih skupin? Stališče poslanske skupine Slovenske ljudske stranke
               predstavlja Josip Bajc.</p>
            </sp>
            <sp xml:id="SDZ2-Redna-19-2000-02-22.sp8">

               <speaker>JOSIP BAJC:</speaker>

               <p>Gospod predsednik, kolegice in kolegi, spoštovani gospod predsednik vlade in člani
               vlade! Upam, da se je ministru zareklo, ko nas je enkrat naslovil s sodniki. Mislim,
               da je ob tej priliki mislil, da bomo tokrat razsodniki, ko bomo pritiskali na tipke
               in se opredeljevali za eventualno hitri postopek.</p>
               <p>Zakon o spremembah in dopolnitvah zakona o sodiščih, ki ga imamo danes pri
               sprejemanju dnevnega reda, naj bi se sprejel oziroma obravnaval po hitrem postopku.
               Mislim, da je minister gospod Marušič dokaj natančno opredelil razloge za pripravo
               teh sprememb in dopolnitev zakona kot tudi nekatere vsebinske zadeve, ki naj bi v
               prihodnje oziroma s sprejetjem tega zakona omogočile, da bi bilo delo naših sodišč
               bistveno bolj hitro, da bi eventualno prišlo tudi do večje odgovornosti zaposlenih v
               pravosodju oziroma na sodiščih.</p>
               <p>Skoraj v vseh dosedanji poročilih, tako odborov kot tudi iz drugih poročil Evropske
               unije, smo lahko razbrali oziroma prebrali veliko pripomb na preštevilčne zaostanke
               na naših sodiščih na vseh stopnjah. Govori se o stotinah tisoč teh zaostankov.
               Minister Marušič je rekel, da je v zadnjem obdobju to zaostajanje reševanja zadev na
               sodiščih nekoliko manjše. Pa ne glede na to, vsa ta poročila govorijo o velikih
               zaostankih.</p>
               <p>Enako imamo na tem zasedanju poročilo varuha človekovih pravic za leto 1998, ki tudi
               v tem svojem poročilu ugotavlja, da je ena od, lahko bi rekel, "rakovih ran" našega
               dela oziroma državne uprave veliko število zaostankov na sodiščih.</p>
               <p>Ne nazadnje nas je ošvrknila tudi prej omenjena, s strani gospoda ministra, sodba
               strasbourškega sodišča v zvezi z zaostankom, ki je naložilo naši državi, sicer bi
               lahko rekli simbolično vsoto, mislim pa, da moralno klofuto smo kar veliko
               dobili.</p>
               <p>Osebno mislim in v poslanski skupini mislimo, da ni dobro pri sprejemanju oziroma
               odločanju o hitrem postopku mogoče podleči špekulaciji ali nekaterim razmišljanjem
               sodnikov vseh sodišč ali sodniškega društva, da bi eventualno hitri postopek odprl in
               razgalil zakon in pri tem omogočil, da bi prišlo tudi do nekaterih drugih vsebinskih
               sprememb. Mislim, da je tukajnaš sekretariat za zakonodajo, da so tukaj minister in
               pristojne službe. Mislim, da je dosti zrelosti vseh nas, da drugih zadev pri tej
               priložnosti ne bi reševali, ampak te osnovne, ki so v predlogu sprememb in dopolnitev
               zakona. Zato bo poslanska skupina Slovenske ljudske stranke podprla hitri postopek
               pri obravnavi in sprejemu tega zakona.</p>
            </sp>
            <sp xml:id="SDZ2-Redna-19-2000-02-22.sp9">

               <speaker>PREDSEDNIK JANEZ PODOBNIK:</speaker>

               <p>Hvala, kolega Bajc. Ali želi predstavnik vlade dodatno obrazložiti svoj predlog? <stage>(Ne
               želi.)</stage></p>
               <p>Na glasovanje dajem predlog, da se predlog zakona o spremembah in dopolnitvah zakona
               o sodiščih sprejme po hitrem postopku. Ugotavljamo prisotnost! <stage>(61 prisotnih.)</stage></p>
               <p>Kdo je za navedeni predlog? <stage>(40 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je predlog za sprejem navedenega zakona po hitrem postopku
               sprejet.</p>
               <p>Vlada Republike Slovenije je v obravnavo zboru predložila predlog zakona o spremembah
               in dopolnitvah zakona o prekrških. Zboru predlaga, da ga sprejme po hitrem postopku.
               Ali želi besedo predstavnik vlade? Besedo ima minister za pravosodje, gospod Tomaž
               Marušič.</p>
            </sp>
            <sp xml:id="SDZ2-Redna-19-2000-02-22.sp10">

               <speaker>TOMAŽ MARUŠIČ:</speaker>

               <p>Gospod predsednik, hvala za besedo. Se opravičujem za prejšnjo pomoto. Vse življenje
               sem bil navajen pledirati na gospode sodnike. Zareklo se mi je nekje v tem plediranju
               tu pred vami. Še enkrat oprostite, nisem hotel ničesar. Zareklo se mi je. Hvala.</p>
               <p>Razpravljamo o spremembah in dopolnitvah zakona o prekrških. Vlada ponovno predlaga
               hitri postopek. Na klop sem tudi prejel mnenje sekretariata za zakonodajo, ki
               ugotavlja, da kolikor se sprejema nov sistemski zakon, potem zakaj in čemu hitri
               postopek, zakaj in čemu novela.</p>
               <p>Najprej bi želel ugotoviti, da gre za zakon iz leta 1983, ki je v vsem tem dolgem
               obdobju, obdobju 17 let, doživel kar 9 novel. V tem času je tukajšnji parlament
               sprejel zakon o varstvu osebnih podatkov, sprejel je zakon o varnosti cestnega
               prometa. Ustavno sodišče je izdalo odločbo, s katero je izenačilo sodnike za
               prekrške, izenačilo postopek imenovanja in izvolitev kot za redne sodnike. Skratka,
               od takrat so se te razmere tako bistveno spremenile, da moramo na tem področju, ki je
               resnično šepasto, tudi nekaj narediti, vse dotlej, dokler se ne bo kompleksno uredil
               sistem prekrškov v naši državi.</p>
               <p>No, uvodoma moram tudi povedati, da je vlada zadolžila naše ministrstvo, naj do
               parlamentarnih počitnic pripravi zakon o prekrških, se pravi, nov sistemski zakon o
               prekrških, vendar kdaj bo ta zakon sprejet, glede na volilno leto, je neznanka.
               Zaradi tega moramo v tem obdobju, dokler ne bo ta zakon sprejet, urediti določene
               stvari, kar od nas terjata predvsem zakon o varstvu osebnih podatkov in zakon o
               varnosti cestnega prometa.</p>
               <p>Mislim, da je obrazložitev v Poročevalcu dovolj obširna, navedeni so tudi statistični
               podatki in, resnici na ljubo, ogromno število prekrškov zastara, prav tako ogromno
               izrečenih kazni ostane neizterjanih. Zaradi tega smo tudi uvedli sistem opozoril kot
               novost v našem sistemu prekrškov. V glavnem gre za zelo lahke prekrške, za katere je
               predpisana denarna kazen in ki ne rojevajo niti ne morejo rojevati nikakršnih
               posledic. Vtem primeru je po tretjem opozorilu storilec tega prekrška kaznovan.
               Namreč, s tem bi prevzgojno vplivali na same storilce, na državljansko disciplino, na
               drugi strani pa ne bi imeli nepotrebnih bagatelnih postopkov o prekrških, ki jih,
               resnici na ljubo, kar mrgoli, in je škoda papirja in časa za te drobne prestopke,
               prestopke državljanov - v resnici po večini ti prestopki tudi zastarajo, zato smo
               uvedli sistem opozoril, ko si v tretje kaznovan.</p>
               <p>To so uvodni členi v to novelo. Nato sledi možnost izreka, da izločiš iz prometa
               vozilo, prepoveš nadaljnjo vožnjo, kar doslej ni bilo dovolj sankcionirano, s tem da
               enostavno policist prepove šoferju, ker povzroča nevarnost sebi in drugim na cesti,
               nadaljnjo vožnjo tudi z začasno zaplembo vozila - začasno, poudarjam.</p>
               <p>No, druge določbe se v večini nanašajo na evidenco izrekanja kazenskih točk. Namreč
               ta evidenca že obstaja, treba jo je samo uzakoniti in uskladiti z zakonom o varstvu
               osebnih podatkov. Poudarjam še enkrat, da ta evidenca obstaja, da vsi, katerim so
               bile izročene kazenske točke, recimo na področju Murske Sobote, so tudi evidentirani
               v Novi Gorici, kolikor povzročijo podoben prekršek tudi v tem območju. Skratka,
               obstaja vsedržavna evidenca izrekanja. Samo treba je dati tej evidenci, zaradi zakona
               o varstvu osebnih podatkov, zakonsko oporo. Poleg tega vse odškodninske zahtevke, ki
               se nanašajo na prekrškovne postopke, tako kot je v kazenskem postopku, dajemo v
               pristojnost pravobranilcem.</p>
               <p>In ne nazadnje, kar je tudi pomembno in kar moramo storiti čimprej, je to, da
               gospodarski prestopki se umikajo oziroma ukinjajo in jih nadomeščajo prekrški. Zato,
               da ne bi bila storjena komurkoli krivica, se tudi istočasno določa za vse tiste
               prestopke, ki se prekvalificirajo v prekrške, enak zastaralni rok, kot je veljal za
               prestopke.</p>
               <p>Skratka, to so novote, ki jih uvaja ta zakon o prekrških. Poudarjam, da so nujne,
               zaradi tega, ker ne vemo, kdaj bo sprejet in v katerem in čigavem mandatu nov
               sistemski zakon. Zaradi tega predlagam, da se tudi ta novela zakona o prekrških
               sprejme po hitrem postopku. Poudarjam, da je podan državni interes in da gre za
               pomembno zadevo. Hvala lepa. Priporočam se za pozitiven odziv. Hvala vam.</p>
            </sp>
            <sp xml:id="SDZ2-Redna-19-2000-02-22.sp11">

               <speaker>PREDSEDNIK JANEZ PODOBNIK:</speaker>

               <p>Hvala, gospod minister. Ali želi besedo poročevalec matičnega delovnega telesa? <stage>(Ne
               želi.)</stage> Predstavnik sekretariata? <stage>(Ne želi.)</stage> Predstavniki poslanskih skupin? <stage>(Ne
               želite.)</stage> Na glasovanje dajem predlog, da se zakon o spremembah in dopolnitvah zakona
               o prekrških sprejme po hitrem postopku. Ugotavljamo prisotnost! <stage>(60 prisotnih.)</stage></p>
               <p>Kdo je za navedeni predlog? <stage>(51 poslancev.)</stage> Kdo je proti? <stage>(1 poslanec.)</stage></p>
               <p>Ugotavljam, da je predlog za sprejem navedenega predloga zakona po hitrem postopku
               sprejet.</p>
               <p>Skupina poslancev s prvopodpisanim Ivom Hvalico je v obravnavo zboru predložila
               predlog zakona o prenosu premoženja bivših družbenopolitičnih organizacij med
               sredstva lokalnih skupnosti in zavoda za pokojninsko in invalidsko zavarovanje. Zboru
               predlaga, da ga sprejme po hitrem postopku. Matično delovno telo podpira sprejem
               predloga zakona po hitrem postopku. Ali želi besedo predstavnik predlagateljev
               predloga zakona? Besedo ima gospod Ivo Hvalica.</p>
            </sp>
            <sp xml:id="SDZ2-Redna-19-2000-02-22.sp12">

               <speaker>IVO HVALICA:</speaker>

               <p>Hvala lepa, gospod predsednik. Spoštovane kolegice, kolegi! Zakon, ki ga je omenil
               pravkar predsednik, ima že brado, kot se temu reče, in je iz prejšnjega mandata. Jaz
               sem eden izmed štirih predlagateljev, žal edini v tem sklicu državnega zbora. Torej,
               jaz mislim, da bi bilo dostojno, pa če hočete tudi higienično, da bi končno ta zakon,
               ki je v nekem smislu tudi v kontekstu tistega, kar je dr. Bučar rekel na prvem
               zasedanju skupščine Republike Slovenije leta 1990, da je konec državljanske vojne.
               Dokler ne bomo teh stvari poravnali, jaz mislim, da tega konca še ni. Torej bliža se
               konec drugega mandata, zakon je iz prejšnjega mandata inmislim, da bi bilo normalno,
               pa če hočete tudi evropsko, da ta zakon v tem mandatu sprejmemo. Časa je pa malo.
               Hvala lepa.</p>
            </sp>
            <sp xml:id="SDZ2-Redna-19-2000-02-22.sp13">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi besedo poročevalec matičnega delovnega telesa? <stage>(Ne želi.)</stage> Ali
               želi besedo predstavnik sekretariata? <stage>(Ne želi.)</stage> Ali želi besedo predstavnik vlade?
               <stage>(Ne želi.)</stage> Ali želijo besedo predstavniki poslanskih skupin? <stage>(Ne želijo.)</stage></p>
               <p>Na glasovanje dajem predlog, da se predlog zakona o prenosu premoženja bivših
               družbenopolitičnih organizacij med sredstva lokalnih skupnosti in zavoda za
               pokojninsko in invalidsko zavarovanje sprejme po hitrem postopku. Ugotovimo
               prisotnost! <stage>(64 prisotnih.)</stage></p>
               <p>Kdo je za navedeni predlog? <stage>(37 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je predlog za sprejem navedenega zakona po hitrem postopku
               sprejet.</p>
               <p>Poslanec Herman Tomažič je v obravnavo zboru predložil predlog zakona o spremembah in
               dopolnitvah zakona o lokalni samoupravi, zboru pa predlaga, da ga sprejme po hitrem
               postopku. Matično delovno telo podpira sprejem predloga zakona po hitrem postopku.
               Ali želi besedo predlagatelj predloga zakona? <stage>(Ne želi.)</stage> Poročevalec matičnega
               delovnega telesa? <stage>(Ne želi.)</stage> Predstavnik sekretariata? Predstavnik vlade? Poslanske
               skupine? Na glasovanje dajem predlog, da se zakon o spremembah in dopolnitvah zakona
               o lokalni samoupravi sprejme po hitrem postopku. Ugotovimo prisotnost! <stage>(59
               prisotnih.)</stage></p>
               <p>Kdo je za navedeni predlog? <stage>(43 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog za sprejem predloga zakona o lokalni samoupravi po hitrem
               postopku sprejet.</p>
               <p>Vlada Republike Slovenije je v obravnavo zboru predložila predlog zakona o spremembah
               zakona o investicijah v javne zdravstvene zavode, katerih ustanovitelj je Republika
               Slovenija, za obdobje 1994-1999. Zboru predlaga, da ga sprejme po hitrem postopku.
               Ali želi besedo predstavnik vlade? Besedo dajem ministru za zdravstvu, dr. Marjanu
               Jerebu.</p>
            </sp>
            <sp xml:id="SDZ2-Redna-19-2000-02-22.sp14">

               <speaker>DR. MARJAN JEREB:</speaker>

               <p>Gospod predsednik, spoštovane poslanke in poslanci! Obrazložitev tega hitrega
               postopka je zelo kratka. Investicije tečejo in postopki se ne smejo zaustaviti. Če bi
               zakon sprejemali po normalnem, dolgotrajnem postopku, bi morali tu in tam kakšno
               bolnico, ki je v izgradnji, zaustaviti, in to bi radi preprečili s tem hitrim
               postopkom. To je vse. Hvala lepa.</p>
            </sp>
            <sp xml:id="SDZ2-Redna-19-2000-02-22.sp15">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu ministru. Ali želi besedo poročevalec matičnega delovnega telesa?
               Ali želi besedo predstavnik sekretariata? Ali želite besedo predstavniki poslanskih
               skupin?</p>
               <p>Na glasovanje dajem predlog, da se zakon o spremembah zakona o investicijah v javne
               zdravstvene zavode, katerih ustanovitelj je Republika Slovenija, za obdobje
               1994-1999, sprejme po hitrem postopku. Ugotavljamo prisotnost! <stage>(58 prisotnih.)</stage></p>
               <p>Kdo je za navedeni predlog? <stage>(48 poslancev.)</stage> Kdo je proti? <stage>(2 poslanca.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo in odločanje o predlogih za sprejem zakona po skrajšanem
               postopku. Skupina poslancev s prvopodpisanim magistrom Francem Žnidaršičem je v
               obravnavo zboru predložila predlog zakona o spremembah in dopolnitvah zakona o žrtvah
               vojnega nasilja. Zboru predlaga, da ga sprejme po skrajšanem postopku. Matično
               delovno telo s predlogom predlagateljev zakona za sprejem po skrajšanem postopku
               soglaša. Ali želi besedo predstavnik predlagateljev zakona? <stage>(Ne želi.)</stage> Ali želi
               besedo poročevalec matičnega delovnega telesa? <stage>(Ne želi.)</stage> Predstavnik sekretariata?
               Predstavnik vlade? Ali želite besedo predstavniki poslanskih skupin? <stage>(Ne želite.)</stage></p>
               <p>Na glasovanje dajem torej predlog za sprejem predloga zakona o spremembah in
               dopolnitvah zakona o žrtvah vojnega nasilja po skrajšanem postopku. Predlog ne bi bil
               sprejet, če bi mu nasprotovala najmanj ena tretjina navzočih poslancev. Ugotavljamo
               prisotnost! <stage>(64 prisotnih.)</stage></p>
               <p>Kdo je za sprejetje navedenega predloga zakona po skrajšanem postopku? <stage>(50
               poslancev.)</stage> Kdo je proti? <stage>(5 poslancev.)</stage></p>
               <p>Predlog je sprejet.</p>
               <p>Vlada Republike Slovenije je v obravnavo zboru predložila predlog zakona o spremembah
               in dopolnitvah zakona o gasilstvu. Zboru predlaga, da ga sprejme po skrajšanem
               postopku. Matično delovno telo s tem predlogom soglaša. Ali želi besedo predstavnik
               vlade? <stage>(Ne želi.)</stage> Poročevalec matičnega delovnega telesa? <stage>(Ne želi.)</stage> Sekretariat?
               Predstavniki poslanskih skupin?</p>
               <p>Na glasovanje dajem predlog za sprejem predloga zakona o spremembah in dopolnitvah
               zakona o gasilstvu po skrajšanem postopku. Ugotavljamo prisotnost! <stage>(63
               prisotnih.)</stage></p>
               <p>Kdo je za navedeni predlog? <stage>(51 poslancev.)</stage> Kdo je proti?</p>
               <stage>(Nihče.)</stage>
               <p>Ugotavljam, da je predlog sprejet.</p>
               <p>Vlada Republike Slovenije je zboru predložila predlog zakona o spremembah in
               dopolnitvah zakona o trajnem prenehanju izkoriščanja uranove rude in preprečevanju
               posledic rudarjenja v rudniku urana Žirovski vrh. Zboru predlaga, da ga sprejme po
               skrajšanem postopku. Matično delovno telo s tem predlogom soglaša. Želi besedo
               predstavnik vlade? <stage>(Neželi.)</stage> Poročevalec matičnega delovnega telesa? <stage>(Ne želi.)</stage>
               Predstavnik sekretariata? Predstavniki poslanskih skupin?</p>
               <p>Na glasovanje dajem torej predlog sklepa, da se zakon o spremembah in dopolnitvah
               zakona o trajnem prenehanju izkoriščanja uranove rude in preprečevanju posledic
               rudarjenja v rudniku urana Žirovski vrh sprejme po skrajšanem postopku. Ugotavljamo
               prisotnost! <stage>(60 prisotnih.)</stage></p>
               <p>Kdo je za navedeni predlog? <stage>(45 poslancev.)</stage> Kdo je proti? <stage>(2 poslanca.)</stage></p>
               <p>Ugotavljam, da je predlog sprejet.</p>
               <p>Preden preidemo na glasovanje o predlogu dnevnega reda v celoti, vas želim opozoriti,
               da je državni zbor v petek, 18. februarja 2000 ob zaključku 18. seje sklenil, da se
               neopravljene točke dnevnega reda prenesejo na dnevni red 19. seje. In sicer bo zbor
               obravnaval:predlog zakona o skladu za poplačilo vojne odškodnine, druga obravnava,
               predlog zakona o spremembah in dopolnitvah zakona o referendumu in ljudski
               iniciativi, prva obravnava, predlog zakona o dopolnitvah zakona o poslovnih stavbah
               in poslovnih prostorih, druga obravnava, predlog obvezne razlage 46. člena zakona o
               igrah na srečo, predlog obvezne razlage 124. člena zakona o igrah na srečo, predlog
               obvezne razlage 127. člena zakona o igrah na srečo, predlog obvezne razlage 5. točke
               19. člena zakona o političnih strankah, predlog ugotovitvenega sklepa državnega zbora
               Republike Slovenije, katera naselja v Republiki Sloveniji imajo status mesta v skladu
               s predpisi, veljavnimi v času podelitve, in pa razprava o odgovoru vlade Republike
               Slovenije na poslansko vprašanje poslanca Zmaga Jelinčiča v zvezi z izbiro izvajalca
               del za predor Trojane. Predlog zakona o skladu za poplačilo vojne odškodnine bo
               državni zbor obravnaval kot 1.a točko dnevnega reda. Vse ostale prenesene točke z
               dnevnega reda pa bo državni zbor obravnaval takoj, po obravnavi paketa tako imenovane
               EU zakonodaje. To se pravi od točke 16 naprej, do zaključka točk, ki so bile
               prenesene z 18. redne seje.</p>
               <p>Zbor bo v zvezi s 50. točko dnevnega reda, to je volitvami in imenovanji, obravnaval
               predloge, ki mu jih je predložila komisija za volitve, imenovanja in administrativne
               zadeve, kot tudi zadeve, ki vam bodo priložene med to sejo.</p>
               <p>S sklicem seje z dne 15. februarja ste bili tudi obveščeni, da kvalificirani
               predlagatelji na podlagi razlage komisije za poslovnik po drugem odstavku 194. člena
               poslovnika državnega zbora k 14. točki, to je predlogu nacionalnega programa razvoja
               telekomunikacij, tretja obravnava, lahko vlagajo amandmaje do začetka obravnave
               predloga nacionalnega programa na seji državnega zbora.</p>
               <p>Za današnjo sejo tako predlagam dnevni red, kot ste ga prejeli s sklicem, s
               sprejetimi dopolnitvami in spremembami.</p>
               <p>Na glasovanje dajem predlagani dnevni red v celoti. Ugotavljamo prisotnost! <stage>(62
               prisotnih.)</stage></p>
               <p>Kdo je za predlagani dnevni red v celoti? <stage>(50 poslancev.)</stage> Je kdo proti? <stage>(6
               poslancev.)</stage></p>
               <p>Glede na izid glasovanja ugotavljam, da je predlagani dnevni red 19. seje državnega
               zbora sprejet.</p>
               <p>Za jutri, dne 23. februarja 2000 je predsednik državnega zbora na podlagi 12. člena
               zakona o delovnih in socialnih sodiščih razpisal volitve sodnikov porotnikov delovnih
               sodišč v Celju in v Kopru, delovnega in socialnega sodišča v Ljubljani in delovnega
               sodišča v Mariboru. Zaradi navedenega bo državni zbor jutrišnje zasedanje zbora ob
               10. uri pričel z obravnavo 50. točke dnevnega reda, to so volitve in imenovanja.
               Danes bo državni zbor opravil 1. točko dnevnega reda, to so vprašanja in pobude
               poslank in poslancev, do zaključka te točke dnevnega reda. Jutri bomo pa po obravnavi
               pravkar povedane točke volitve in imenovanje prešli na 1.a točko dnevnega reda, to je
               predlog zakona o skladu za povračilo vojne odškodnine, druga obravnava, in nato na
               predlog zakona o meroslovju, hitri postopek, in po dnevnem redu dalje.</p>
               <p>Prehajamo na <title>1. TOČKO DNEVNEGA REDA - VPRAŠANJA IN POBUDE POSLANK IN POSLANCEV.</title> V poslovniškem roku enega dne pred sejo zbora smo prejeli pisne prijave
               poslanskih vprašanj in pobud. Vrstni red poslanskih vprašanj in pobud je določen v
               skladu z zadnjim odstavkom 23. člena poslovnika, tako da prva tri vprašanja oziroma
               pobude postavijo poslanci opozicije, nato pa po vrsti poslanci iz različnih
               poslanskih skupin po vrstnem redu prijave.</p>
               <p>Poslanke in poslance bi rad opozoril, da mora biti poslansko vprašanje kratko in
               postavljeno tako, da je njegova vsebina jasno razvidna. Ustno vprašanje oziroma
               pobuda ne sme trajati več kot tri minute, dopolnilna vprašanja pa ne smejo trajati
               več kot dve minuti. Ministrov odgovor praviloma ne sme trajati več kot deset minut.
               Na prva tri poslanska vprašanja bo odgovarjal predsednik vlade doktor Janez Drnovšek.
               Prvo poslansko vprašanje postavlja poslanec Janez Janša. Prosim.</p>
            </sp>
            <sp xml:id="SDZ2-Redna-19-2000-02-22.sp16">

               <speaker>JANEZ JANŠA:</speaker>

               <p>Spoštovani gospod predsednik državnega zbora, predsednik vlade, gospodje ministri,
               kolegice in kolegi! Pred dnevi je ekonomski inštitut pravne fakultete ugotovil tudi
               naslednje. Po zunanjem dolgu na prebivalca Slovenija že prekaša nekdanjo visoko
               zadolženost SFRJ, po dolgu na produkt pa je približno enako zadolžena. Zadolženost je
               vprašljiva iz zornega kota prihodnjih generacij Slovencev. Jaz mislim, da je to
               opozorilo, ki je prišlo iz eminentne institucije in ki bi moralo zaskrbeti vsakega,
               ki sedi v tej dvorani.</p>
               <p>Devizni dolg na prebivalca v Republiki Sloveniji znaša trenutno 4 milijarde 500
               milijonov ameriških dolarjev, leta 1993 je znašal 950 milijonov, oziroma celoten
               devizni dolg znaša 4 milijarde 500 milijonov ameriških dolarjev, leta 1993 je znašal
               na prebivalca 950 ameriških dolarjev, leta 1996 je znašal 2.000 ameriških dolarjev in
               konec novembra leta 1999 je znašal 2.750 ameriških dolarjev. To je ta lestvica
               narašanja deviznega dolga na prebivalca, ki je že na prvi pogled zelo strma. Samo v
               mandatu te vlade se je ta zunanji dolg na prebivalca povečal za skoraj 30%. Ob tem
               imamo v letošnjem proračunu ponovno primanjkljaj, beležimo pa tudi za državo v
               razvoju relativno skromno gospodarsko rast. To pomeni, da se velik del gospodarske
               rasti, ki jo beležimo, financira iz zadolževanja, in to iz notranjega in iz
               zunanjega.</p>
               <p>Predsednika vlade sprašujem:</p>
               <p>Kakšne ukrepe, v smislu varčevanja in tudi druge, bo vlada sprejela za zmanjšanje
               tega dolga in kdaj?</p>
               <p>Drugo vprašanje predsedniku vlade je:</p>
               <p>Kaj bo storil, da vlada ne bo ignorirala neprijetnih poslanskih vprašanj?</p>
               <p>Naša poslanska skupina je v tem mandatu postavila skupaj 479 poslanskih vprašanj in
               pobud; na 25% teh vprašanj ni dobila nikakršnih odgovorov, na 12% pa samo delne
               odgovore, se pravi, na 37% vprašanj ni bilo odgovorjeno, in to v glavnem na tista, ki
               so bila za javnost zelo pomembna, za vlado pa morda neprijetna. Se pravi, predsednika
               vlade sprašujem:</p>
               <p>Kaj bo storil, da se tudi ta dolg do tega parlamenta nadoknadi?</p>
            </sp>
            <sp xml:id="SDZ2-Redna-19-2000-02-22.sp17">

               <speaker>PREDSEDNIK JANEZ PODOBNIK:</speaker>

               <p>Hvala gospodu Janši. Besedo dajem predsedniku vlade dr. Drnovšku.</p>
            </sp>
            <sp xml:id="SDZ2-Redna-19-2000-02-22.sp18">

               <speaker>DR. JANEZ DRNOVŠEK:</speaker>

               <p>Gospod predsednik, spoštovane poslanke in poslanci! Vprašanje o zunanjem dolgu je
               relevantno vprašanje, predvsem pa vprašanje o plačilnobilančnem deficitu, ki je bil v
               preteklem letu nekoliko višji kot v prejšnjem letu in ki je kazal tendenco
               naraščanja. To je pravzaprav edini pokazatelj, ki v zadnjem času resno skrbi tudi
               vlado oziroma vladne gospodarske ministre. S tem vprašanjem se ukvarjajo tudi naši
               vidni ekonomisti, in skušamo najti odgovor na to, ali gre samo za začasna gibanja, ki
               se bodo spet izravnala v neko normalno stanje, ali gre morda za tendenco, ki bi v
               primeru nadaljevanja lahko povzročila slabe posledice v našem gospodarstvu in v
               različnih bilancah.</p>
               <p>Treba je povedati, da so sicer vsi gospodarski pokazatelji Slovenije zelo ugodni,
               pozitivni in da rast ni skromna, ampak je zelo solidna, in da ocenjujemo, da bo tudi
               lanskoletna rast, torej rast leta 1999, najmanj 4% družbenega proizvoda, tako kot je
               bila preteklih sedem let v povprečju in, še enkrat ponavljam, dvakrat višja od
               povprečne rasti v gospodarstvih Evropske unije.</p>
               <p>Tudi sam pokazatelj zunanjega dolga v Sloveniji glede na družbeni proizvod je še
               vedno zelo ugoden. Okrog 30 odstotkov družbenega proizvoda je daleč manj, kot je
               povprečje Evropske unije, daleč manj kot je zahtevan maastrichtski kriterij, ki
               predvideva 60 odstotkov dolga glede na družbeni proizvod kot tisto sprejemljivo mejo.
               Jasno je, da so v posameznih obdobjih, razvojnih obdobjih vse države v svetu
               financirale delno svoj razvoj, zlasti infrastrukturo, tudi prek tujega zadolževanja.
               Da to počnejo tudi Združene države Amerike in vse, praktično vse zahodne države.Pri
               tem so šle v bistveno večja razmerja kot pri nas. Do sedaj je bil očitek, velikokrat,
               slovenski gospodarski politiki, češ da so devizne rezerve prevelike, glede na zunanji
               dolg, glede na realne potrebe in da gre pri naložbi v devizne rezerve za pravzaprav
               najmanj produktivno naložbo in da je potrebno seveda vzdrževati varnost našega
               celotnega finančnega, deviznega sistema, hkrati pa seveda dati prednost ali pa večji
               ponder razvojnim ciljem.</p>
               <p>V zadnjem času torej prihaja do nekoliko večjega deficita v plačilni bilanci. K temu
               prispevajo tudi razmerja v zunanji trgovini, višja cena recimo nafte in še nekaterih
               drugih surovin in pa nekoliko, kljub vsemu nekoliko pešajoča dinamika našega izvoza.
               Vprašanja, problema seveda ne podcenjujemo in mu bomo namenilivso potrebno pozornost
               v prihodnje. Tisto, kar je nujno ob tem, je, da zagotovimo, da se konkurenčnost
               našega gospodarstva ne bo zmanjševala. In pri tem seveda se pridružujem, kot že
               večkrat, vsem tistim, ki izražajo bojazen, da bi preveliki plačni pritiski, prehitra
               plačna gibanja ogrozila konkurenčnost našega gospodarstva v tem letu.</p>
               <p>In vlada bo poskušala v pogajanjih s socialnimi partnerji zdržati takšna razmerja, ki
               zagotavljajo tudi še naprej dobre obete za gospodarsko rast, za konkurenčno borbo
               naših podjetij v Evropi in v svetu. Neposredno fiskalna bilanca k temu vprašanju ne
               prispeva; ocenjujemo, da enodstotni deficit, proračunski deficit je takšen, da
               omogoča vnaprej uravnotežen razvoj našega gospodarstva. Pričakujemo pa, da bo ob
               prizadevanjih vlade, da vzdržuje v globalu uravnoteženo fiskalno politiko in tudi
               uravnoteženo plačno politiko, sledila tudi centralna banka s tem, da bo tudi devizni
               tečaj v večji meri v funkciji izravnavanja zunanjetrgovinskih gibanj in vzdrževanja
               plačilnobilančnega ravnotežja. To so tisti instrumenti torej, ki lahko vplivajo na
               to, da bi tudi v prihodnje zunanja zadolžitev Slovenije ostala v tistih sprejemljivih
               okvirih.</p>
               <p>Namreč, tisti pomembni pokazatelji za zunanjo zadolžitev so sposobnost servisiranja
               dolga, in v teh pokazateljih je Slovenija izjemno dobra, izjemno pozitivna in to nam
               potrjujejo vse ocene, tudi mednarodnih institucij. Torej, ne skrbi nas stanje, ki je
               dobro, skrbi nas lahko kvečjemu to, da bi prišlo do slabših trendov v daljšem
               obdobju. In zato je potrebna previdnost in tudi usklajeno delovanje vseh politik,
               torej fiskalne, denarne in tudi plačne, torej dohodkovne. Toliko.</p>
               <p>Na drugo vprašanje pa - ni mi znan ta podatek, da na toliko poslanskih vprašanj ni
               bilo odgovorjeno. Glede na to bom zahteval, da na eni od prihodnjih sej vlade
               obravnavamo seznam odprtih vprašanj, in zahteval tudi odgovore na ta vprašanja, da
               jih vlada čimprej posreduje parlamentu in da vzpostavimo tudi pri tem neko normalno
               stanje. Hvala lepa.</p>
            </sp>
            <sp xml:id="SDZ2-Redna-19-2000-02-22.sp19">

               <speaker>PREDSEDNIK JANEZ PODOBNIK:</speaker>

               <p>Hvala lepa predsedniku vlade. Dopolnilno vprašanje ima kolega Janša.</p>
            </sp>
            <sp xml:id="SDZ2-Redna-19-2000-02-22.sp20">

               <speaker>JANEZ JANŠA:</speaker>

               <p>Predsedniku vlade se zahvaljujem za ta odgovor. Mislim, da povsem konkreten ni bil.
               Jaz sem vprašal: Katere ukrepe predvideva vlada v smislu varčevanja in tudi druge
               zato, da bi se ta zadolženost zmanjšala? Če je možno navesti kakšen konkreten
               ukrep.</p>
               <p>Poleg tega pa še dodatno sprašujem:</p>
               <p>Kakšna naj bi bila ta zadolženost, ko gre za zunanjo zadolženost, ki zdaj znaša okoli
               4 milijarde 500 milijonov ameriških dolarjev, konec leta, ker ta podatek 4 milijarde
               in pol je za november lanskega leta?</p>
               <p>Ali so v vladi kakšne ocene, ali bo konec tega leta ta dolg manjši ali višji, in če
               bo višji, za koliko?</p>
               <p>Kar se tiče pa poslanskih vprašanj, so pa podatki, ki sem jih navajal, podatki
               raziskovalnega sektorja državnega zbora, kjer so navedena poimensko oziroma posamično
               tudi vsa vprašanja, na katera ni bilo odgovorjeno. In bi res prosili, če se da dobiti
               odgovore na neodgovorjena vprašanja, na tista, ki so seveda še aktualna, v nekem
               realnemčasu, recimo v treh mesecih.</p>
            </sp>
            <sp xml:id="SDZ2-Redna-19-2000-02-22.sp21">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želite odgovoriti, predsednik vlade, dodatno? <stage>(Ne želite.)</stage> Poslansko
               vprašanje postavlja Borut Pahor.</p>
            </sp>
            <sp xml:id="SDZ2-Redna-19-2000-02-22.sp22">

               <speaker>BORUT PAHOR:</speaker>

               <p>Gospoda predsednika, gospe in gospodje! Konec letošnjega januarja sva s kolegom
               Ferijem Horvatom na povabilo predstavnikov občine Lendava in Hotize obiskala Hotizo.
               Na njihovo pobudo, kot rečeno, smo se pogovarjali predvsem o vsakodnevnih težavah, s
               katerimi se srečujejo naši ljudje na tem delu slovensko-hrvaško meje potem, ko je
               pred leti slovenska stran pristala na to, da prepusti levi breg reke Mure v kontrolo
               hrvaškim organom. Po tem obisku sem napisal pismo dr. Lovru Šturmu in ga prosil za
               pojasnilo. Vas pa, gospod predsednik vlade, sprašujem:</p>
               <p>Kako komentirate kot prvi mož slovenske izvršne oblasti dve zahtevi ali pričakovanji
               njihovih ljudi, ki ju naslavljajo v pismu name, posredno pa tudi vam?</p>
               <p>Namreč, da se v prehodnem obdobju, dokler ni med obema državama dokončno rešeno
               vprašanje državne meje, na celotnem območju vzpostavi stanje, ki je bilo pred
               25.6.1991, da torej celotni levi breg Mure nadzorujejo slovenski organi, in se v njem
               omogoči prosto gibanje vsem slovenskim državljanom.</p>
               <p>In drugič, da postane meja med Republiko Slovenijo in Republiko Hrvaško na tem
               območju sedanji tok reke Mure.</p>
               <p>Če povem nekoliko bolj preprosto za tiste, ki manj spremljajo to vprašanje, naj
               povem, da gre predvsem za vprašanje, zakaj se je slovenska oblast pred dokončno
               odločitvijo o načelu ali načelih, ki bodo sporazumno določila in označila meddržavno
               mejo, da vzame mejo katastrske občine brez v tem primeru dopolnilnega načela
               življenjskosti kot načelo, ki že velja in po katerem se ravna tudi slovenska
               policija.</p>
               <p>In v drugem vprašanju, gospod predsednik, tako vam kot pa tudi predsedniku vlade,
               pobuda, vprašanje:</p>
               <p>Ali se vam ne zdi, da po odločitvi italijanskega parlamenta, da ponovno z dnevnega
               reda umakne zaščitni zakon, globalni zakon o zaščiti Slovencev, bi prišel čas, ko bi
               moral ta visoki dom, državni zbor ali vlada na primeren način italijansko oblast
               opozoriti na dolžnost, da spoštuje mednarodne pogodbe, in na primeren način, kot
               rečeno, izrazi zaskrbljenost, obžalovanje, pa tudi negodovanje, da se je odločila za
               ta korak navkljub obljubam, da bo to storila še v tem mandatu?</p>
               <p>Mislim, da - in to je moja zadnja pripomba - mora slovenska vlada bolj odločno in
               bolj pokončno povedati, da je sprejem zaščitne zakonodaje v sosednjem italijanskem
               parlamentu ena od tistih zahtev, pri katerih vztrajamo in jo na listi prioritetnih
               vprašanj postavljamo na prvo mesto. Hvala lepa.</p>
            </sp>
            <sp xml:id="SDZ2-Redna-19-2000-02-22.sp23">

               <speaker>PREDSEDNIK JANEZ PODOBNIK:</speaker>

               <p>Hvala, gospod Pahor. Prosim, besedo dajem predsedniku vlade.</p>
            </sp>
            <sp xml:id="SDZ2-Redna-19-2000-02-22.sp24">

               <speaker>DR. JANEZ DRNOVŠEK:</speaker>

               <p>Gospod predsednik, uvodoma samo še nekaj besed za pojasnilo gospodu Janši v zvezi z
               njegovim dopolnilnim vprašanjem. Vlada je obravnavala pred kratkim posebno
               informacijo o stanju dolga in o gibanjih na tem področju. Tako, da če s to
               informacijo ne razpolaga, potem bo naše ministrstvo za finance to informacijo
               posredovalo gospodu Janši in tudi drugim. Tam so razvidni seveda vsi podrobni podatki
               in tudi tendence za naprej.</p>
               <p>Kar se tiče gibanj oziroma gospodarske politike, pa sem povedal, da je bistvena
               dohodkovna politika, plačna politika in pa druge pa so prvenstveno v domeni centralne
               banke, torej tečajna politika.</p>
               <p>Če grem sedaj na vprašanje gospoda Pahorja. Na prvo vprašanje v zvezi z mejo,
               vprašanjem Hotize in pa predvsem delovanja policije v tej zvezi, bi dejal to, da
               tista meja ni določena. Meja seveda dokončno ni določena in ni formalizirana v
               sporazumu med obema državama. Dogovor v okviru diplomatske komisije je bil, da se
               išče katastrska meja kot tista osnova, kriterij, na podlagi katerega bomo skušali v
               čim večji meri določati mejo med državama, da pa seveda v posameznih primerih skušamo
               priti do izravnav, do takšne meje, ki je v skladu tudi z naravnimi pogoji na
               posameznih odsekih. In da se torej skušamo o tem posebej pogovoriti, in takšna je
               tendenca v dogovarjanju, in da se torej tudi v čim večji meri upošteva naravni tok
               Mure na primer za določanje meje. To delo še ni končano. Dogovorjeno je, da dokler ni
               meja v celoti določena in formalizirana med obema državama, da so to začasni
               dogovori, delovni dogovori in da meja praktično še nikjer ni dokončno formalizirana s
               sporazumom. Kot prvo.</p>
               <p>Drugo. Za reševanje praktičnih vprašanj, navsezadnje tudi za kontrolo policijskega
               delovanja, vlada oziroma politika, kot je dejal gospod Pahor, ni sprejemala nekih
               odločitev, ampak gre za konkretne delovne dogovore na posameznih področjih. Vendar bi
               predlagal, da v zvezi s tem vprašanjem konkreten odgovor posreduje ministrstvo za
               zunanje zadeve v sodelovanju z diplomatsko komisijo oziroma skupaj MNZ in MZZ. Kot
               prvo.</p>
               <p>Kot drugo. Vprašanje naše manjšine v Italiji oziroma zaščitnega zakona. Tudi sam se
               pridružujem razočaranju, ki ga je izrazil gospod Pahor, da italijanski parlament še
               ni sprejel tega zakona. Pravzaprav stalna zavlačevanja in odmikanja sprejema tega
               zakona sedaj dajejo nekoliko manj optimistično sliko, kot smo jo imeli v zadnjih
               mesecih, ko smo s strani najvišjih italijanskih predstavnikov vedno slišali namero,
               da bo ta zakon v najbližji prihodnosti sprejet.</p>
               <p>Pričakujem, upam, da bo italijanski parlament, da bo italijanska politika zmogla
               sedaj toliko odločenosti in volje, da razreši to vprašanje. Zlasti v kontekstu
               sedanjih velikih razprav, ki se nanašajo tudi na Avstrijo, o varovanju manjšine, o
               tem, kakšna politika je pravilna in kakšna ni pravilna. Ker sicer bomo seveda morali
               kljub vsemu podrobno le ugotoviti, da na koncu so važna dejstva in dejanja posamezne
               države, posamezne politike do manjšine, do varstva njenih pravic in ne toliko
               verbalni nivo njihove zaščite oziroma njihove obravnave. Ampak ostanimo optamisti in
               pridružujem se temu izrazu zaskrbljenosti in apelov, da Italija sprejme ta zakon.
               Hvala lepa.</p>
            </sp>
            <sp xml:id="SDZ2-Redna-19-2000-02-22.sp25">

               <speaker>PREDSEDNIK JANEZ PODOBNIK:</speaker>

               <p>Hvala predsedniku vlade. Dopolnilno vprašanje, kolega Pahor.</p>
            </sp>
            <sp xml:id="SDZ2-Redna-19-2000-02-22.sp26">

               <speaker>BORUT PAHOR:</speaker>

               <p>Zahvaljujem se predsedniku za odgovor. Tudi za to, da se temu obžalovanju,
               negodovanju pridružuje. Vendar bi pričakoval, da po vsem tem času predsednik vlade
               obvesti parlament, kako bo slovenska vlada v Rimu in tukaj pri nas ukrepala za to, da
               bo italijanska oblast imela zelo jasno pred očmi, da je to za nas ena od
               zunanjepolitičnih prioritet na vrhu liste v meddržavnih odnosih in da bomo razumeli
               njihovo odlaganje kot poslabševanje odnosov, za kar se mi, seveda, ne zavzemamo.</p>
               <p>Drugič. Kar se tiče prvega vprašanja. Morda se nisva razumela, gospod predsednik,
               tisto, kar zanima ljudi in nenazadnje tudi mene, pa mislim, da zanima tudi ta državni
               zbor, je naslednje vprašanje: zakaj je slovenska oblast, mislim, da leta 1993,
               pristala na to, da načelo, ki naj bi nekoč s sporazumom dokončno določilo mejo med
               Slovenijo in Hrvaško, začne veljati pred sklenitvijo tega sporazuma, in v bistvu
               stanje iz leta 1991, 25.6., spremeni in začasna razmejitev sedaj postaja dokončna.
               Opozarjam na to,da načelo meje katastrskih občin v tem primeru ni enakovredno načelu
               življenjskosti, ki naj bi bilo sestavni del tega sporazuma, in da imajo ljudje zaradi
               tega stvarne težave. S kolegom Ferijem sva si to ogledala in vas moram obvestiti, da
               ljudje s tem problemom živijo, in ta tragična nesreča, ki smo ji bili priča pred
               štirinajstimi dnevi, je samo na najbolj surov način zarisala to težavo.</p>
               <p>Zelo bom zadovoljen, če bo morda tudi minister Šuklje ali pa minister dr. Rupel, ko
               se vrne iz tujine, morda pojasnil, predvsem prebivalcem Hotize in tudi temu visokemu
               zboru, zakaj se je vlada tako odločila. Mislim, da se ni odločila pametno. Hvala
               lepa.</p>
            </sp>
            <sp xml:id="SDZ2-Redna-19-2000-02-22.sp27">

               <speaker>PREDSEDNIK JANEZ PODOBNIK:</speaker>

               <p>Hvala lepa. Poslansko vprašanje postavlja Lojze Peterle.</p>
            </sp>
            <sp xml:id="SDZ2-Redna-19-2000-02-22.sp28">

               <speaker>ALOJZ PETERLE:</speaker>

               <p>Hvala lepa za besedo, gospod predsednik. Spoštovani gospod predsednik vlade, gospa
               ministrica in ministri, poslanke in poslanci! Pred več kot mesecem dni, sredi
               januarja, smo prejeli tako imenovano ameriško oceno obrambne sposobnosti Slovenije.
               Nekatere ocene v njej marsikoga, tudi mene osebno in našo poslansko skupino, zelo
               zaskrbljujejo. Take, kot so, nedvomno ne krepijo naše volje po vključitvi v Nato,
               ampak kažejo, da naša kandidatura pada. Ocena ne kaže dobrega stanja na obrambnem
               področju in govori izrecno o tem,kaj nam na tem področju manjka. Ključno je, da
               nimamo strateških dokumentov, ki bi omogočili dolgoročno planiranje, in da vojaška
               naročila potekajo brez dolgoročne strateške vizije. Gospod predsednik, sami veste,
               kakšne finančne posledice ima lahko takšnonabavljanje, ki ni povezano z dolgoročno
               vizijo na tem področju. Tega torej ni treba razlagati. Zanima me, ali ste bili s to
               oceno senjanjeni, ali se z njo strinjate in kaj je doslej v tej zvezi naredila vlada.
               Upam, da mi ne boste odgovorili kot poslancu ki je postavil prvo vprašanje, ko ste
               dejali, da bo vlada temu vprašanju, se pravi, zadolževanju posvetila v prihodnje vso
               pozornost. V prihodnje računam, da ta vlada take pozornosti temu vprašanju ne bo
               izkazovala, ker bo na delu neka druga vlada. Zanima me, kaj je ta vlada v tej zvezi
               že storila oziroma kateri ukrepi so v teku.</p>
            </sp>
            <sp xml:id="SDZ2-Redna-19-2000-02-22.sp29">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo dajem predsedniku vlade dr. Drnovšku.</p>
            </sp>
            <sp xml:id="SDZ2-Redna-19-2000-02-22.sp30">

               <speaker>DR. JANEZ DRNOVŠEK:</speaker>

               <p>Gospod predsednik, mislim, da sem gospodu Pahorju sicer že v svojem odgovoru
               odgovoril tudi na tisto, kar je ponovno izpostavil v svojem dopolnilnem vprašanju.
               Prišel pa bo tudi pismeni odgovor obeh ministrstev.</p>
               <p>Kot drugo, gospod Peterle, v tistem delu, ko ste se referirali na odgovor na
               vprašanje gospodu Janši, mislim, da bi vsak ekonomist razumel moj odgovor in da ga
               najbrž je razumel, in da sem govoril, seveda, o tekočem deficitu, ki lahko posledično
               pripelje tudi do večje zadolženosti, da zadolženost ni problem takšna, ko je, imamo
               enega izmed najboljših pokazateljev na svetu, še vedno. Tisto, kar je problem in s
               čimer se ukvarja ekonomska politika in se bo ukvarjala v tem letu in tudi, če bo
               treba naprej, ne glede na to, kakšna vlada in katera vlada bo, tisto pa je seveda
               plačilnobilančno gibanje, gibanje izvoza in to, ali v danih predpostavkah morda peša
               zagon izvoza, kaj bo treba storiti, da bo treba vzdržati plačno politiko, da bo
               potrebno povečati tudi priliv tujega kapitala. To so vprašanja, s katerimi se bo
               ekonomska politika in vsaka vlada ukvarjala v Sloveniji in najbrž tudi drugje po
               svetu.</p>
               <p>Če grem sedaj na vprašanje v zvezi z obrambo. Ta analiza, kot mi je znano, ta
               ameriška analiza naše obrambne sposobnosti še ni dokončna, je bila preliminarna, je v
               dograjevanju. V tem smislu je uradno vlada še ni dobila in je še ni obravnavala. Ko
               jo bomo dobili, jo bomo tudi obravnavali in zavzeli svoje stališče. Vemo, da je
               obrambni sistem v razvoju, seveda ni še idealen, postopno ga izpopolnjujemo. Vemo, da
               slovenska vojska postopno izboljšuje nivo kvalitete svojega delovanja in da bo ta
               razvoj še nekaj časa trajal.</p>
               <p>Ameriške ocene so kritične tudi do vseh evropskih članic zveze Nato. Kar se tega
               tiče, kot jih jaz poznam, so bile velikokrat uničujoče. Iz tega vidika ne smemo vzeti
               kot problem določeno kritičnost te ocene, ampak skušati ugotoviti, kaj je primerno in
               kaj moramo upoštevati iz teh ocen, zato da bi dejansko v čim večji meri usposobili
               naš obrambni sistem.</p>
               <p>Odločitev za zvezo Nato pred časom je bila politična odločitev, o kateri smo že
               govorili. Sedanja dogajanja v zvezi s to odločitvijo so zelo nejasna oziroma
               odločitev je odprta. Čakamo na politični razvoj v Združenih državah Amerike. Seveda
               pri vsem tem bo razvoj naše vojske pomemben element, ampak važen predvsem za nas, ne
               bo pa odločilen za odločitev v zveziz Nato, tako kot ni bil leta 1997 v Madridu.
               Ampak vsekakor pomemben je in mi smo sami zainteresirani iz svojih potreb, iz potreb
               svoje obrambe, da našo vojsko čim bolj izpopolnimo. Če bo potrebno več odgovoriti v
               zvezi s to točko, je z nami tudi naš obrambni minister, ki lahko odgovori. Hvala
               lepa.</p>
            </sp>
            <sp xml:id="SDZ2-Redna-19-2000-02-22.sp31">

               <speaker>PREDSEDNIK JANEZ PODOBNIK:</speaker>

               <p>Hvala lepa predsedniku vlade. Dopolnilno vprašanje bo podal gospod Alojzij Peterle.
            </p>
            </sp>
            <sp xml:id="SDZ2-Redna-19-2000-02-22.sp32">

               <speaker>ALOJZ PETERLE:</speaker>

               <p>Jaz pa obžalujem, da je dal predsednik relativno formalističen odgovor. Namreč
               ugotovitve, ki so v dokumentu, ki ima naslov osnutek, se do faze predloga ali končne
               verzije verjetno ne morejo spremeniti v bistvenih ugotovitvah. Namreč, sprašujem
               gospoda predsednika, ali bodo naslednje faze, za katero ne vem, kdaj bo narejena,
               Slovenija sprejela vse dokumente, za katere je evidentno ugotovljeno, da jih ni. Gre
               za razne strategije in ocene, ki bi jih morali imeti v dokumentih, verjetno ne
               sprejete samo na vladi. Torej mene zanima, ali bomo samo čakali na ameriške politične
               spremembe in še na kaj drugega, ali se vmes na to temo kaj dela. Tudi jasno je, da te
               dolgoročne strateške vizije ni in da se naroča kar mimo tega. Jaz temu rečem,
               poljubno ali kakor pač pride.</p>
               <p>Jaz ne vztrajam pri tem, da dobimo vse odgovore sedaj, predlagam pa v skladu z 29.
               členom poslovnika, mislim, da je ta, 29. ja, da se o tem vprašanju opravi razprava.
               Predlagam, da se jo opravi v državnem zboru po tem, ko bo prevod tega dokumenta na
               razpolago tudi poslancem. Mislim, da gre za tako pomembne stvari, povezane z našimi
               strateškimi, dolgoročnimi odločitvami, kot je ta za Nato, zato je prav, da se o tej
               stvari pogovorimo že sedaj, ko so te ključne ugotovitve znane. Hvala.</p>
            </sp>
            <sp xml:id="SDZ2-Redna-19-2000-02-22.sp33">

               <speaker>PREDSEDNIK JANEZ PODOBNIK:</speaker>

               <p>Hvala kolega Peterle. Predno se odločimo glede prvega odstavka 29. člena, sem razumel
               predsednika vlade, da dani odgovor na vaše vprašanje lahko posreduje tudi med nami
               prisoten minister za obrambo, dr. Demšar. Ali želite besedo gospod Demšar? Želite
               besedo? Prosim, dr. Demšar.</p>
            </sp>
            <sp xml:id="SDZ2-Redna-19-2000-02-22.sp34">

               <speaker>DR. FRANCI DEMŠAR:</speaker>

               <p>Hvala za besedo. Poročilo ameriške vlade o stanju v slovenski vojski, je poročilo, ki
               ga ameriška vojska izdeluje za različne države, na njihovo zahtevo. Tudi nam je
               ponudila to možnost. Odločil sem se za to možnost in izdelali so preliminarno
               poročilo, ki bo vsekakor v veliko korist pri nadaljnjem snovanju obrambnega sistema
               Republike Slovenije. Kot je gospod Peterle že rekel, sta dve pomanjkljivosti oziroma
               dva cilja, ki jih je potrebno izpeljati, izpostavljeni v tem poročilu. To je problem
               strateških dokumentov in problem tega, kako bomo nabavljali vojaško opremo na način,
               ki bo sprt z dokumenti potrjen.</p>
               <p>Z veseljem bi rad rekel, da je ravno na tej seji eden od ključnih dokumentov točka,
               mislim, da je 35. točka te seje, to je splošni dolgoročni program razvoja in
               opremljanja slovenske vojske. Ta dokument opredeljuje postopno profesionalizacijo
               slovenske vojske, potem finančna sredstva, nadalje po programih, kako bo teklo
               opremljanje slovenske vojske v letu do 2010. To je prvi tak pomemben dokument.</p>
               <p>Drugi dokument, ki ga je vlada sprejela tudi pred dopustom, enako kot tega, je obseg
               in struktura slovenske vojske leta 2010, spet zelo pomemben dokument, ki opredeljuje
               razvoj slovenske vojske in je vezan finančno na splošni dolgoročni program razvoja in
               opremljanja slovenske vojske, ki ga boste vi obravnavali. Na temo drugih, tako
               imenovanih strateških dokumentov, je bila seveda to ena od mojih prvih prioritet, ko
               sem prevzel ta mandat. Pred počitnicami je vlada sprejela dokument hierarhija
               strateških dokumentov na področju nacionalnevarnosti. Zadala si je za cilj, da v tem
               mandatu sprejme vse teh deset strateških dokumentov oziroma trije so že sprejeti, te
               tri popravi, uskladi skupaj in potem v hierarhičnem smislu v parlamentu sprejema od
               vrha, od strategije nacionalne varnosti, do strategije obrambe, navzdol pa bi bili
               vladni oziroma ministrski dokumenti. Ta projekt teče in mogoče še eno povabilo bi
               zdajle bilo primerno. 17. aprila je ravno v tem parlamentu - smo uspeli dobiti
               prostor - celodnevno posvetovanje z naslovom "Nacionalna varnost v Sloveniji". Deset
               predavanj bo tukaj v parlamentu - vsi ste toplo vabljeni - na temo vseh teh
               strateških dokumentov. Polurna predavanja bodo, debata, vse dokumente je seveda
               obravnaval tudi strateški svet ministrstva za obrambo niso v zaključni redakcijski
               fazi. V marcu pa bo ta redakcija opravljena. Tukaj bodo dokumenti pripravljeni in
               potem pričakujem, da jih bo pred dopustom vlada sprejela. V naslednjem sklica
               parlamenta bi pa potem te zgornje lahko parlament sprejel.</p>
               <p>To je na področju tega, kar ste rekli. Skratka dela se veliko v tem preliminarnem
               poročilu, v katerem, na željo Američanov, ki so ga izrazili tudi na odboru za obrambo
               in je vam znano, oni ne bi želeli, da bi se prej razpravljalo. Maja pa bo že prišlo,
               pričakujemo dokončno poročilo, kjer bomo z velikim veseljem, predebatirali. Kot sem
               rekel, mi smo zahtevali, mi smo zaprosili za to poročilo, nam je to poročilo v pomoč
               in z zadovoljstvom bom seveda takrat, ko bo to poročilo prišlo, v zvezi z vsako točko
               poročila povedal, kakšni so tisti ukrepi, kaj smo že naredili, kaj bomo naredili, da
               v naslednjem obdobju usposobimo slovensko vojsko, ministrstvo za obrambo na tak
               način, da nam bo v ponos, da bo primerna za obrambo domovine, opremljena, primerljiva
               s standardi Nata v vseh pogledih. Hvala.</p>
            </sp>
            <sp xml:id="SDZ2-Redna-19-2000-02-22.sp35">

               <speaker>PREDSEDNIK JANEZ PODOBNIK:</speaker>

               <p>Zahvaljujem se ministru za obrambo, dr. Demšarju, za dopolnili odgovor. Sprašujem
               gospoda Peterleta, ali na podlagi odgovora dr. Demšarja vztrajate pri tem, da se o
               odgovoru vlade opravi razprava v državnem zboru? Vztrajate? Ne glede na odgovor, da
               je s strani predlagatelja dokumenta bila izražena želja, da se počaka, da dokument
               dobi veljavo dokončnosti? Vztrajate. Državni zbor brez razprave na podlagi prvega
               odstavka 29. člena poslovnika, brez razprave in obrazložitve glasu odloči o tem, ali
               in kdaj se opravi razprava o poslanskem vprašanju. Kolega Peterle je torej predlagal,
               da se opravi razprava o odgovoru vlade na poslansko vprašanje, ki ga je postavil. V
               svojem predlogu je tudi predlagal, da se ta razprava opravi po tem, ko bodo poslanke
               in poslanci prejeli preveden dokument oziroma pisni odgovor vlade na njegovo
               vprašanje in tudi preveden dokument, o katerem je bilo govora. Sem pravilno povzel?
               Niste zahtevali pisnega? Torej samo, ko se dokument prevede.</p>
               <p>Predlog kolega Peterleta dajem na glasovanje. Ugotavljamo prisotnost! Po našem
               poslovniku se lahko razprava opravi najprej po preteku 48 ur od sprejema sklepa. <stage>(51
               prisotnih.)</stage></p>
               <p>Kdo je torej za predlog kolega Peterleta? <stage>(21 poslancev.)</stage> Kdo je proti? <stage>(25
               poslancev.)</stage></p>
               <p>Ugotavljam, da predlog ni bil sprejet.</p>
               <p>Poslansko vprašanje postavlja Zmago Jelinčič, za njim Andrej Fabjan.</p>
            </sp>
            <sp xml:id="SDZ2-Redna-19-2000-02-22.sp36">

               <speaker>ZMAGO JELINČIČ:</speaker>

               <p>Hvala lepa gospod predsednik. Spoštovani, kolegice, kolegi, predstavniki vlade.
               Postavil bom dve vprašanji vladi Republike Slovenije.</p>
               <p>Prvo vprašanje je: Kako je možno, da je gospod Gregor Voschnagg, veleposlanik
               Avstrije v Evropski uniji, dvojni državljan, avstrijski in slovenski, kar je v
               neskladju tako z avstrijsko kot slovensko zakonodajo, lahko postal slovenski
               državljan, ko je njegov oče bil dokazan član v nacistični organizaciji kulturbunt, v
               poznejši štajerski domovinski zvezi ter tudi član nacional-socialistične deutsche
               Arbeitsportei. Kako je mogoče, da je na podlagi tega ta gospod, ta predstavnik svetle
               Evrope, dobil določene nepremičnine v Sloveniji?</p>
               <p>Sprašujem, kdaj bo vlada Republike Slovenije odpravila to nepravično in neupravičeno
               pridobljeno slovensko državljanstvo in odvzela nepravično dodeljene nepremičnine temu
               gospodu.</p>
               <p>Drugo vprašanje. Sprašujem vlado, kdo od slovenske uradne politike je svetoval
               gospodu Ivanu Kapetanoviču, predstavniku hrvaškega kulturnega doma in hrvaških
               organizacij v Sloveniji, naj vloži na naslov predsednikov obeh držav, ministrov za
               zunanje zadeve obeh držav in veleposlanikov obeh držav prošnjo oziroma zahtevo o tem,
               da se v Sloveniji uvede hrvaška manjšina. V enem od svojih členov, v sedmem, pravi
               tako - bom v slovenščini govoril: "Vprašanje avtohtonosti slovenskega naroda v
               Republiki Hrvaški in hrvaškega naroda v Republiki Sloveniji, kot osnovni kriterij je
               potrebno za reševanje statusa tako enega kot drugega naroda oziroma manjšine opustiti
               in sprejeti priporočila in ocene pri reševanju odnosov med skupinami v državah
               srednje in vzhodne Evrope, dokument MMG 6/96, od strani evropskega odbora za
               migracije."</p>
               <p>Še enkrat sprašujem, kdo je zadaj za intencami Hrvatov, s strani slovenske uradne
               politike. Hvala.</p>
            </sp>
            <sp xml:id="SDZ2-Redna-19-2000-02-22.sp37">

               <speaker>PREDSEDNIK JANEZ PODOBNIK:</speaker>

               <p>Hvala kolega Jelinčič. Gospod Šuklje, minister za notranje zadeve.</p>
            </sp>
            <sp xml:id="SDZ2-Redna-19-2000-02-22.sp38">

               <speaker>BORUT ŠUKLJE:</speaker>

               <p>Gospod predsednik! Cenjeni visoki zbor, spoštovani gospod poslanec Jelinčič.</p>
               <p>Konkretnosti o primeru, ki ste ga navedli, ne poznam. V vsakem primeru pa je v nekem
               delu involviralo tudi ministrstvo za notranje zadeve glede državljanstva. Priskrbel
               vam bom tudi pisni odgovor na to vprašanje. Hvala lepa.</p>
            </sp>
            <sp xml:id="SDZ2-Redna-19-2000-02-22.sp39">

               <speaker>PREDSEDNIK JANEZ PODOBNIK:</speaker>

               <p>Hvala lepa. Samo trenutek. Kolega Jelinčič je postavil dve vprašanji. Glede drugega
               dela vprašanja, ali želi kdo od predstavnikov vlade odgovoriti. Prosim, dopolnilno
               vprašanje kolega Jelinčič.</p>
            </sp>
            <sp xml:id="SDZ2-Redna-19-2000-02-22.sp40">

               <speaker>ZMAGO JELINČIČ:</speaker>

               <p>Hvala lepa gospod predsednik. Ker je gospod minister za notranje zadeve pojasnil, da
               mu materiali oziroma zadeva ni znana, mu bom jaz posredoval te dokumente, ki jih imam
               in če jih še imam in upam, da bo potem vlada vendarle reagirala. Čeprav me malo
               skrbi, da slovenska vlada nima najbolj osnovnih podatkov o tem, kaj se v njeni državi
               dogaja.</p>
            </sp>
            <sp xml:id="SDZ2-Redna-19-2000-02-22.sp41">

               <speaker>PREDSEDNIK JANEZ PODOBNIK:</speaker>

               <p>Hvala lepa. Poslansko vprašanje postavlja Andrej Fabjan. Pripravljena bo Maria
               Pozsonec.</p>
            </sp>
            <sp xml:id="SDZ2-Redna-19-2000-02-22.sp42">

               <speaker>ANDREJ FABJAN:</speaker>

               <p>Spoštovani predsednik! Cenjene kolegice, kolegi.</p>
               <p>Moje poslansko vprašanje je namenjeno vladi, predvsem pa
                  gospe ministrici za gospodarske dejavnosti, Tei Petrin, v zvezi z gradnjo RTP
               Krško.</p>
               <p>Območne gospodarske zbornice Posavje in območna gospodarska zbornica Dolenjske in
               Bele krajine so se v zvezi s to problematiko že večkrat srečale z župani kot tudi s
               predstavniki ministrstva za gospodarske dejavnosti. Bilo je nekako ugotovljeno in
               posredovano, da bo ta izgradnja se pričela čimprej in da bo nekako zgrajena,
               dograjena do leta 2002.</p>
               <p>Zgradila naj bi se do leta 2002 predvsem razdelilna postaja 400/110, ki pa naj bi
               bila velikega pomena predvsem za celotno gospodarstvo Posavja, Dolenjske in Bele
               krajine. Ta regija, ti dve regiji sta utrpeli veliko gospodarsko škodo v februarju
               leta 1999 in ravno izgradnja te postaje razdelilne transformatorske postaje, je še
               kako pomembna, ne samo za prebivalstvo, predvsem za gospodarstvo. Vemo, da gre za
               investicijo okoli 20 milijonov evrov oziroma 3,7 milijarde Sit. Obljubljeno je bilo,
               da se bo v lanskem in že v letošnjem letu ta gradnja začela in, da bo ministrstvo
               zagotovilo približno 56% od te investicije. Zato težko pričakujemo v teh regijah, da
               do te izgradnje čimprej pride.</p>
               <p>Vprašal bi naslednje. Kako je s pripravo dokumentacije? Kdaj bo razpis za izbor
               izvajalcev? Kdaj bo začetek gradbenih del?</p>
               <p>Vprašal bi tudi vlado, glede na razdelitev sredstev iz Evropske unije oziroma skladov
               Evropske unije za Phare program, vemo po podatkih iz Evro biltena, januarja meseca,
               da je bilo nekako razdeljeno v Sloveniji v treh regijah 19 milijonov evrov.
               Sprašujem, ali bo iz Phare programa prišlo tudi kaj sredstev za ta projekt. Hvala
               lepa.</p>
            </sp>
            <sp xml:id="SDZ2-Redna-19-2000-02-22.sp43">

               <speaker>PREDSEDNIK JANEZ PODOBNIK:</speaker>

               <p>Hvala, kolega Fabjan. Dvignil se je gospod Feri Horvat, ki pa je poslanec. Gospa
               ministrica, dr. Petrinova, ima besedo.</p>
            </sp>
            <sp xml:id="SDZ2-Redna-19-2000-02-22.sp44">

               <speaker>PROF. DR. TEA PETRIN:</speaker>

               <p>Lep pozdrav, spoštovane poslanke in poslanci! Odgovor je naslednji:</p>
               <p>Aktivnosti za pričetek del pospešeno potekajo in so se začele že v marcu leta 1999.
               Do sedaj so pridobljena potrebna dovoljenja, se pravi, lokacijska, gradbena, v
               pripravi pa je razpis za izvajalca del, ki bo v kratkem tudi objavljen. Sredstva za
               gradnjobodo zagotovljena iz cene električne energije. Aktivnosti potekajo v skladu z
               načrtovanim časovnim razporedom in predvidoma bo gradnja dokončana do konca leta
               2001, tako kot je bilo načrtovano. Hvala lepa.</p>
            </sp>
            <sp xml:id="SDZ2-Redna-19-2000-02-22.sp45">

               <speaker>PREDSEDNIK JANEZ PODOBNIK:</speaker>

               <p>Hvala za odgovor. Kolega je zadovoljen. Maria Pozsonec naslednja postavlja poslansko
               vprašanje, pripravi naj se Mirko Zamernik.</p>
            </sp>
            <sp xml:id="SDZ2-Redna-19-2000-02-22.sp46">

               <speaker>MARIA POZSONEC:</speaker>

               <p>Hvala lepa.</p>
            </sp>
            <sp xml:id="SDZ2-Redna-19-2000-02-22.sp47">

               <speaker>PREDSEDNIK JANEZ PODOBNIK:</speaker>

               <p>Ali bo veliko vprašanj?</p>
            </sp>
            <sp xml:id="SDZ2-Redna-19-2000-02-22.sp48">

               <speaker>MARIA POZSONEC:</speaker>

               <p>Ne.</p>
            </sp>
            <sp xml:id="SDZ2-Redna-19-2000-02-22.sp49">

               <speaker>PREDSEDNIK JANEZ PODOBNIK:</speaker>

               <p>Prosim, ja.</p>
            </sp>
            <sp xml:id="SDZ2-Redna-19-2000-02-22.sp50">

               <speaker>MARIA POZSONEC:</speaker>

               <p>Spoštovani! Na območju Prekmurja je od 20 do 30% nezaposlenost, kljub temu pri
               gradnji železnice ne iščejo domačih delavcev, temveč zaposlujejo tujce z delovnimi
               vizami. Vsaka normalna država daje najprej kruh svojim državljanom, saj je odgovorna
               za njihov obstoj in ne za to, da omogoča velik zaslužek posameznim proizvajalcem.
               Zakaj tako lahkotno z delovnimi vizami? Kateri zavod za zaposlovanje jih izdaja in
               koliko jih je - namreč teh delovnih viz - na področju proge Murska Sobota-Hodoš?</p>
               <p>Drugič. Nedoločena in nedorečena meja z Republiko Hrvaško pri reki Muri prebivalcem
               obmejnih zaselkov povzroča vrsto težav. Zaradi nedavnega tragičnega dogodka, ki se je
               zgodil pri Hotizi, ter drugih incidentov, tudi pri vasici Gaberje, tamkajšnji
               prebivalci zahtevajo jasen odgovor in predvsem odgovornost s strani vlade za
               posledice nerešenih problemov. Od vlade zahtevamo tudi takojšen odgovor glede
               nadaljevanja obnovitvenih gradbenih del na nasipu ob reki Muri.</p>
               <p>Tretjič. Izgleda, da predlog zakona o načinu poravnave dospelih neplačanih obveznih
               dajatev ne rešuje problema dolgov dolžnikov, ki ne morejo plačati niti obročno, kaj
               šele takoj po uveljavitvi zakona v 60 dneh v enkratnem znesku, ki bi znižal plačilo
               za 15%. Sprašujem vlado, kako misli rešiti problem teh ljudi in kdaj bo uvidela, da
               tam, kjer ni nič, ne more vzeti nihče. Do 1. aprila, torej do začetka uveljavitve
               zakona o splošnem upravnem postopku, bi bilo potrebno najti možnost za odjave iz
               pokojninske dobe, kar bi rešilo tudi stanje dolga glede oderuških obresti Nekateri so
               že pred dvema letoma vložili zahteve za odjavo pokojninske dobe za nazaj. Predlagam
               tudi, da v tem postopku ne bi bilo obvezno plačevanje upravnih kolekov za 3.750
               tolarjev, ker če mi verjamete ali ne, nekateri nimajo teh tisočakov. Hvala.</p>
            </sp>
            <sp xml:id="SDZ2-Redna-19-2000-02-22.sp51">

               <speaker>PREDSEDNIK JANEZ PODOBNIK:</speaker>

               <p>Hvala za vprašanja, kolegica Pozsonec. Tri podvprašanja. Državni sekretar odgovarja
               iz ministrstvo za delo, družino in socialne zadeve.</p>
            </sp>
            <sp xml:id="SDZ2-Redna-19-2000-02-22.sp52">

               <speaker>MIROSLAV BERGER:</speaker>

               <p>Spoštovane poslanke, spoštovani poslanci! Na postavljeno vprašanje pod točko 1,
               zaposlovanje tujcev, bi dal kratek odgovor. Gre za sistem zaposlovanja in dela tujcev
               v Republiki Sloveniji, ki je urejen z več zakoni. Takšna ureditev je povzeta v
               veljavnem zakonu o zaposlovanju tujcev iz leta 1992. Razlogi za način urejanja
               pogojev in zaposlovanja in dela tujcev v do sedaj veljavnem, še veljavnem zakonu,
               temeljijo na dejstvu, da je Republika Slovenija zakon praktično sprejela v okviru
               osamosvojitvene zakonodaje in je z jim prvenstveno uredila pogoje in zaposlovanje
               tujcev pri domačih delodajalcih. Pri vseh ostalih oblikah dela tujcev pa je
               zakonodajalec avtomatično priznal pravice zaposlitve ali dela tujcev na podlagi
               določil v drugih zakonih, ki posredno ali neposredno omogočajo zaposlovanje in druge
               oblike dela tujcev pri nas.</p>
               <p>V tak okvir urejanja sodi celotni obseg zaposlovanja in dela, ki je povezan s pravico
               tujcev do ustanavljanja in upravljanja podjetij, opravljanja zunanje trgovinskih
               storitev ter drugih nedefiniranih oblik poslovno tehničnega sodelovanja, ki so
               urejene v drugih zakonih, na primer zakon o gospodarskih družbah, obrtnem zakonu,
               zakonu, s katerim je regulirano upravljanje poklicnih dejavnosti, da jih ne naštevam
               naprej. Ti zakoni praviloma ne določajo nobenih omejitev glede zaposlovanja ali dela,
               ki bi izhajalo iz razmer na trgu. Takšna ureditev v zakonu je dejansko omogočala
               dokaj liberalni dostop do trga dela, saj zakon daje le omejena pooblastila
               ministrstvu za delo, družino in socialne zadeve za, lahko bi rekli, administrativno
               omejevanje zaposlovanja in dela tujcev pri nas.</p>
               <p>Državni zbor Republike Slovenije je v lanskem letu s sprejemom resolucije o
               imigracijski politiki Republike Slovenije vladi Republike Slovenije naložil, da
               celotno imigracijsko področje, v okvir katerega sodi tudi politika zaposlovanja
               tujcev, na novo uredi oziroma ustrezno prilagodi, tako da bo omogočila uresničevanje
               učinkovite migracijske politike in soočenje z migracijskimi gibanji ter pri tem
               upoštevala tudi pravni red Evropske unije. Na teh podlagah je torej državni zbor
               sprejel tudi sistem zakona o tujcih.</p>
               <p>Ob upoštevanju izhodišč, določenih v navedeni resoluciji, je vlada Republike
               Slovenije državnemu zboru že predložila v obravnavo nov sistemski zakon o
               zaposlovanju in delu tujcev, ki je na dnevnem redu te seje državnega zbora. Mislim,
               da je pod številko 18. Ta predlog zakona upošteva tudi tista osnovna vprašanja, na
               katerega se sklicuje oziroma opozarja gospa poslanka, to je upošteva razmere na trgu
               dela.</p>
               <p>Dodal bi pa to, da kolikor je poslancem poznano, da se delovna dovoljenja, ki jih je
               več vrst, če poenostavim, praktično znižujejo od leta 1996, da je pa koncem lanskega
               leta bil izvršen velik pritisk, predvsem na delovnih dovoljenjih, ki so jih zahtevali
               delodajalci, to je tista kategorija, ki jo v zakonu o zaposlovanju tujcev, s katerim
               regulira to ministrstvo za delo, ni možno bilo preprečiti. Tako predvidevamo takšne
               ukrepe v novem predlogu zakona, ki ga bo državni zbor obravnaval v kratkem.
               Hvala.</p>
            </sp>
            <sp xml:id="SDZ2-Redna-19-2000-02-22.sp53">

               <speaker>PREDSEDNIK JANEZ PODOBNIK:</speaker>

               <p>Hvala državnemu sekretarju Bergerju. Državni sekretar ministrstva za finance bo
               odgovoril na vprašanje pod točko c. Gospod Reščič. Gospod Simonič, se opravičujem za
               napako.</p>
            </sp>
            <sp xml:id="SDZ2-Redna-19-2000-02-22.sp54">

               <speaker>ANDREJ SIMONIČ:</speaker>

               <p>Ja, hvala lepa. Odgovor na tretje vprašanje se glasi, da zakon o načinu poravnave
               dospelih neplačanih obveznosti že v svojem naslovu pove, da ne gre za zakon o odpisu
               dolgov. Zakon določa pogoje in način poravnave dospelih in neplačanih davčnih
               obveznosti po stanju na dan 31. decembra leta 1999. Vlada je kot predlagatelj zakona
               ocenila, da je obseg neplačanih dospelih javnih dajatev takšen, da zahteva izredno
               ukrepanje v smislu enkratne rešitve nastale situacije. S tem ukrepom je vlada
               olajšala prehod v sistem, ki ga uvaja zakon o finančnem poslovanju podjetij in s tem
               podjetjem omogočila reprogramiranje obstoječegadolga, tako da se obstoječi dolg
               odplača obobročno oziroma da se z nekakšnim diskontom zagotovi takojšnje plačilo
               dolga in s tem olajša likvidnostna situacija podjetjem, ki s tem nadaljujejo svoje
               poslovanje in se ohranijo pri življenju ter tudi na daljširok ohranijo zaposlitev in
               svojo sposobnost plačevanja davkov.</p>
               <p>S tem je bil torej zagotovljen lažji prehod v sistem zakona o finančnem poslovanju in
               hkrati zagotovljen dodatni vir sredstev zavodu za pokojninsko in invalidsko
               zavarovanje, vir za pokrivanje njegovih obveznosti v letu 2000.</p>
               <p>Kot rečeno, ta zakon nima narave zakona o odpisu. Po drugi strani pa je rešitev 235.
               člena zakona o davčnem postopku uvedla možnost tudi odpisa prispevkov za pokojninsko
               in invalidsko zavarovanje. O teh odpisih pa odloča pristojna institucija, ki te
               prispevke pobira, to pa je skupščina zavoda za invalidsko zavarovanje na predlog
               upravnega odbora tega zavoda. Do sprejetja kriterijev za te odpise pa se začasno
               uporabljajo kriteriji, ki se uporabljajo za odpise prispevkov za zdravstveno
               zavarovanje. To je v bistvu odgovor na vprašanje. Hvala lepa.</p>
            </sp>
            <sp xml:id="SDZ2-Redna-19-2000-02-22.sp55">

               <speaker>PREDSEDNIK JANEZ PODOBNIK:</speaker>

               <p>Hvala lepa. Izčrpali smo odgovore na vprašanje poslanske kolegice Marie Pozsonec.
               Vprašanje postavlja Mirko Zamernik, pripravi naj se Vincencij Demšar.</p>
            </sp>
            <sp xml:id="SDZ2-Redna-19-2000-02-22.sp56">

               <speaker>BOGOMIR ZAMERNIK:</speaker>

               <p>Spoštovane kolegice in kolegi, predstavniki vlade. Veseli me prvi odgovor doktor
               Drnovška v zvezi z dolgom do neodgovorjenih vprašanj. Že tri leta tukaj čakam, žal,
               zaenkrat še neuspešno, na odgovor na eno od mojih vprašanj v zvezi z Autocommercem.
               Kljub zagotovilom in obljubam gospoda podpredsednika vlade, ki je tukaj, tega
               odgovora, žal, še do zdaj ni. Ker predsednik vlade ni nič oporekal predlogu
               poslanskega kolega Janše, da bi se na ta neodgovorjen vprašanja odgovorilo v
               približnotreh mesecih, računam, da bom ta odgovor končno po treh letih dobil.</p>
               <p>V tistem pregledu naše službe, raziskovalnega sektorja v našem državnem zboru, je ta
               odgovor zapisan kot delni odgovor. Seveda se v vsebino odgovora naša služba ni
               spuščala in če bi se, bi videla, da to tudi delni odgovor ni, ampak da tisto ni
               nikakršni odgovor. Toliko samo mimogrede. Zato me ne čudi, da je na ostalih področjih
               enaka situacija.</p>
               <p>Mi smo praktično pred koncem mandata. Ko je ta vlada nastopila, sem poslušal samo še
               od ene manjkajoče stranke, ki ni bila še nikoli v vladi, da se bo zadeva s Pavličevim
               sedlom in pa s cesto Ljubno - Luče uredila v doglednem času. Očitno en mandat ni bil
               zadosti za eno ubogo cesto. Potem se ne čudim, da pri stvareh, kjer imajo prste vmes
               tisti,ki imajo vse ali kako je že bil tisti slogan, kot je imel Tito vse, da se potem
               take stvari ne raziščejo. Če nismo sposobni, če ni vlada sposobna, po tem, ko je "za"
               tako opozicija kot obe koalicijski partnerici in verjetno tudi tretja najmanjša nima
               te besede proti, da se kljub temu ta zadeva ne da urediti. Poslušajte, celo zimo
               stroji stojijo, zima je pri nas, žal, dolga sedem, šest mesecev, da tako rečem, potem
               pride leto, ko je sezona, ko je promet precejšen in se je treba stalno izogibati
               prometu. In ne zgodi se praktično nič. Kakorkoli lahko postavljamo postavke v
               proračun, kakršnekoli so, ko želimo podatke - gospod državni sekretar, vi veste
               točno, kaj imamo mi v mislih - se pa to skriva. Lahko boste temu oporekali, ampak jaz
               podatkov, ki sem jih želel dobiti na vašem ministrstvu, še do danes nimam, z
               izgovorom, da je to poslovna skrivnost izvajalca SCT.</p>
            </sp>
            <sp xml:id="SDZ2-Redna-19-2000-02-22.sp57">

               <speaker>PREDSEDNIK JANEZ PODOBNIK:</speaker>

               <p>Hvala lepa, za postavljeno vprašanje. Prosim predstavnike vlade za odgovor. Državni
               sekretar dr. Šuštar bo prvi.</p>
            </sp>
            <sp xml:id="SDZ2-Redna-19-2000-02-22.sp58">

               <speaker>DR. BORIS ŠUŠTAR:</speaker>

               <p>Spoštovane poslanke in poslanci. Najprej se opravičujem za odgovor. Če je bil odgovor
               premalo jasen oziroma ni bil zadovoljil, sem pripravljen tu še dodatno ustno
               pojasniti odgovor v zadevi Avtocomerce. Kot vam je znano in kot je zapisano v
               odgovoru, je bil nakup Kompas magistrata izvršen z obveznicami podjetja Avtocomerce.
               Soglasje k takšni transakciji je podal takratni upravni odbor sklada Republike
               Slovenije za razvoj kot možno transakcijo. Res je, da je v tem primeru nastal
               problem, kako z obveznicami poplačati pooblaščene investicijske družbe, ki so titular
               takšne kupnine. Z novim nadzornim svetom in tudi novim vodstvom oziroma predsednikom
               uprave SRD sem v funkciji predsednika nadzornega sveta že zahteval, da se ustrezne
               obveznice, ki lahko kotirajo na sekundarnem trgu in imajo svojo tržno ceno, ki je
               večja od sto - to je potrebno poudariti - se pravi, je šlo za kupnino, ki realno
               narašča, da se takoj unovčijo in tudi ustrezno prenakažejo pooblaščenim
               investicijskim družbam. S tem bi bilatransakcija formalnopravno pravilno izpeljana.
               Mislim, da uprava izvaja že aktivnosti, kako bi unovčila dane obveznice, ki jih ima v
               svojem portfelju v sredstvih.</p>
               <p>Kar se tiče drugega vprašanja, glede zaposlitve gospoda Nemca. To mislim, da je bil
               odgovor jasen. Gospod Nemc je član uprave v podjetju Avtocomerce.</p>
               <p>In kar zadeva gospe Prinčičeve, zaposlitev gospe Prinčičeve, le-ta je članica uprave
               v podjetju Planika. Hvala lepa.</p>
            </sp>
            <sp xml:id="SDZ2-Redna-19-2000-02-22.sp59">

               <speaker>PREDSEDNIK JANEZ PODOBNIK:</speaker>

               <p>Hvala državnemu sekretarju. Drugi del vprašanja se je dotikal resorja prometa in
               zvez. Gospod minister ima besedo. Prosim, mag. Bergauer.</p>
            </sp>
            <sp xml:id="SDZ2-Redna-19-2000-02-22.sp60">

               <speaker>MAG. ANTON BERGAUER:</speaker>

               <p>Spoštovani predsednik! Cenjene poslanke in poslanci. Drugi del vprašanja, ki ga je
               postavil gospod Zamernik, če sem ga prav razumel, se nanaša na dela na cesti za
               Pavličevo sedlo. Po letošnjem programu je predvideno, da se ta dela v večini končajo.
               Če bodo gradbene razmere, ki so pogojene z vremenom, dopuščale, bomo tudi naredili
               vse, da bi v letošnjem letu bila dela na Pavličevo sedlo končana.Če ne bo vreme
               dopuščalo, potem bo to dokončano v prihodnjem letu.</p>
               <p>Na tisti del vprašanja, zakaj gradbeni stroji stojijo v tem trenutku, je seveda to
               pogojeno z vremenom. Mi dobro vemo, da je že v mesecu novembru zaprlo, kot temu
               rečemo, vreme in se ni dalo več izvajati. Zima je bila dokaj ostra in mrzla, zmrzali
               in seveda v takšnih pogojih in tudi na tem predelu, kot je Pavličevo sedlo oziroma
               cesta na Pavličevo sedlo, se v zimskem času ne da delati. Čim bodo nastopile razmere,
               da se bodo lahko gradbenadela normalno izvajala, bomo seveda z deli takoj nadaljevali
               oziroma bo izvajalec nadaljeval z deli in jih tudi, kot želimo, poskusil končati v
               letošnjem letu, če bo le vreme dopuščalo. Hvala lepa.</p>
            </sp>
            <sp xml:id="SDZ2-Redna-19-2000-02-22.sp61">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Dopolnilno vprašanje, gospod Zamernik.</p>
            </sp>
            <sp xml:id="SDZ2-Redna-19-2000-02-22.sp62">

               <speaker>BOGOMIR ZAMERNIK:</speaker>

               <p>Obema se zahvaljujem za odgovor. Vendar zakaj je potrebno 3-letno sitnarjenje? Če sem
               vas prav razumel, bo ta kupnina vendarle nakazana na sklade, ki po zakonu morajo
               dobiti to kupnino. Zakaj je potrebno 3 leta, da se potem nekaj zgodi oziroma to se še
               ni zgodilo, če sem vas prav razumel, da kupnina od tega še ni bila nakazana tema
               dvema skladoma.</p>
               <p>Drugič. Gospod minister Bergauer. Tak odgovor lahko daste nekomu, ki še nikoli ni bil
               na Pavličevem sedlu. Očitno me ne poslušate. Verjamem, da vas to ne zanima. Popolnoma
               enake vremenske razmere kot so na tej strani, so tudi na drugi strani. Avstrijska
               stran je tam praktično končala, samo še spomladi naredijo zaključni sloj in zadeva je
               končana. Popolnoma enake razmere so imeli.</p>
               <p>Ne odgovarjajte mi s takimi odgovori. Na tisti del vprašanja, ko sem spraševal, zakaj
               se ne da priti do podatkov, ker postavke so zelo velike v proračunu, to moram
               priznati in se vam vsem zahvaljujem za te postavke, izplena pa iz tega velikega
               denarja ni. Vpogleda v to dokumentacijo mi ne dovolite. Na to pa seveda ne rečete
               niti besede.</p>
            </sp>
            <sp xml:id="SDZ2-Redna-19-2000-02-22.sp63">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Ali želi morda še kdo odgovor podati? Prosim, državni sekratar
               Šuštar.</p>
            </sp>
            <sp xml:id="SDZ2-Redna-19-2000-02-22.sp64">

               <speaker>DR. BORIS ŠUŠTAR:</speaker>

               <p>Hvala lepa. Zakaj je bilo potrebno 3 leta, predno se je sprejela taka odločitev, je
               odgovor tudi ta, da v bistvu v tem času še ni bila jasna cena teh obveznic, potrebno
               je bilo, da se je pričelo trgovati s temi obveznicami. To je ena stvar.</p>
               <p>Po drugi strani je ves čas tudi slovenska razvojna družba kot taka, kot vam je
               poznano, izvaja določene sanacije in prestrukturiranja, pri katerih mora opravljati s
               svojim portfeljem. Se pravi, če določen denar investira ali ga naloži v
               prestrukturiranje določenega podjetja, ga ne more tako hitro tudi unovčiti in
               poplačati svojo obveznost. Se pravi, gre za uravnavanje gotovinskega toka, ki ga je
               mogoče pri tako velikih vsotah, kot so obveznice nekaj 10 milijonov, sproščati šele v
               nekaj letih. Tako so ekonomski poslovni razlogi, ki so tako na strani samih obveznic
               in vrednosti obveznic kot tudi same poslovne naložbene politike, ki jo izvaja
               slovenske razvojna družba.</p>
               <p>Potrudil se bom, da bo ta problem čimprej rešen, da bo kupnina iz naslova prodaje
               Kompasa prišla v tiste roke, ki po zakonu tudi morajo iti. Hvala.</p>
            </sp>
            <sp xml:id="SDZ2-Redna-19-2000-02-22.sp65">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Naslednji, ki postavlja poslansko vprašanje, gospod Demšar.</p>
            </sp>
            <sp xml:id="SDZ2-Redna-19-2000-02-22.sp66">

               <speaker>VINCENCIJ DEMŠAR:</speaker>

               <p>Hvala lepa za besedo. Lep pozdrav, gospa ministrica, pozdravljeni gospodje ministri
               in ostala asistenca, ki je danes tukaj. Žal mi je, da ne vidim enega od ministrov,
               tistega, ki ga bom tudi spraševal. Vprašanje imam tako za ministrstvo za kmetijstvo
               kot za ministrstvo za okolje in prostor.</p>
               <p>Vprašanje postavljam v zvezi s pogostimi vprašanji zaskrbljenosti ljudi, ki prihajajo
               v mojo poslansko pisarno, in se nanaša na naš kmetijsko hriboviti svet v loškem
               prostoru. V zadnjih letih se namreč izredno hitro zarašča slovenska pokrajina in se s
               tem tudi spreminja kot kulturna pokrajina. Gesli "Moja dežela" in "Na sončni strani
               Alp" kmalu ne bosta več veljali, če ne bomo ustrezno reagirali. Vzorčni primeri
               študije zaraščanja travnikov in pašnikov kažejo, da se je v zadnjih desetletjih
               zaraslo ponekod celo več kot ena tretjina teh površin. Strokovnjaki iz gozdarstva
               opozarjajo, da na teh površinah raste nekakovosten les, torej ne gre za neko dobro
               pridelavo lesa. Sprašujem, kaj bo ministrstvo za kmetijstvo, gozdarstvo in prehrano
               storilo, da se to zaraščanje ustavi in se trend obrne.</p>
               <p>Glede na neažurno dejansko stanje v zemljiškem katastru sprašujem, kako boste letos
               delili sredstva državnega proračuna za te potrebe. Namreč, mene ljudje sprašujejo,
               kaj bo s sredstvi, na kakšen način, ali bodo subvencije po starem ali po novem.
               Seveda pa v tem delu verjamem, in mi bo bolj všeč, če boste odgovorili tudi pismeno.
               Kakšno je vaše stališče do podpore bio kmetovanju? Konkretno, kdo je lani dobil
               sredstva in v kakšni višini iz tega naslova in po kakšnih kriterijih je bilo to
               razdeljeno?</p>
               <p>Ministrstvo za okolje in prostor pa sprašujem, kako bo s sredstvi Evropske unije, ki
               jih le-ta daje za računalniško obdelavo zemljiškega katastra. Vprašanje je, do kdaj
               časovno, in koliko bo stal ta prenos na računalniško vodenje.</p>
               <p>Glede na to, da sem posredoval ta vprašanja tudi pismeno, računam, da bom lahko dobil
               sedaj jasen odgovor, da bom ljudem odgovoril, kako je s to stvarjo. Hvala lepa. </p>
            </sp>
            <sp xml:id="SDZ2-Redna-19-2000-02-22.sp67">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Kot prvi bo, izgleda, odgovarjal minister za kmetijstvo, gospod
               Smrkolj.</p>
            </sp>
            <sp xml:id="SDZ2-Redna-19-2000-02-22.sp68">

               <speaker>CIRIL SMRKOLJ:</speaker>

               <p>Gospe poslanke in gospodje poslanci! Gospod Demšar, glede tega vprašanja bi rad
               kratko samo pojasnil - pripravil pa bom tudi pismeni odgovor - da smo v letošnjem
               letu še posebej z reformo kmetijske politike in tudi z načrtnim izvajanjem reforme
               ter ustrezno proračunsko podporo več sredstev namenjali predvsem podpori živinoreje,
               podpori obnove in postavitve novih pašnikov, tudi podpori planinskemu pašništvu. Na
               ta način je seveda večji interes, da se tudi tiste površine, ki so v tem trenutku
               neobdelane, obdelajo.Ravno tako v letošnjem letu tudi s podporo živinoreji, to je
               prireji na žival, podporo kravam dojiljam, nekako maksimalno poskušamo spodbuditi
               kmete, da te površine, ki so v zaraščanju, tudi obdelajo. Ravno tako pa je podpora
               ukrepu predvidena tudi na hektar travne površine, ki bo obdelana. Seveda takšna
               podpora bo dodatno spodbujala rejce, lastnike kmetijskih zemljišč k dodatni obdelavi.
               Tukaj je treba res povedati, da so naše podpore v tem trenutku nekje na polovici
               nivoja podpor kot so v Evropski uniji in bo v naslednjih proračunih potrebno
               zagotoviti več sredstev za dodatno stimuliranje obdelave kmetijskih površin v
               hribovsko gorskih območjih, na strmih območjih in seveda na ta način zmanjšati ta
               proces zaraščanja. Skozi programe reaktiviranja teh površin pa se bo tudi iz postavke
               podpora razvoju podeželja dalo v letošnjem letu pridobiti ustrezna sredstva.</p>
               <p>Kar se tiče tega drugega vprašanja, kako bomo ta sredstva razdeljevali v letošnjem
               letu, glede na to, da je dejansko stanje v zemljiškem katastru neurejeno, mi
               pripravljamo uredbo o ukrepih kmetijske politike v letu 2000 in bomo pravzaprav od
               vlagateljev zahtevali, da na osnovi posestnega lista in pa mapne kopije že ob tako
               znanem obrazcu, to je podatku o kmetijskem gospodarstvu, prijavijo to vlogo oziroma
               zahtevke predvsem za ukrepe na hektar, ukrepe na žival. Na ta način bo tudi možna
               preverba, ali vlagatelj navaja dejansko stanje preko inšpekcijskih služb, ki letno te
               zahtevke preverjajo.</p>
               <p>Kar se tiče podpore bio kmetovanju oziroma ekološkem kmetovanju, smo mi v lanskem
               letu imeli razpis za ekološke kmetije. Tudi v letošnjem letu bo podoben razpis, ker
               na osnovi tega razpisa dajemo posebne spodbude tem kmetom, ki so se usmerili v
               ekološko kmetovanje. Ravno tako pa naše ministrstvu daje podporo združenjem ekoloških
               kmetov Slovenije, ki pravzaprav delajo na pripravi ustreznih pravilnikov in tudi
               kontrolnih mehanizmov, da je res iz tistih kmetij, ki so evidentirane kot bio kmetije
               ali ekološke kmetije, hrana na teh kmetijah pridelana ustrezna standardom, ki so za
               bio oziroma ekološko pridelavo. Tudi v okviru predloga zakona o kmetijstvu to
               poglavje posebej urejamo in v tem trenutku se stvari regulirajo na podlagi navodil za
               ekološko oziroma bio kmetovanje. Bomo pa v tem delu v celoti na vsa tri postavke
               odgovorili tudi pismeno.</p>
            </sp>
            <sp xml:id="SDZ2-Redna-19-2000-02-22.sp69">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa za prvo odgovorjeno vprašanje. Na drugo vprašanje s področja okolja in
               prostora odgovarja državni sekretar Steinman.</p>
            </sp>
            <sp xml:id="SDZ2-Redna-19-2000-02-22.sp70">

               <speaker>DR. FRANCI STEINMAN:</speaker>

               <p>Lep pozdrav, dame in gospodje! Na kratko bi odgovoril takole. Vrhovno sodišče in
               geodetska uprava dobita iz sredstev Phare v letu 2000 2,4 milijonov ekujev, ki so
               namenjena za strojno in programsko opremo, s katero se bo posodobilo vodenje in
               vzdrževanje zemljiškega katastra in zemljiške knjige. Trenutno tečejo javni razpisi
               in do konca leta bo ta oprema v funkciji. Hvala.</p>
            </sp>
            <sp xml:id="SDZ2-Redna-19-2000-02-22.sp71">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Še dopolnilno vprašanje, gospod Demšar.</p>
            </sp>
            <sp xml:id="SDZ2-Redna-19-2000-02-22.sp72">

               <speaker>VINCENCIJ DEMŠAR:</speaker>

               <p>Lahko je vprašanje, lahko je pa tudi samo pojasnilo in pripomba. Ko sem ljudi
               spraševal, kako je s to usklajenostjo, posestni list, pa mapne kopije in pa
               dejanskost, bi rekel, da sicer stvari odstopajo, ampak v mnogih primerih, za eno
               katastrsko občino bom povedal, da je narejen natančen izračun, koliko se je zaraslo.
               Posestni listi ne bodo povedali in tudi mapne kopije ničesar v primerjavi z
               dejanskostjo. Zato bo to nekoliko težko, to pripombo imam, in gospod minister, jaz
               sem vam hvaležen za precejšen odgovor. Tole bi prosil, če mi boste še lahko
               pojasnili, pa za lansko leto bi rad vedel, kdo je dobil. Namreč, ta združenja
               ekoloških kmetovalcev, potem je tu izredno aktivno društvo Ajda, so me opozorili, da
               bi bilo dobro, če bi vedeli oni, ki se s tem ukvarjajo, kako in kdo je ta sredstva
               dobil. Njih se to najbolj tiče, ker so tovrstni kmetovalci.</p>
               <p>Gospod minister, malce neobičajno bo pa tole, kar bom zdaj vas prosil. Zelo bi bil
               vesel, če boste uspeli najti čas, da boste prišli enkrat na Loško in ljudje se bi
               zelo radi na to temo z vami pogovarjali, da bi njim odgovorili. Pogosto me
               sprašujejo, kako da ne zmorete pripeljati ministra za kmetijstvo na loški konec,
               posebej zdaj, ko gospoda Možgana ni. Zato vas bova z gospodom Možganom še enkrat
               posebej prosila, da najdete čas za nas. Hvala lepa.</p>
            </sp>
            <sp xml:id="SDZ2-Redna-19-2000-02-22.sp73">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Naslednji, ki postavlja poslansko vprašanje, je gospod Miran Potrč.
               Prosim.</p>
            </sp>
            <sp xml:id="SDZ2-Redna-19-2000-02-22.sp74">

               <speaker>MIRAN POTRČ:</speaker>

               <p>Hvala lepa. Spoštovani predstavniki vlade. Proces preobrazbe bivše družbene lastnine
               teče deseto leto. Poleg pozitivnih ocen ga spremljajo tudi dvomi o smotrnosti vseh
               sprejetih odločitev, o oškodovanjih države in družbenega kapitala, o političnih
               interesih, ki so omogočali pollegalno prisvajanje in bogatenje. Lastniška struktura
               družbe se je v teh desetih letih oblikovala povsem na novo. Velika večina ljudi je še
               vedno brez premoženja, morda z nekaj malo vrednimi delnicami ali s svojim
               stanovanjem. Mala skupina ljudi pa ima neprecenljivo premoženje v nepremičninah, ki
               ga pogosto neobdavčeno oddaja v najem za vsote, ki v enem mesecu presegajo nekajletno
               povprečno plačo v Sloveniji.</p>
               <p>Enako velja za maloštevilne nove lastnike podjetij, ki so si, ne vem kako, pridobili
               kapital milijardne vrednosti. O tem, kako je potekal zahteven in mnogokrat slabo
               pripravljen proces spremembe lastnine, vlada doslej ni dala celovitih in vsebinskih
               ocen. Ne vemo niti tega, kolikšna je bila vrednost družbenega kapitala v začetkih
               njegove preobrazbe, kakšen del tega kapitala je spremenil lastnika na podlagi
               posameznih zakonov in kje se ta kapital danes nahaja.</p>
               <p>Na moj predlog je komisija za lastninjene že spomladi leta 1998 naložila vladi, da do
               10. junija 1998, se pravi pred skoraj dvema letoma, pripravi tako poročilo. Od takrat
               dalje na ta sklep vlade opozarjam ob vsaki priložnosti na seji komisije, pa tudi na
               državnem zboru. Odziva vlade ni.</p>
               <p>Zato ponovno v obliki poslanskega vprašanja sprašujem vlado Republike Slovenije: Ali
               ima vlada narejen pregled nad celoto preobrazbe družbenega kapitala v znane lastnike
               in kdaj nam bo analizo o tem lahko predložila?</p>
               <p>Če ga nima pa sprašujem: Zakaj najpomembnejše družbene preobrazbe vrednostno ni
               spremljala in do kdaj je to sposobna ter pripravljena storiti?</p>
               <p>Na koncu vlado sprašujem: Kdaj bo odgovorila na moje pisno poslansko vprašanje,
               postavljeno 28. decembra 1999 in čez dva dni poslano vladi, v zvezi z uresničevanjem
               zakona o prvem pokojninskem skladu? Hvala lepa.</p>
            </sp>
            <sp xml:id="SDZ2-Redna-19-2000-02-22.sp75">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim predstavnika vlade. Gospod Potrč je postavil poslansko vprašanje,
               zato vabim predstavnika vlade, da posreduje odgovor ali da informacijo. Morda
               zadolženi predstavnik vlade? Besedo ima gospod minister Marušič.</p>
            </sp>
            <sp xml:id="SDZ2-Redna-19-2000-02-22.sp76">

               <speaker>TOMAŽ MARUŠIČ:</speaker>

               <p>Gospa podpredsednica, hvala. V imenu vlade lahko samo to sporočim, da bo vlada dala
               pisni odgovor, ker očitno doslej ni odgovorila in bom, pač, posredoval to vprašanje,
               da se pisno odgovori. Drugega ne morem reči. Hvala.</p>
            </sp>
            <sp xml:id="SDZ2-Redna-19-2000-02-22.sp77">

               <speaker>PODREDSEDNICA EDA OKRETIČ-SALMIČ:</speaker>

               <p>Prosim, gospod Potrč še dopolnilno vprašanje.</p>
            </sp>
            <sp xml:id="SDZ2-Redna-19-2000-02-22.sp78">

               <speaker>MIRAN POTRČ:</speaker>

               <p>Hvala lepa. Gospodu Marušiču se lahko kot ministru samo zahvalim, ker je bil edini
               prijazen, ki je sploh, bi rekel, reagiral. Bi pa res prosil, da se v postavljenih
               rokih ta pisni odgovor, gospod Marušič, da, ker se mi ne bo dogodilo prvič, da vlada
               obljublja in ničesar ne stori. Hvala lepa.</p>
            </sp>
            <sp xml:id="SDZ2-Redna-19-2000-02-22.sp79">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Torej predstavnik vlade bo poskrbel, da boste dobili pisni odgovor.</p>
               <p>Naslednji, ki postavlja vprašanje, je gospod Peter Lešnik.</p>
            </sp>
            <sp xml:id="SDZ2-Redna-19-2000-02-22.sp80">

               <speaker>PETER LEŠNIK:</speaker>

               <p>Hvala za besedo, spoštovana podpredsednica. Spoštovane kolegice, spoštovani kolegi,
               med nami lepo pozdravljam predstavnike vlade in jim postavljam naslednje
               vprašanje.</p>
               <p>Slovenska vlada se javno hvali, da ji bo prestrukturiranje prostocarinski prodajaln
               koristilo, verjetno s tem misli na gospodarstvo, kar so že objavili nekateri časniki
               v Italiji in Avstriji. Zato vlado Republike Slovenije sprašujem, kako lahko ob takih
               izjavah pričakuje, da bo Slovenija dobila pomoč iz strukturnih skladov Evropske unije
               ob prestrukturiranju ter pri prezaposlitvi delavcev. Ali si pomoči iz raznih skladov
               morda sploh ne želi?</p>
               <p>Jaz sprašujem vlado, ker ne razumem te njene gospodarske politike, kako ima lahko
               korist gospodarstvo, če zakolje kuro, ki nese zlata jajca. Na to želim odgovor. Hvala
               lepa.</p>
            </sp>
            <sp xml:id="SDZ2-Redna-19-2000-02-22.sp81">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Predstavniki vlade ste vabljeni, da bi posredovali odgovor. Vidim
               dežurnega predstavnika vlade. Dokler ni odgovora, ne moremo zaključiti poslanskega
               vprašanja. Odgovor bo dal minister Demšar.</p>
            </sp>
            <sp xml:id="SDZ2-Redna-19-2000-02-22.sp82">

               <speaker>DR. FRANCI DEMŠAR:</speaker>

               <p>Enako bomo pisno odgovorili.</p>
            </sp>
            <sp xml:id="SDZ2-Redna-19-2000-02-22.sp83">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim, proceduralno.</p>
            </sp>
            <sp xml:id="SDZ2-Redna-19-2000-02-22.sp84">

               <speaker>JOSIP BAJC:</speaker>

               <p>Predsednica, predlagam, da se vlada organizira, da ugotovi, kdo je danes na tej točki
               dnevnega reda dežuren, da bo vsaj tisti, ki je dežuren oziroma pooblaščen s strani
               vlade, dal tukaj odgovore, ne pa, da se tukaj spogledujejo ministri in ne vedo, kdo
               nam bo dal odgovor in rekel, da bodo posredovali odgovor pisno.</p>
            </sp>
            <sp xml:id="SDZ2-Redna-19-2000-02-22.sp85">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Verjamem, da so predstavniki vlade slišali vaš poziv, da bomo vsakokrat
               pravočasno dobili odgovor na zastavljeno vprašanje. Besedo ima gospod Štefan Klinc.
            </p>
            </sp>
            <sp xml:id="SDZ2-Redna-19-2000-02-22.sp86">

               <speaker>ŠTEFAN KLINC:</speaker>

               <p>Spoštovana podpredsednica, drage poslanke in poslanci, imamo eno pobudo, vprašanje za
               ministrstvo za finance v zvezi z denacionalizacijo. Praktično bom takole povedal.</p>
               <p>Polovico zemlje sem dobil do 1996. leta nazaj in ni bilo treba nič plačati, ker je
               bil dolar vreden 300 tolarjev. V 1996. letu so pa povečali vrednost na 750 tolarjev
               in zdaj morajo vsi tisti upravičenci, ki jim je bilo odvzeto premoženje do vrednosti
               30%, vse plačati in povrniti. Denacionalizacijski upravičenci so v neenakem položaju.
               Še enkrat pravim; do 1996. leta ni preseglo 30% plačila, katerega jim je država
               plačala, po letu 1996, ko je pa dolar narasel na 750 tolarjev, pa morajo vsi plačati.
               Zato predlagam, da vlada spremeni uredbo, da bodo vsi upravičenci za
               denacionalizacijo v enakem položaju.</p>
               <p>Drugo pobudo oziroma vprašanje pa imam za ministra za kmetijstvo, ministra za promet
               in zveze ter za ministra za varstvo okolja in urejanje prostora. Nisem doma iz Haloz,
               vendar sem se en dan mudil v Halozah. Ljudje božji, kje tam ljudje še živijo! Zadnjič
               smo se tu kregali, ali vidijo na italijanski strani televizijski spored Ljubljane, v
               Halozah, v občini Videm, je šest gospodinjstev, ki še nimajo elektrike! Še nimajo
               elektrike! Mislim, da to pomeni dosti. Če vam predstavim občino - občina ima 80,2
               kilometra, 1.776 gospodinjstev, 5.700 prebivalcev. V vasi Leskovec ima od 429
               gospodinjstev vodo samo 208 gospodinjstev. To pomeni, 50% ljudi nima niti pitne vode.
               In druga vas Dolena v Halozah - od 298 gospodinjstev ima le 85 gospodinjstev vodo. Za
               priključek vode, če ga hoče imeti eno gospodinjstvo, mora plačati od 800 do milijon
               100 tisoč tolarjev, drugače ga ne dobi. V občini imajo 318 kilometrov cest, od tega
               85 lokalnih in 233 javnih cest; asfaltiranih lokalnih cest imajo samo 45 kilometrov
               in 43 javnih poti. Zato predlagam vsem tem ministrom, da si enkrat že vzamejo čas -
               en dan časa - in gredo na to zapuščeno območje Haloz, da ugotovijo, da vse to res
               potrebujejo. Pritožujejo se zato, ker šest let prosijo s programi, da bi jim država
               pomagala pri vodovodu ali nekaj podobnega, pa do danes še niso niti tolarja dobili.
               Hvala.</p>
            </sp>
            <sp xml:id="SDZ2-Redna-19-2000-02-22.sp87">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Razumem, da sta bili to dani dve pobudi gospoda Štefana Klinca
               ministrstvu za finance in ministrstvu za kmetijstvo oziroma za okolje in prostor.</p>
               <p>Naslednji, ki bo postavil poslansko vprašanje, je gospod Aleksander Merlo - ki pa se
               odpoveduje. Namesto dr. Jožeta Zagožna ima besedo gospa Majda Zbačnik. Boste sami?
               Torej, besedo ima dr. Jože Zagožen.</p>
            </sp>
            <sp xml:id="SDZ2-Redna-19-2000-02-22.sp88">

               <speaker>DR. JOŽE ZAGOŽEN:</speaker>

               <p>Hvala lepa, spoštovana gospa podpredsednica.</p>
               <p>Na moje poslansko vprašanje, ki sem ga postavil 25. januarja in v katerem sem
               spraševal vlado, ali je res ob koncu lanskega oziroma v začetku letošnjega leta
               kupila večje število osebnih avtomobilov, med njimi tudi prestižnih znamk, sem prejel
               odgovor danes dopoldne. Odgovor bi bil dokaj korekten - odgovorjeno je na vprašanje
               in tudi na vsa podvprašanja - vendar je v odgovoru navedeno, da podatki veljajo za
               čas do vključno 30.11.1999. Spraševal pa sem ob koncu lanskega oziroma v začetku
               letošnjega leta, zato mi dovolite, da gospe generalni sekretarki
               NevenkiČrešnar-Pergar postavim dodatno vprašanje.</p>
               <p>Kaj se je zgodilo v času od 30.11.1999 do 25.1.2000, ko sem vprašanje postavil? Ali
               so bili v tem času nabavljeni kakšni avtomobili, kot jih omenja moje poslansko
               vprašanje z dne 25.1.2000? Hvala lepa.</p>
            </sp>
            <sp xml:id="SDZ2-Redna-19-2000-02-22.sp89">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Predstavnica vlade, torej sekretarka ima besedo.</p>
            </sp>
            <sp xml:id="SDZ2-Redna-19-2000-02-22.sp90">

               <speaker>NEVENKA ČREŠNAR-PERGAR:</speaker>

               <p>Hvala, gospa predsedujoča. Gospodu Zagožnu se zahvaljujem za vprašanje. Kot je sam
               ugotovil, je odgovor na vaše zadnje poslansko vprašanje zelo obširno, zelo natančno.
               V njem smo navedli vse nabave, ki so se v lanskem letu zgodile. Zakaj pa datum
               30.11.? Ker so do takrat po vsej javnih razpisih bile določene tudi dobave
               avtomobilov naročniku. Nekateri avtomobili oziroma nekateri prodajalci avtomobilov so
               z dobavami zamujali, ampak vseeno so vse številke, ki so navedene v odgovoru, točne.
               To je tisto, kar ima vlada na dan tudi 25.1.2000. Hvala.</p>
            </sp>
            <sp xml:id="SDZ2-Redna-19-2000-02-22.sp91">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa generalni sekretarki vlade, Nevenki Črešnar-Pergar. Naslednji, ki
               postavlja vprašanje, je gospod Aurelio Juri. Lahko? Se opravičujem, ker v svojem
               seznamu nimam... Tukaj pa ima gospa Nada Skuk besedo. Se opravičujem.</p>
            </sp>
            <sp xml:id="SDZ2-Redna-19-2000-02-22.sp92">

               <speaker>NADA SKUK:</speaker>

               <p>Hvala za besedo, gospa predsedujoča. Pozdravljeni, kolegice in kolegi in predstavniki
               vlade.</p>
               <p>Imam poslansko vprašanje za ministra za notranje zadeve. Glede na zadnje dogodke bi
               rada odgovor ministra. Kako ocenjuje, kaj meni, kakšna je varnost državljanov in
               njihovega premoženja v naši državi? Kako lahko svoje premoženje zaščitijo navadni
               državljani, če kljub šestim varnostnikom neznani storilci zlahka odpeljejo avto celo
               podpredsedniku vlade Republike Slovenije? Ali domnevate, da gre pri kraji avtomobilov
               za organizirani kriminal, in kako ukrepajo pristojni organi za odkrivanje in
               preprečevanje takega kriminala?</p>
               <p>Sprašujem tudi: Koliko različnih varnostnih služb ima slovenska država za varovanje
               svojih najvišjih predstavnikov? Kdaj lahko navadni državljan prosi za posebno
               zaščito? Vsakodnevno beremo o organiziranih krajah avtomobilov. V zadnjem času je kar
               nekaj podjetnikov nepojasnjeno umrlo, umori ostajajo nepojasnjeni. Velikokrat slišimo
               o krajah, za posebne varnosti posebnih osebnosti v državi imamo zakonsko urejeno
               varovanje, kot vemo, za predsednika države, za predsednika, podpredsednika vlade,
               predsednika parlamenta, zunanjega, obrambnega, notranjega ministra. Ob zadnjih
               dogodkih se nam dejansko pojavlja dvom, ali imamo učinkovit sistem varovanja
               najpomembnejših ustanov in oseb, katerih varnost je nujna za varno in nemoteno
               delovanje države in seveda posredno tudi za varnost državljanov, ki se ob zadnjih
               dogodkih gotovo čutijo ogroženi. Nekje sem celo prebrala, da "baje" avtomobili, ki so
               ukradeni v Sloveniji, so neizsledljivi, da izginjajo neznano kam. Malo za šalo in
               malo zares. Minister, ali nam lahko zagotovite, da ne bomo v naslednjih dneh
               prebrali: ukradli so nam predsednika vlade?</p>
            </sp>
            <sp xml:id="SDZ2-Redna-19-2000-02-22.sp93">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Besedo ima minister Borut Šuklje.</p>
            </sp>
            <sp xml:id="SDZ2-Redna-19-2000-02-22.sp94">

               <speaker>BORUT ŠUKLJE:</speaker>

               <p>Hvala lepa, gospa poslanka Skukova. Morda osnovno načelo, policija varuje vse
               državljane in državljanske Slovenije, tako kot v večini držav ali v vseh državah pa
               je seveda tudi stopnja varovanja ljudi, ki je predpisana z zakonom - v našem primeru
               gre za nekaj ljudi, oseb, ki opravljajo funkcije, ki stejih konkretno našteli. To
               funkcijo varovanja opravlja samo ena služba v Sloveniji, to je Urad za varnost in
               zaščito, ki deluje znotraj Ministrstva za notranje zadeve, to je urad, ki ga verjetno
               najbolje poznate po vseh uspešnih akcijah, ki so bile izvedene, predvsem takrat, ko
               so v Sloveniji veliki obiski, recimo, kot je bil obisk ameriškega predsednika ali
               svetega očeta, papeža Janeza II.</p>
               <p>Glede na tretje vprašanje glede umorov. Pri nas je tisto, kar bi vam lahko povedal -
               na žalost vam v tem trenutku povsem natančnih podatkov ne morem dati, ker nisem na to
               pripravljen, bom pa posredoval - ampak dejansko je, da so pri večini umorov, ki se
               zgodijo v Sloveniji, odkriti storilci, je odkrit motiv in so odkriti storilci.
               Vprašljiv ostaja en segment - mislim, da je v tem trenutku številka 6 ali 7 iz
               zadnjih let neodkritih umorov. Ko so mi danes poročali kolegi iz generalne policijske
               uprave, lahko rečemo, da smo vsaj pri dveh primerih sedaj zelo blizu, da bi tudi to
               odkrili; kar kaže v splošni sliki, da je stopnja ali pa nivo varnosti v Republiki
               Sloveniji v primerjavi z evropskimi državami še vedno zelo visoka.</p>
               <p>Tatvine avtomobilov so poseben problem; poseben problem zaradi tega, ker je Slovenija
               majhna država in v tem primeru pa komunikacijsko zelo hitra. Avtomobil, ukraden v
               Ljubljani, sedajle, recimo ob peti uri popoldan, ko mi sedimo, ali pa, ko so ljudje v
               službah, je lahko v dveh urah že izven meja Republike Slovenije. Zaradi tega imamo
               tudi podpisane sporazume z večino evropskih držav o tako imenovanem pregonu ali pa o
               sodelovanju pri pregonu organiziranega kriminala, kjer si dnevno izmenjujemo tudi te
               podatke in te podatke izmenjujemo tudi preko ustreznih drugih služb, kot je - recimo
               - Interpol. V tem kontekstu je seveda tudi naš namen in namen našega ministrstva, da
               se enakopravno vključimo v Evropol, to se pravi v združenje policij držav članic
               Evropske unije. Mi z njimi sodelujemo in v fazi priključitve oziroma združitve bo to
               še en moment lažjega odkrivanja storilcev kaznivih dejanj in tudi odkrivanja
               organiziranega kriminala, na katerega, seveda, tudi Slovenija ni imuna.</p>
               <p>Gospa poslanka Skukova! Sedaj, konkretne podatke o tem, kaj se dogaja na področju
               kraje avtomobilov, na področju organiziranega kriminala in na področju umorov v
               zadnjih dveh letih, vam bom lahko dostavil, predvsem zato, ker smo sedaj v fazi
               znotraj ministrstva za notranje zadeve priprave letnih poročil za nazaj in priprave
               planov za naprej.</p>
               <p>Naj zaključim s tem. Slovenska policija, slovensko ministrstvo za notranje zadeve
               zagotavlja enako varnost vsem državljanom in državljankam Slovenije. Kar pa zadeva
               konkretno avtomobil, o katerem ste vprašali, o tem teče preiskava. Upamo, da ga bomo
               našli. Naredili bomo vse, da ga bomo našli. Hvala lepa.</p>
            </sp>
            <sp xml:id="SDZ2-Redna-19-2000-02-22.sp95">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospodu ministru. Besedo ima gospod Aurelio Juri.</p>
            </sp>
            <sp xml:id="SDZ2-Redna-19-2000-02-22.sp96">

               <speaker>AURELIO JURI:</speaker>

               <p>Hvala, podpredsednica. Predsednika vlade ni več, ampak vseeno. V prvih odgovorih je
               dr. Drnovšek zagotovil, da bo poskrbel za to, da bomo prejeli odgovore na vsa doslej
               še neodgovorjena vprašanja.</p>
               <p>Želim pa opozoriti, da je med temi vprašanji tudi vprašanje njemu in podpredsedniku
               vlade, gospodu Podobniku, v zvezi z morebitnimi posledicami neratifikacije
               maloobmejnega sporazuma s Hrvaško in ustreznimi odgovornostmi. Torej, sprašujem že
               četrtič in upam, da petič bom dobil odgovor.</p>
               <p>Opozorjen sem bil nedavno na izjavo dr. Drnovška - to je drugo vprašanje - v
               intervjuju v beograjskemu tedniku Vreme, da naj bi Srbija oziroma Jugoslavija v času
               mednarodne izolacije ne izkoriščali možnosti odpiranja, ki naj bi jima ponujala
               Slovenija. Kolikor vem, je izolacija Jugoslavije in zlasti Srbije tudi posledica
               dogovorjene politike mednarodne skupnosti. Ali stališče predsednika vlade pomeni
               morda, da se Slovenija izloča iz tega dogovora? Lahko mi odgovori tudi minister za
               zunanje zadeve, ko bo doma, seveda pisno.</p>
               <p>Potem imam še eno pobudo. Pred dnevi sta čelna moža koprskega in tržaškega
               pristanišča podpisala sporazum oziroma protokol o sodelovanju in povezovanju dveh
               luk, zlasti v luči priprav na polnopravno članstvo Slovenije v Evropski uniji.
               Dokument, ki je bolj načelne kot konkretne oziroma zavezujoče narave, nakazuje
               področja sodelovanja in predvideva izdelavo predhodne študije, ki naj bi določila
               primerne mednarodne pravne rešitve, skladne z uredbami Evropske unije za dejansko
               integracijo.</p>
               <p>Vladi predlagam, da zagotovi podporo, tudi finančno, temu projektu, začenši od same
               predhodne študije in po potrebi pristopi k sklenitvi ustreznega meddržavnega
               sporazuma z Italijo. Hvala.</p>
            </sp>
            <sp xml:id="SDZ2-Redna-19-2000-02-22.sp97">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospodu Juriju. Torej bila je dana pobuda in želi pisni odgovor
               ministrstva za zunanje zadeve. Besedo ima gospod Franci Rokavec. Ga ni. Naslednji je
               gospod Jožef Zimšek, ki postavlja poslansko vprašanje.</p>
            </sp>
            <sp xml:id="SDZ2-Redna-19-2000-02-22.sp98">

               <speaker>JOŽEF ZIMŠEK:</speaker>

               <p>Spoštovani zbor, spoštovana predsedujoča. Kot občan Celja dobro poznam celjske sejme,
               prav tako sejem Vse za otroka in družino, ki smo ga na celjskem sejmišču pripravljali
               vse od leta 1976. Sejem Vse za otroka in družino je vsa ta leta težil k celovitosti
               in tesni povezavi stroke z gospodarstvom. Na zahtevo razstavljavcev in skupnosti
               vrtcev Slovenije, tudi ministrstva za šolstvo in šport, smo zadnji dve leti želeli,
               da podobne prireditve ne podvajamo, ne ločujemo, zato smo v lanskem letu ponudili v
               Celju celovit projekt organiziranja sejma Vse za otroka in družino z novim imenom in
               z vsemi področji, ki jih zajema stroka na tem pomembnem področju.</p>
               <p>Februarja 1999 je bil tako posredovan predlog združitve dveh prireditev: sejma Vse za
               otroka in družino in Dnevov slovenskega izobraževanja ministrstvo za šolstvo in
               šport. V tem letu do združitve zaradi pomanjkanja časa še ni prišlo, vendar je bilo v
               času sejma Vse za otroka in družino s strani ministrstva za šolstvo in šport
               obljubljeno vodstvu uprave celjskega sejma da se bomo o tem lahko dogovorili oziroma
               pogovorili prihodnje leto. V času sejma Vse za otroka in družino, od 11. do 15. maja
               1999, pa je bila opravljena tudi anketa med razstavljavci, ki so bili mnenja, da
               Slovenija dveh podobnih prireditev ne potrebuje in da bi bilo nujno in smotrno stroko
               in gospodarstvo združiti na enem mestu - tam, kjer so za to vsi pogoji in kjer so
               možnosti najboljše.</p>
               <p>Celjani smo zato posredovali celovito ponudbo, kako organizirati kvaliteten
               izobraževalen sejem z vzporednimi strokovnimi in zabavnimi prireditvami, ki so že
               utečena praksa v vsakoletnem organiziranju sejma Vse za otroka in družino. Prostor
               smo vrtcem in šolam ponudili brezplačno. Plačilo je bilo predvideno le za nekatere
               tehnične pripomočke, za organizacijo nekaterih strokovnih in zabavnih prireditev in
               podobno. Po poslani ponudbi, kljub večkratnim dopisom, v letu 1999 nismo dobili
               odgovora. Obljubljeno nam je bilo le, da bo v kratkem pod naslovom Festival vzgoje in
               izobraževanja javni razpis za to prireditev. Javnirazpis za organiziranje takšne
               prireditve je bil z zakasnitvijo objavljen v Uradnem listu, vendar šele 7.1.2000, dne
               11.2.2000 pa smo prejeli sklep, da nismo izbrani za to prireditev, pa čeprav imamo
               največ referenc za podobne sejemske prireditve. Naša sejemska hiša je prejela
               turistični nagelj za uspešno promocijo Slovenije in organizacijo sejmov, še posebno
               za največji mednarodni obrtni sejem, ki ga obišče vsako leto prek 230.000
               obiskovalcev in na katerem se je zadnje leto predstavilo prek 1.800 domačihin tujih
               razstavljalcev. Izbran je bil, žal, drug izvajalec, brez svojih prostorov, z manj
               referencami in, seveda, iz glavnega mesta.</p>
               <p>Tudi letos se bodo sestali v času sejma ravnatelji..." Da ne bi vsega bral,
               postavljam vprašanje ministrstvu za šolstvo in šport. In zato sprašujem, zakaj se je
               po 23 letih odločilo za odpoved sejemskega prireditve Vse za otroka in družino v
               Celju. Drugič: sprašujem, zakaj želimo vse prireditve centralizirati v glavnem mestu;
               in tretjič; sprašujem tudi, koliko je iz proračuna države Slovenije oziroma sredstev
               ministrstva za šolstvo in šport namenjenih za dneve slovenskega izobraževanja v
               Cankarjevem domu od 12. aprila do 14. aprila 2000. Hvala lepa.</p>
            </sp>
            <sp xml:id="SDZ2-Redna-19-2000-02-22.sp99">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospodu Zimšku, ki je nekoliko izkoristil svoj čas in je bil nekoliko
               daljši v svojem poslanskem vprašanju. Vabim predstavnico vlade, državno sekretarko
               Alenko Taštanosko, ki bo podala odgovor.</p>
            </sp>
            <sp xml:id="SDZ2-Redna-19-2000-02-22.sp100">

               <speaker>ALENKA TAŠTANOSKA:</speaker>

               <p>Hvala lepa, gospa predsedujoča. Spoštovane poslanke in poslanci!</p>
               <p>Tako kot je bilo že v vprašanju povedano, je že dalj časa nastajal koncept ene
               sejemske prireditve, ki bi na enem mestu združila kompletno vzgojo in izobraževanje,
               od vrtcev do preduniverzitetnega izobraževanja. Ta koncept je dejansko v lanskem letu
               nastalin ministrstvo je dvema javnima zavodoma, ki pokrivata večino izobraževalnih
               organizacij po svetovalni in vsebinski plati, to je Zavod za šolstvo Republike
               Slovenije in Center za poklicno izobraževanje, poveril nalogo, da pripravi in izvede
               razpis za takosejemsko prireditev. Tako kot je bilo že povedano, je bil razpis
               objavljen. Na razpis se ima pravico prijaviti vsakdo, ki meni, da izpolnjuje pogoje;
               tako je bilo nekaj ponudnikov. Če nekdo, ki ni bil izbran na razpis, meni, da so mu
               bile kršene pravice oziroma da razpis ni bil opravljen v skladu z zakonom, se lahko
               pritoži. Na ministrstvu je že pripravljen odgovor, morda je že celo poslan, v zvezi s
               to zadevo celjskemu sejmu, ki se je tudi na ministrstvo obrnil s tako pritožbo, kot
               je bilo danes slišati tudi tukaj, za to govornico. Podrobnejši podatek o tem, koliko
               sredstev namenjamo za te namene, pa bomo poslali naknadno pisno. Hvala.</p>
            </sp>
            <sp xml:id="SDZ2-Redna-19-2000-02-22.sp101">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospe državni sekretarki. Lahko nadaljujemo. Vprašanje bo postavil gospod
               Mežan.</p>
            </sp>
            <sp xml:id="SDZ2-Redna-19-2000-02-22.sp102">

               <speaker>JANEZ MEŽAN:</speaker>

               <p>Hvala lepa, spoštovana podpredsednica. Spoštovane poslanke in poslanci, predstavniki
               vlade, lepo pozdravljeni tudi v mojem imenu.</p>
               <p>Poslansko vprašanje naslavljam ministrstvu za kulturo oziroma ministru za kulturo,
               gospodu Školču. Naša poslanska skupina je bila pred kratkim, verjetno pa tudi ostale,
               s kar zajetno količino dokumentov obveščena o problemu, ki se pojavlja med
               Ministrstvom za kulturo in Rimskokatoliško škofijo Maribor z vrnitvijo dvorca
               Betnava. Škofija v Mariboru očita ministru za kulturo, Jožefu Školču, namerno
               zavlačevanje z izdajo odločbe o vračilu objekta.</p>
               <p>Navajam dobesedno iz dopisa: "Prvič. Minister za kulturo, Jožef Školč, kljub izjavi
               volje o vračilu Betnave s strani Vlade Republike Slovenije, le-te ni upošteval in je
               v skladu s tem še naprej namerno zavlačeval z izdajo odločbe o vračilu.</p>
               <p>Drugič. Čeprav smo od ministra Jožefa Školča po sprejetju zakona o lastninjenju
               kulturnih spomenikov v družbeni lastnini znova zahtevali, naj izda ustrezno odločbo o
               vračilu, je minister naše zahteve namerno ignoriral.</p>
               <p>Tretjič. O podaljšanju roka, do katerega naj bi se na pobudo ministrstva za kulturo
               državno pravobranilstvo izjasnilo o našem zahtevku v 30 dneh, začenši od 3.12.1999,
               smo izvedeli šele iz javnih občil 16.12.1999. Po preteku tega roka naj bi ministrstvo
               za kulturo razpisalo nalog in odločilo o zadevi, vendar je bil tudi ta rok
               prekoračen.</p>
               <p>Četrtič. Ministrstvo za kulturo ne le, da ob preteku zgoraj navedenega roka ni
               razpisalo obljubljenega naroka in je odločilo o vračilu Betnave, temveč je konec
               decembra 1999 samovoljno in brez vsake strokovne podlage spremenilo izsledke revizije
               cenitve o vrednosti nepremičnine iz leta 1996. Menimo, da gre pri tem za samovoljno
               in nestrokovno popravljanje in poseganje v uradni dokument s strani Ministrstva za
               kulturo Republike Slovenije."</p>
               <p>Iz zgoraj navedenega, ta dopis je daljši, je osebna odgovornost ministra za kulturo,
               gospoda Jožefa Školča, pri namernem zavlačevanju denacionalizacije dvorca Betnava
               jasno razvidna. Zato prosim ministra oziroma ministrstvo za jasen ustni in pa tudi
               pisni odgovor, zakaj ne pride do vrnitve objekta oziroma kje je ovira, da se ta
               objekt ne vrne. Hvala lepa.</p>
            </sp>
            <sp xml:id="SDZ2-Redna-19-2000-02-22.sp103">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospodu Mežanu. Vabim predstavnico vlade. Besedo ima državna sekretarka na
               ministrstvu, gospa Majda Širca.</p>
            </sp>
            <sp xml:id="SDZ2-Redna-19-2000-02-22.sp104">

               <speaker>MAJDA ŠIRCA:</speaker>

               <p>Hvala lepa. Poudariti moram, spoštovani poslanci, predvsem pa, če odgovorim, vedno
               odgovorim na zastavljena vprašanja, naj najprej zanikam, da gre za kakršno koli
               namerno zavlačevanje ali pa za samovoljno ali nestrokovno poseganje pri vračanju
               dvorca Betnava ministra za kulturo, Jožefa Školča. V tem primeru bi lahko dejali, bi
               lahko celo očitali 800 skoraj še nerešenim problemom denacionalicajskih upravičencev,
               ki se z dvema trema uslužbencema na ministrstvu za kulturo počasi rešujejo.</p>
               <p>Postopek vračanja oziroma reševanja vprašanja Betnjave še teče. Odprta so še nekatera
               vprašanja, ki se na ministrstvu rešujejo. Deloma so vezana na ocenjevanje vložkov
               dosedanjih strani države oziroma lastnika, ki mu je bila poverjena Betnjava s
               prodajo, deloma se tudi še pridobiva odgovor državnega pravobranilstva.</p>
               <p>Vsekakor bo primer moral prej ali slej dobiti svoj zaključek, o čemer boste ob samih
               postopkih lahko tudi bolj konkretno obveščeni v prihodnjih dneh. Hvala.</p>
            </sp>
            <sp xml:id="SDZ2-Redna-19-2000-02-22.sp105">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa državni sekretarki. Vabim dr. Heleno Hren-Vencelj, da postavi poslansko
               vprašanje.</p>
            </sp>
            <sp xml:id="SDZ2-Redna-19-2000-02-22.sp106">

               <speaker>DR. HELENA HREN-VENCELJ:</speaker>

               <p>Lep pozdrav vsem. Glede na to, da se obetajo stavke zaposlenih na različnih področjih
               države uprave, za katere se zagotavlja plače in državnega proračuna, postavljam
               vprašanje gospe ministrici za gospodarske dejavnosti, dr. Tei Petrin.</p>
               <p>Sprašujem namreč: kako bo vlada reševala in na osnovi katere strategije določila
               perspektivo dejavnosti, ki so na dnu lestvice pregleda plač v državi - kot na primer
               v tekstilni, usnjarski, predelovalni industriji - če ne upoštevamo 114.000 in več
               registriranih brezposelnih v naši državi.</p>
            </sp>
            <sp xml:id="SDZ2-Redna-19-2000-02-22.sp107">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim predstavnika ministrstva, ki bo dal odgovor. Besedo ima državni
               sekretar dr. Boris Šuštar.</p>
            </sp>
            <sp xml:id="SDZ2-Redna-19-2000-02-22.sp108">

               <speaker>DR. BORIS ŠUŠTAR:</speaker>

               <p>Hvala lepa za vprašanje. Kar se tiče postavljenega vprašanja, je mogoče ugotoviti, da
               je ministrstvo za gospodarske dejavnosti sprejelo strategijo povečevanja konkurenčnih
               sposobnosti slovenske industrije. To je bila strategija, ki je bila na vladnem nivoju
               tudi akceptirana.</p>
               <p>Temelj strategije konkurenčne sposobnosti, ki je nekako odmik od klasične
               industrijske politike, pri katerem definirate prednostne panoge, je ta, da ni nekega
               posebnega sektorskega pristopa predvsem k tistim panogam, ki zaostajajo v konkurenčni
               sposobnosti. To je sicer načelna ugotovitev, iz katere izhajajo potem tudi vsi
               instrumenti tekoče industrijske politike, v katerem zagotavlja ministrstvo, država
               tudi povečevanje konkurenčnih sposobnosti.</p>
               <p>Skozi številne ukrepe povečevanja konkurenčne sposobnosti poskušamo dvigovati
               konkurenčnost tako z raznimi oblikami bandmarkinga, povezovanja, specializacije
               gozdov, tujih investicij in podobno. Kljub temu je ministrstvo v pogajanjih v
               poglavju 15 - industrijska politika doseglo, da se posebej pripravijo programi
               prestrukturiranja delovno intenzivnih dejavnosti, torej obutvene industrije ter
               tekstilno - oblačilne industrije in jeklarstva.</p>
               <p>V okviru teh dejavnosti je ugotovljeno, da je zaostajanje v konkurenčni sposobnosti
               največje, to se tudi posledično odraža v nižji ceni, v nižjih prejemkih zaposlenih v
               teh dejavnostih. Ugotovitve Evropske unije so, da - imenujemo to klasične dejavnosti,
               delavnointenzivne dejavnosti - dosegajo oziroma izvajajo prestrukturiranje s
               selitvijo proizvodnje v regije s cenejšo delovno silo in dejavnost v obutveni
               industriji in tekstilu, ki ostaja v zahodni Evropi, se predvsem koncentrira na
               začetno in končno fazo verige ustvarjanja dodane vrednost; torej na trženje,
               raziskave, dizajn in podobno.</p>
               <p>Prestrukturiranje te dejavnosti, ki se je izvajalo in se še izvaja tudi v Evropski
               uniji, se po podobnih stopnjah izvaja tudi pri nas. Kljub temu je ministrstvo
               oblikovalo program prestrukturiranja delovna intenzivnih dejavnosti tekstilne in
               obutvene industrije, ki je bil tudi že verificiran, oddan Evropski uniji in je dobil
               pozitivno oceno. V tem smislu je, če pogledamo proračun ministrstva, tudi gro
               denarja, ki jenamenjen za programe povečevanja konkurenčnosti tudi usmerjen k tema
               dvema dejavnostima. Gre pa za posamezne programe, ki ne predvidevajo direktnih
               vertikalnih pomoči iz naslova pokrivanja tekoče operativne izgube, ampak programi, ki
               so namenjeni - kot sem že rekel - dvigovanju konkurenčne sposobnosti. To konkretno
               pomeni tudi prekvalifikacijo delovne sile v teh podjetjih, ki se prestrukturirajo,
               zmanjšujejo svoje kapacitete na tisti nivo, ki je konkurenčen in ki je dobičkonosen,
               kar pomeni zaposlovanje delovne sile v druge dejavnosti. To je vse v skladu z
               direktivami o konkurenčnosti Evropske unije in ki jih je tudi Slovenija sprejela in s
               tega stališča se je tudi obligirala, obvezovala, da ne bo dala nekih direktnih pomoči
               v smislu financiranja izgube. Sopa dovoljenje direktne pomoči kot horizontalna pomoč
               prej omenjenim ukrepom. S tega stališča se zavedamo težkega položaja v delovno
               intenzivnih dejavnostih, še posebej, ker je ta dejavnost, ker so ta podjetja predvsem
               regionalna razporejena v Sloveniji izven centrov, temu ustrezno je tudi zaskrbljujoč
               položaj zaposlenih.</p>
               <p>Zaradi tega je nujno, da se z ustreznimi ukrepi, specialnimi programi, ki so že
               sprejeti na našem ministrstvu in so že v tej fazi izvajanja, čimprej prične s
               poslovnim prestrukturiranjem teh dejavnosti in delovne sile, da bi odpravili
               negativne učinke izgubljanja konkurenčne sposobnosti. Težko si je danes
               predstavljati, da bi šli s takšnim tempom naprej, da bi vzdrževali zmogljivosti, ki
               ne ustrezajo, ki niso konkurenčne in je nujno tako imenovano zmanjševanje kapacitet
               ali "down sizing", seveda na drugi strani pa podprto z aktivnimi oblikami
               zaposlovanja, prestrukturiranjem in podobno. To so pač osnovni koncepti sodobne
               industrijske politike. Je pa res, da je še veliko podjetij v finančnem krču, v tem
               smislu ministrstvo na neki svetovalni osnovi in tudi z omejenimi direktnimi državnimi
               pomočmi skozi subvencije, poroštva - ker je zadolgoročne desetletne kredite
               štiriletni moratorij - še vedno poskuša spremljati ta podjetja, izvajati finančno
               prestrukturiranje, ki pa mora biti časovno omejeno, in v tem smislu vzpostaviti
               pogoje za poslovno sanacijo.</p>
               <p>Torej, tudi Evropa pozna za posamezne sektorje, kot je recimo Potrugalska, posamezne
               specialne programe, recimo za tekstil, ki so namenjeni predvsem časovno omejenemu
               finančnemu prestrukturiranju in potem seveda tudi podporo skozi programe
               horizontalnega prilagajanja tudi dvigovanje dolgoročne konkurenčnosti in s tem
               zaustavitev pada brezposelnih v teh dejavnostih. Recimo, na primeru obutvene
               industrije opažamo v Španiji, da je prestrukturiranje na osnovni programov, ki so
               bili sprejeti v Španiji in v Evropski uniji, doseglo pozitivne učinke, saj se je
               zaustavil trend zmanjševanja zaposlenih; in seveda nasprotno - zaposlenost v Španiji
               se je v tehpanogah, recimo v obutveni industriji, začela povečevati.</p>
               <p>Mi smo v obdobju, ko intenziviramo napore v smislu finančne reorganizacije teh
               podjetij in intenzivnega uvajanja poslovnih sanacij skozi horizontalne programe
               povečevanja konkurenčnosti. Naša ocena je, da bodo vsi ti programi, ki smo jih
               financirali v teh letih - in posebej v letošnjem letu ter pričakujemo tudi v
               naslednjem letu - da bomo te trende zaustavili in morda nekoč govorili tudi o
               revitalizaciji teh dejavnosti. Hvala lepa.</p>
            </sp>
            <sp xml:id="SDZ2-Redna-19-2000-02-22.sp109">
               <speaker>PODPREDSEDNICA EDA OKRETIČ-SALMIČ:</speaker>
               <p>Hvala lepa državnemu sekretarju. Dr. Helena Hren-Vencelj želi postaviti dodatno
               vprašanje.</p>
            </sp>
            <sp xml:id="SDZ2-Redna-19-2000-02-22.sp110">

               <speaker>DR. HELENA HREN-VENCELJ:</speaker>

               <p>No, jaz se zahvaljujem gospodu Šuštarju za odgovor. Vendar pa je bil njegov odgovor
               zelo splošen. Govoril je o tem, da je vlada pripravila strategijo konkurenčnih
               sposobnosti, da je pripravila program prestrukturiranja in da ni sektorskega pristopa
               pri tem. Vendar pa vas moram kljub vsemu vprašati, kaj boste naredili s 1500
               čevljarji, na primer v sosednji občini, alis 1200 usnjarji v naši občini, kjer je
               tradicija obdelave usnja več kot stoletna. In: kje boste zaposlili torej to veliko
               število ljudi, ki se že skozi generacije ukvarjajo z enakim poklicem?</p>
               <p>Mislim, da to vprašanje ni tako enostavno, razen, če se je seveda država enostavno
               odločila, da bo vse tiste dejavnosti, ki prinašajo malo dobička ali pa ki so komaj še
               pozitivne, enostavno pustila propasti. Potem pa je tudi dobro, da se to javno pove.
            </p>
            </sp>
            <sp xml:id="SDZ2-Redna-19-2000-02-22.sp111">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Lahko nadaljujemo. Besedo ima gospod Samo Bevk.</p>
            </sp>
            <sp xml:id="SDZ2-Redna-19-2000-02-22.sp112">

               <speaker>SAMO BEVK:</speaker>

               <p>Hvala za besedo, gospa podpredsednica. Spoštovani zbor! Vlado Republike Slovenije
               oziroma pristojni ministrstvi za okolje in kmetijstvo sprašujem, ali sta že ukrepali
               v zvezi s problematiko, ki je zaradi nepredvidljivega izbruha populacije velikega
               kormorana povzročila veliko škodo v ribolovnih vodah, ribnikih in ribogojnih
               obratih.</p>
               <p>Mednarodna konvencija za varstvo ptic iz leta 1950, ki je zaščitila velikega
               kormorana, je bila leta 1979 spremenjena, v njej pa je bil med drugim kormoran
               umaknjen s seznama ogroženih živalskih vrst. Konvencija je bila v našem državnem
               zboru tudi ratificirana. Škoda, ki jo povzroča veliki kormoran, bo med drugim tudi
               resno ogrozila projekt repopulacije soške postrvi v rekah Soči in Idrijci. Zato
               prosim predstavnike vlade za komentar.</p>
               <p>Drugo vprašanje se nanaša na problematiko neplačevanja članarine za članstvo v
               Unescu, v Organizaciji združenih narodov za izobraževanje, znanost in tehnologijo ter
               kulturo. Že 28. septembra lanskega leta sem dal Vladi Republike Slovenije pismeno
               poslansko pobudo, da uredi plačevanje obveznosti za članstvo v mednarodnih
               organizacijah, ki so bile z zakonom ratificirane v Državnem zboru Republike
               Slovenije. Država mora te obveznosti poravnati sproti ali pa naj se odloči in izstopi
               iz članstva. Dejstvo je, da je Republika Slovenija res poravnala obveznosti za leto
               1998, toda za leto 1999 dolguje še 225.311 dolarjev, za leto 2000 pa bo morala
               vplačati še 88.106 dolarjev in 119.754 evrov, to je skupaj 87 milijonov tolarjev.
               Kako bo Republika Slovenija poravnala te obveznosti, če pa je v proračunu države za
               leto 2000 le 10 milijonov tolarjev? Ponavljam tudi pobudo, da naj vlada plačevanje
               članarin ponovno uredi enotno in transparentno, ne pa, da so obveznosti plačevanja
               razpršene po posameznih ministrstvih. Se pravi, naj te obveznosti plačuje enotno prek
               ministrstva za zunanje zadeve.</p>
               <p>Tretje vprašanje, ki se nanaša na delokrog ministrstva za promet in zveze oziroma
               Direkcije Republike Slovenije za ceste. Postavljam namreč vprašanje označbe prehodov
               za pešce na glavni cesti G-2, Idrija-Spodnja Idrija. Tri izjemno kritične točke - dve
               v mestu Idrija in ena v Spodnji Idriji - so bile evidentirane kot nevarne že leta
               1997. Občina Idrija je stalno opozarjala na ta problem, Direkcija Republike Slovenije
               za ceste pa ni storila ničesar otipljivega. Posebej na prvi nevarni točki...
               <stage>(Opozorilni znak za konec.)</stage> Ali lahko dokončam, gospa podpredsednica?</p>
            </sp>
            <sp xml:id="SDZ2-Redna-19-2000-02-22.sp113">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim, če zaključite vprašanje.</p>
            </sp>
            <sp xml:id="SDZ2-Redna-19-2000-02-22.sp114">

               <speaker>SAMO BEVK:</speaker>

               <p>Posebej na prvi točki se je zgodilo nekaj hudih nesreč tudi s smrtnim izidom. Občina
               Idrija je celo v letu 1999 na svoje stroške izdelala projekte, direkcija pa zopet
               nič.</p>
               <p>Zato sprašujem ministrstvo, kdaj bo direkcija ustrezno uredila te prehode za pešce,
               ki sodijo v pristojnost direkcije? Namreč, kot zanimivost naj povem, da država celo
               toži pešca, ki je bil povožen, pa je seveda na srečo ostal živ. Prečkal je cesto na
               tistem območju, kjer sicer ni legalnega prehoda za pešce, vendar drugje tega ni mogel
               storiti, ker ni nikjer ustreznega prehoda. Poleg tega pa gre na tistem mestu vsak dan
               prek ceste v šolo in nazaj iz šole okrog 100 učencev dnevno. Hvala lepa.</p>
            </sp>
            <sp xml:id="SDZ2-Redna-19-2000-02-22.sp115">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospodu Bevku. Postavil je kar tri vprašanja in vabim predstavnike vlade.
               Besedo ima državni sekretar Marko Slokar.</p>
            </sp>
            <sp xml:id="SDZ2-Redna-19-2000-02-22.sp116">

               <speaker>MARKO SLOKAR:</speaker>

               <p>Spoštovana podpredsednica, spoštovani poslanke, poslanci. Najprej komentar, potem pa
               predlog. In sicer glede velikega kormorana, ki je bil pred desetletji po vsej Evropi
               redka in ogrožena vrsta ptice. No, številčnost se je pa v vseh teh evropskih
               populacijah in podvrst velikega kormorana močna povečala v zadnjih letih. V Sloveniji
               se je začel pojavljati veliki kormoran v osemdesetih letih in takrat je veljal za
               zelo redko vrsto, medtem ko je v sredini devetdesetih let pa njegova prisotnost na
               prezimovanju v Sloveniji močno narasla. Tako imamo podatke iz leta 1997 o 3.400
               primerkih, v naslednjem letu 1998 skoraj 3.000 - 2839 in leta 1999 skoraj v 4.000
               primerkih. Ker je veliki kormoran izrazito ribojeda ptica, so jate kormoranov močno
               vplivale tudi na število rib v odprtih vodah in ne samo v ribogojnicah. Leta 1993 je
               veliki kormoran bil zavarovan z uredbo o zavarovanju ogroženih živalskih vrst. To je
               bilo obdobje, ko je bil v Sloveniji še zelo redek in ogrožen. Vendar že s to uredbo
               to zavarovanje ni absolutno, uredba dopušča poseganje v populacijo zavarovanih vrst
               in tudi v velikega kormorana.</p>
               <p>Konvencijo o varstvu selitvenih vrst prostoživečih živali, ki jo gospod poslanec Samo
               Bevk omenja, je Slovenija ratificirala 1998. leta. Konvencija določa splošno varstvo
               vseh migracijskih vrst ptičev, posebej pa velikega kormorana ne navaja v dodatku med
               vrstami, za katere se zahtevajo posebni varstveni ukrepi. Ampak ne glede na to, vsaka
               država specifično lahko tudi s strožjimi varstvenimi režimi ureja varstvo vrst, in to
               s svojo nacionalno zakonodajo. Uredba o zavarovanju ogroženih živalskih vrst v
               Sloveniji ni v nasprotju s konvencijo in ni neusklajena z njo. Na podlagi tega je
               torej tudi trditev Ribiške zveze Slovenije, da je uredba neusklajena s konvencijo,
               popolnoma neutemeljena.</p>
               <p>No vsekakor pa ministrstvo za okolje, skupaj z Ministrstvom za kmetijstvo in
               gozdarstvo in prehrano vsa leta spremlja to problematiko in moram reči, da je
               Ministrstvo za okolje in prostor z namenom reševanja te problematike tudi finančno
               omogočilo več - tudi o ribojedih pticah, o načinu prehranjevanja, o možnih ukrepih za
               obvarovanje rib pred kormorani. Potem smo izdelali priročnik o mednarodnopoznanih
               ukrepih za zaščito ribnikov. Potem smo finančno omogočili poskusno preventivno
               zaščito nekaterih ribnikov na Štajerskem in izdali celo odločbo o plašenju in
               odstrelu 370 osebkov velikega kormorana, ampak po znanih in zbranih podatkih je bil
               dejanski odstrel veliko manjši in tudi ni bistveno pripomogel k spremembi stanja;
               seveda, to ni trofeja in zato nihče ni zainteresiran za odstrel. Dobili pa smo
               pritožbo na izdano odločbo s strani Društva za opazovanje in preučevanje ptic
               Slovenije. Upravno sodišče do danes še ni odločilo o pritožbi.</p>
               <p>Problematika povečanja števila velikih kormoranov in vpliva na ribje populacije je
               zelo kompleksna in ni enostavno rešljiva, predvsem zato, ker zadeva območje cele
               Evrope, kormoran pač nima gnezdišč pri nas. V smislu reševanja stanja je v letu 1998
               tudi evropska komisija kontinentalno podvrsto velikega kormorana črtala iz dodatka 1
               Direktive o varstvu prostoživečih ptic in odločitev je utemeljila z ugodnim stanjem
               podvrste in tudi države članice odvezala od izvajanja posebnih varstvenih ukrepov,
               kot je določanje posebnih varstvenih območij.</p>
               <p>V smislu vseevropskega reševanja stanja so tudi države pristopnice Bonnske konvencije
               na konferenci 1997. leta priporočile predvsem Danski in Nizozemski, da pripravita
               načrt o upravljanju z velikim kormoranom na območju Evrope in Evrazije. Osnutek
               načrta se je obravnaval celo na strokovnem srečanju na Koebenhagnu že leta 1997.</p>
               <p>No, in še predlog. Ker kontinentalna podvrsta velikega kormorana v tem času tudi v
               Sloveniji ni več ogrožena, bo Ministrstvo za okolje in prostor pripravilo predlog
               spremembe uredbe o zavarovanju ogroženih živalskih vrst tako, da navedena podvrsta
               kormorana ne bo več zavarovana. Hvala lepa.</p>
            </sp>
            <sp xml:id="SDZ2-Redna-19-2000-02-22.sp117">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, gospod Marko Slokar. Vabim naslednjega predstavnika vlade. Besedo ima
               državna sekretarka, dr. Verica Trstenjak.</p>
            </sp>
            <sp xml:id="SDZ2-Redna-19-2000-02-22.sp118">

               <speaker>DR. VERICA TRSTENJAK:</speaker>

               <p>Hvala lepa, gospa predsedujoča. Gospodu poslancu Bevku odgovarjam v zvezi s plačilom
               članarine za Unesco. Ministrstvo za znanost in tehnologijo kot pristojno ministrstvo,
               ki v okviru razdelitve proračuna vodi postavko za plačilo te članarine, se zaveda
               problema v zvezi s plačevanjem in tudi seveda neizpolnjevanja obveznosti za lansko
               leto in s pristojnimi ministrstvi na vladnem nivoju poskuša rešiti ta problem tako,
               da bo članarina v takem času plačana, da bomo lahko naprej izvrševali vse obveznosti
               tudi v okviru te mednarodne organizacije. Podrobnejše, torej podrobnejši pisni
               odgovor pa boste prejeli v predvidenem roku. Hvala lepa.</p>
            </sp>
            <sp xml:id="SDZ2-Redna-19-2000-02-22.sp119">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Na tretje vprašanje odgovarja državni sekretar Žarko Pregelj.</p>
            </sp>
            <sp xml:id="SDZ2-Redna-19-2000-02-22.sp120">

               <speaker>ŽARKO PREGELJ:</speaker>

               <p>Spoštovani! Problematika prehodov za pešce znotraj naselij, kakor tudi posamezne
               prometne črne točke je seveda pogosta problematika, ki večkrat ni ustrezno rešena.
               Konkretno za vprašano območje med Idrijo in Spodnjo Idrijo bo sicer poslano s strani
               direkcije, ki je pristojna za to problematiko, kakor tudi mogoče s strani ministrstva
               za notranje zadeve, če gre za kršenje zakona o prometni varnosti, če sem prej prav
               razumel vprašanje gospoda Bevka.</p>
               <p>Bi pa poudaril, da v primerih pešprometa, prečkanj pešcev katerekoli javne ceste je v
               večjem delu pristojnost občine. Direkcija, ki v prvi vrsti varuje cesto kot
               infrastrukturo in hkrati z zavarovanjem ceste tudi promet na tej cesti, je seveda
               dolžna dajati soglasja ali jih tudi ne izda. Konkretno ne morem reči, kako je
               direkcija v tem primeru ravnala: prav ali narobe. To bomo pisno podali.</p>
               <p>Opozoril bi, da te stvari niso enoznačne in večkrat, žal, pogostejši prehodi za pešce
               znotraj naselja, čeprav jih po nekih ustaljenih navadah pešci uporabljajo, iz naslova
               prometne varnosti niso možni. Nekaj takih primerov poznamo, kjer dejansko kričijo po
               prehodu za pešce, pa zaradi oviranja preglednosti -naselje je tako, kakršno je - bi
               bila varnost pešcev na takem prehodu izredno ogrožena in bi prihajalo do zelo mučnih
               in čudnih situacij.</p>
               <p>Konkretni odgovor boste dobil pisno z vsemi ustreznimi dokumenti. Hvala lepa.</p>
            </sp>
            <sp xml:id="SDZ2-Redna-19-2000-02-22.sp121">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa državnemu sekretarju. Besedo ima gospod Nikolaj Rožič. Gospoda Trofenika
               ni med nami. Prosim.</p>
            </sp>
            <sp xml:id="SDZ2-Redna-19-2000-02-22.sp122">

               <speaker>NIKOLAJ ROŽIČ:</speaker>

               <p>Hvala, gospa podpredsednica. Spoštovane poslanke, poslanci in predstavniki vlade.</p>
               <p>Spregovoril bom nekaj o vodah. Na tem področju sem deloval in mislim, da nikdar ni
               odveč, če se o teh zadevah vsaj v naši družbi veliko govori.</p>
               <p>Vodno gospodarstvo je izjemno pomemben člen vsakega narodnega gospodarstva. Da je
               temu tako, nam potrjujejo pogoste mednarodne konference tudi v okviru Unesca in razna
               srečanja na visokih državnih nivojih, ki vprašanje voda postavljajo na enega prvih
               mest globalnih vprašanj, ki zadevajo nadaljnji razvoj človeštva.</p>
               <p>Potrebe po vodi skokovito naraščajo. Razkorak med številom prebivalcev na eni strani
               in vodnim bogastvom na drugi strani se veča. Mnoge študije, ki se ukvarjajo z vplivom
               rasti svetovnega prebivalstva na zaloge vode, se zaključujejo z mislijo: še huje bo,
               predno bo bolje. Človeštvo se vedno bolj zaveda pomembnosti vodnega biotopa in odnos
               Slovencev in Slovenk do vode je - vsaj tako mislim - pozitiven. Vendar vlada v
               Sloveniji lažno prepričanje o neizmernem bogastvu z vodnimi viri, da je možno te
               vodne vire nenadzorovano izkoriščati in jih nekontrolirano onesneževati. Vsakdanja
               opozorila o slabšanju kakovosti naših površinskih in podzemnih voda ter razmeroma
               obsežna vododeficitarna območja pa nas vračajo v realnost, ki slovenskim vodam ni
               naklonjena. Če k temu dodamo še vsakdanje novice, ki jih z razvojem medijev lahko
               spremljamo tudi vizualno, o poplavah, očloveških življenjih, ki jih odnašajo visoke
               vode in zemeljski plazovi, pred katerimi Slovenija ni imuna, je trditev, da je vodno
               gospodarstvo izjemno pomemben člen. Slovenski vodarji pričakujejo, da bo
               gospodarjenje z vodami ali širše vodarstvo dobilo v Sloveniji svoje mesto, vendar
               ugotavljamo, da je le-to odrinjeno v sedanji slovenski družbi nekam na obrobje.</p>
               <p>Stanovsko združenje vseh zaposlenih v vodnem gospodarstvu, vključno s simpatizerji,
               večkrat razpravlja o vlogi vodnega gospodarstva. Vendar pri tem vodarji niso
               osamljeni. Globoko v sebi smo namreč prepričani, da ob tem, ko dobiva v Evropi
               vodarstvo nov zagon, je naše vodarstvo razvrednoteno, da ga je država bolj ali manj
               odpisala in da se z vprašanjem voda v Sloveniji ukvarjajo vsi razen vodarjev.</p>
               <p>Od ideje celostnega gospodarjenja z vodami, katerega osnova in pogoji so zagotovljena
               usposobljenost posameznikov in institucij ter sprejeta državna vodnogospodarska
               strategija, je ostalo bore malo. Ostalo nam je samo nekaj malega vzdrževanja na
               površinskih vodotokih in v času vodnih ujm odprava posledic, to je gašenje požarov.
               Kje so naloge za vodno gospodarstvo, ki so povezane z izboljšanjem vodnih
               eko-sistemov, naloge, povezane z izboljšanjem količinskega in kakovostnega stanja in
               tako dalje?</p>
               <p>Še nadalje ostaja tudi odprto vprašanje organiziranosti vodnega gospodarstva v
               Sloveniji. Vodarstvo nima niti svoje uprave niti svoje direkcije, odprto ostaja
               vprašanje zakona o vodah, ki ga ni, zakona, ki ima ambicije, da bi rešil naenkrat
               lastništvo, organiziranost, financiranje in planiranje ter načrtovanje, izvajanje in
               tako dalje. Vprašanje je:</p>
               <p>Ali bomo dobili zakon o vodah ali ne? Mislim, da ga Slovenija potrebuje. Hvala lepa.
               Se oproščam.</p>
            </sp>
            <sp xml:id="SDZ2-Redna-19-2000-02-22.sp123">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Tudi vi ste postavljali vprašanje nekoliko dlje, zato pozivam, da naj
               bodo zastavljena vprašanja v obsegu treh minut. Odgovor bo podal državni sekretar,
               gospod Marko Slokar.</p>
            </sp>
            <sp xml:id="SDZ2-Redna-19-2000-02-22.sp124">

               <speaker>MARKO SLOKAR:</speaker>

               <p>Hvala lepa. Gospodu Rožiču na konkretno vprašanje konkreten odgovor. Zakon o vodah
               bomo dobili. Trenutno je v medresorskem usklajevanju, je ena od prioritet tudi v
               programu prevzema pravnega reda Evropske unije, tako da bo prišel verjetno zelo kmalu
               tudi v poslanske klopi. Hvala lepa.</p>
            </sp>
            <sp xml:id="SDZ2-Redna-19-2000-02-22.sp125">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vprašanje bo postavil Franc Jazbec. Prosim.</p>
            </sp>
            <sp xml:id="SDZ2-Redna-19-2000-02-22.sp126">

               <speaker>FRANC JAZBEC:</speaker>

               <p>Hvala lepa, gospa podpredsednica. Spoštovani kolegi in kolegice, predstavniki
               vlade!</p>
               <p>Železarna Štore, nekdaj gigant v celjskem gospodarskem bazenu, je v teh dneh doživela
               svoj dokončni konec. Država je vse vitalne družbe, to so Jeklo, Itro, Valji,
               odprodala, stečaj za Livarno še ni zaključen, čeprav se je začel že v letu 1992.
               Večina preostalega premoženja na tovarniškem dvorišču je odprodana ali dana v najem z
               možnostjo kasnejšega odkupa bivšim delavcem oziroma zdajšnjim obrtnikom.</p>
               <p>V letu 1993 se je ukinila družba Vzdrževanje, ki je vsem zainteresiranim ponudila
               možnost samozaposlitve in najem delovnih prostorov. Tako so nastala nova manjša
               podjetja Multi Movens, KLh Trade, ATM, KLH Agro in Elko s.p. Podjetniki so s
               pooblaščenim upravljavcem sklenili pogodbo o najemu proizvodne hale traktorjev,
               površine okoli 3000 kvadratnih metrov, kar predstavlja približno 25% objekta. Vsi
               podjetniki poslujejo pozitivno, skupaj zaposlujejo 50 ljudi.</p>
               <p>V letu 1995 so Slovenske železarne 75% hale, ki je bila prazna, prodale Emu Celje,
               katere lastnik je bila tudi slovenska razvojna družba, skratka država.</p>
               <p>V letu 1999 je slovenska razvojna družba objavila razpis za prodajo traktorske hale.
               Na razpis so se med drugimi ponudniki pojavili tudi kot konzorcij manjši podjetniki,
               ki so bili v tej hali kot najemniki. Skladno z razpisnimi pogoji so plačali
               predpisano varščino in jim je bila vrnjena brez pojasnila in odgovora, kdo je ponudil
               boljše pogoje.</p>
               <p>Vlado Republike Slovenije oziroma ministrico ali predstavnike vlade sprašujem:</p>
               <p>Komu se je objekt dejansko prodal?</p>
               <p>V kakšne namene bo v bodoče služil?</p>
               <p>Koliko delovnih mest bo investitor zagotovil?</p>
               <p>Predvsem pa me zanima:</p>
               <p>Zakaj prihaja do odločitev, ki dodatno ukinjajo delo v krajih s tako visokim
               odstotkom brezposelnosti?</p>
               <p>Kraj ima namreč 26% brezposelnost in je peti po vrsti od zadnjega konca z najvišjim
               številom iskalcev zaposlitve. Je to načrtno? Slučajno ne more biti, ker gre v danem
               primeru za ukinitev petih podjetij in petdesetih delovnih mest. Odgovor pričakujem
               ustno, predvsem pa tudi pisno. Hvala.</p>
            </sp>
            <sp xml:id="SDZ2-Redna-19-2000-02-22.sp127">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim predstavnika vlade. Besedo ima državni sekretar, dr. Boris Šuštar.
            </p>
            </sp>
            <sp xml:id="SDZ2-Redna-19-2000-02-22.sp128">

               <speaker>DR. BORIS ŠUŠTAR:</speaker>

               <p>Hvala lepa. V izogib morda napačnemu razumevanju zadeve, predlagam, da podamo pisni
               odgovor, da tudi ministrstvo verificira tudi bodoče načrte slovenske razvojne družbe,
               in sicer tudi v smislu novega predsedovanja v upravi slovenske razvojne družbe, tudi,
               da preverimo ali so morda načrti kaj drugačni, ali so takšni, kot so. Tako, da bomo
               pripravili pisni odgovor na to poslansko vprašanje.</p>
               <p>Dejstvo pa je, na kratko ustno, da se je na tej lokaciji v 90. letih izvajalo veliko
               aktivnosti. Kot ste pravilno ugotovili na začetku, so kljub temu Štore kot primer
               prestrukturiranja tradicionalne klasične jeklarske dejavnosti, tudi z uporabo metode
               privatizacije. Danes imamo na tem področju podjetje Jeklo, v bistvu Inexa Štore, ki
               je bilo prevzeto s strani švedskega partnerja; ravno tako privatizacija Itra, Valjev,
               ki so v okviru sistema slovenskih železarn doživele svoj zaključek, zaključek v
               smislu lastništva, ne pa v smislu poslovne sanacije, ki se še naprej odvija. Tudi
               slovenska razvojna družba je imela določene nepremičnine, tudi slovenska razvojna
               družba poskuša voditi politiko tako imenovanega "industry real estata", ki ima za
               namen spodbujanje poslovnih in drugih iniciativ. V tem smislu se je tudi odločila za
               sodelovanje z Emom, in s tem je bila aktivirana tudi ta lokacija.</p>
               <p>Natančni razlogi, zakaj bi bila ta lokacija prodana ugodnejšemu ponudniku, so bili v
               tem, da so se pojavili tudi nekateri drugi interesenti. Vendar čisto zadnjega
               pregleda oziroma namena slovenske razvojne družbe še nimamo na mizi, o tem tudi ni
               razpravljal nadzorni svet slovenske razvojne družbe, zato bom pridobil ustrezne
               informacije in jih tudi pismeno podal. Seveda razumem, da ste zaskrbljeni za usodo
               čez 50 zaposlenih, vendar zavedati se moramo, da slovenska razvojna družba z največjo
               mero odgovornosti tudi takšne lokacije in nepremičnine spravlja v svojo funkcijo.
               Tako da mislim, da je tu strah odveč, da bi ti delavci ostali na cesti. Kot sem pa
               rekel, bomo dali pismeno poročilo. Hvala.</p>
            </sp>
            <sp xml:id="SDZ2-Redna-19-2000-02-22.sp129">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa državnemu sekretarju. Dopolnilno vprašanje želi postaviti gospod
               Jazbec.</p>
            </sp>
            <sp xml:id="SDZ2-Redna-19-2000-02-22.sp130">

               <speaker>FRANC JAZBEC:</speaker>

               <p>Hvala lepa za odgovor. Vprašanje bi dopolnil z direktnim, kar se v kraju in okolici
               govori:</p>
               <p>Objekt je kupilo podjetje Julon Ljubljana, njegov večinski lastnik iz Italije pa
               namerava v roku dveh let v Štore pripeljati sporno proizvodnjo, ko mu v Italiji
               poteče rok za to proizvodnjo. Tudi na to želim odgovor.</p>
            </sp>
            <sp xml:id="SDZ2-Redna-19-2000-02-22.sp131">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Odgovor bo podal državni sekretar.</p>
            </sp>
            <sp xml:id="SDZ2-Redna-19-2000-02-22.sp132">

               <speaker>DR. BORIS ŠUŠTAR:</speaker>

               <p>Z ozirom na to, da sem bil konkretno izzvan glede Julona, je treba povedati, da je
               samo ministrstvo tudi sodelovalo pri razrešitvi tega problema. Namreč, dosegli smo,
               tudi s posredovanjem nadzornega sveta slovenske razvojne družbe, dogovor, po katerem
               so "de facto" te nepremičnine, katerih lastnik so bile slovenske železarne, bile v
               bistvu prenesene za določeno ceno na slovensko razvojno družbo. Kako je bila dosežena
               ta cena, je sicer bila stvar pogajanja. Dejstvo je, da slovenske železarne so v
               bistvu razpolagale s to nepremičnino, za katero pa niso plačale celotne kupnine,
               končno je prišlo do tega dogovora. Ali bo stvar dogovorjena z Julonom, mislim, da je
               še preuranjeno govoriti, zaradi tega bom zahteval poročilo o konkretnih naslednjih
               korakih uprave slovenske razvojne družbe. Mislim, da se bomo tu postavili na
               stališče, da kakršnokoli preprodajanje ne pride v poštev, ampak da kriterij pri tem
               mora biti predvsem ohranjanje zaposlenosti oziroma pospeševanje novih aktivnosti na
               tem področju. Hvala.</p>
            </sp>
            <sp xml:id="SDZ2-Redna-19-2000-02-22.sp133">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Naslednji, ki bo postavil vprašanje, je gospod Božič. Prosim.</p>
            </sp>
            <sp xml:id="SDZ2-Redna-19-2000-02-22.sp134">

               <speaker>IVAN BOŽIČ:</speaker>

               <p>Hvala lepa, gospa podpredsednica. Kolegice in kolegi, spoštovani člani vlade! Dobro,
               da ste še zdržali tako dolgo. Najprej bom rekel tako, nimam nobenih težav s policijo,
               a vendar postavljam vprašanje:</p>
               <p>Ali smo policijska država?</p>
               <p>To vprašanje naslavljam na Ministrstvo za notranje zadeve, pa tudi na vse nas
               poslance, ki tu sedimo. 8. februarja sem se ponoči s proslave v Cankarjevem domu
               vračal domov v Tolmin. Na razdalji 100 kilometrov so bile štiri policijske kontrole.
               Garantiram, da če greste v Rim, jih ne boste v celi Italiji videli, ali pa če greste
               na Norveško. Neprijetno sem se počutil. Nisem nič popil, pa tudi nisem bil utrujen,
               avto je tudi dober, ampak človek se ne počuti dobro.</p>
               <p>Prijatelji v Italiji, Slovenci, ki prihajajo k nam, so mi pogosto rekli, k vam ne
               pridemo več. To naj si dobro zapomni minister za turizem. Če grem na kosilo v
               Slovenijo in kaj popijem, me sigurno vaši policaji ustavijo. Ne bom prihajal, lahko
               grem na Koroško ali pa v Tirole. Razmislimo o zakonu o cestnem prometu, ki ste ga v
               Ministrstvu za notranje zadeve napisali, mi smo ga pa potrdili. Tudi mi smo
               krivi.</p>
               <p>In pri tem bi rad poudaril še dve vprašanji, ki so mi ju gledalci na TV Primorka
               postavili:</p>
               <p>Zakaj in kako, da ste poslanci sprejeli, da mora kmet vsakih 6 mesecev opraviti
               tehnični pregled za traktor, če je starejši od 12 let? Vendar, pravi, s tem
               traktorjem največ zaslužim. Zakaj moram kupiti novega? Za osebne prikolice, torej
               prikolice za osebna vozila, smo tudi sprejeli, da so jih morali ljudje voziti daleč
               na pregled.</p>
               <p>In še čisto na kratko:</p>
               <p>Škoda zaradi medveda iz lanskega junija kmetom na Tolminskem še ni povrnjena. To je
               vprašanje ministru za kmetijstvo, gozdarstvo in prehrano. Zakaj?</p>
               <p>In malo hudomušno. Tu v parlamentu, kolegi in kolegice, ste podpisali peticijo proti
               odstrelu medveda. Mogoče bi bilo dobro, da sedaj vi zberete ta denar. Hvala lepa.</p>
            </sp>
            <sp xml:id="SDZ2-Redna-19-2000-02-22.sp135">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim predstavnika ministrstva. Besedo ima državni sekretar mag. Slavko
               Debelak.</p>
            </sp>
            <sp xml:id="SDZ2-Redna-19-2000-02-22.sp136">

               <speaker>MAG. SLAVKO DEBELAK:</speaker>

               <p>Hvala lepa, gospa podpredsednica. Lep pozdrav! Spoštovani gospod poslanec Božič!
               Slovenija ni policijska država in moram reči, da kontrola, na katero ste pač
               naleteli, je planirana, organizirana akcija, ki jo izvaja policija, in sicer s
               ciljem, da se preprečijo najhujše kršitve, ki posledično pomenijo v Sloveniji tudi
               največje žrtve. Gotovo je bila izvajana akcija, ki jo imenujejo "veriga", kjer se
               kontrolira hitrost na določenem odseku, in na žalost ste ravno takrat vi naleteli na
               to zadevo. Če vam povem samo podatek, da je Slovenija daleč pod evropskim povprečjem
               glede varnosti v cestnem prometu in da imamo še bistveno preveč žrtev v cestnem
               prometu, potem se boste verjetno vsi strinjali s tem, daje takšne akcije in takšne
               kontrole potrebno imeti stalno, parmanentno. Strinjam pa se, da je to treba
               načrtovati in zlasti iskati tiste kritične točke, kjer seveda največkrat prihaja do
               kršitev, in to bo seveda policija v nadaljevanju tudi delala.</p>
               <p>Mogoče je res, da v Italiji niste naleteli na policijske kontrole. Vendar pa bodo
               verjetno marsikatere poslanke in poslanci potrdili, da so v tuji državi, tudi v
               zahodnoevropski državi, prav tako naleteli na policijske kontrole, ki opravljajo
               določene aktivnosti. Tako na področju varnosti cestnega prometa oziroma iskanja oseb,
               ki se iščejo zaradi različnih sumljivih indicev in okoliščin. To je popolnoma
               običajno delo in moram reči, da tukaj Slovenija v tem kontekstu čisto nič ne
               izstopa.</p>
               <p>Glede traktoristov, gospod Božič, je situacija taka. Ne samo za traktorje, za vsa
               vozila v cestnem prometu, ki so starejša od 12 let, se zahteva tehnični pregled na
               vsakih 6 mesecev. To je ne nazadnje, moram reči, določba, ki je prišla v zakon o
               varnosti cestnega prometa skozi amandma, ki so ga vložili poslanci. Meni osebno je
               bila všeč in prepričan sem, da je cilj te določbe zlasti in predvsem večja
               varnost.</p>
               <p>Kar se tiče samih traktorjev, bi vam povedal, gospod Božič, naslednje. Veliko število
               žrtev je s traktorji. S tehničnim pregledom traktorja se zlasti ugotavlja, ali imajo
               ti traktorji tiste osnovne varnostne elemente, varnostni lok, ali so krmilni in
               upravljalni oziroma zavorni mehanizmi taki, da se z njimi lahko še normalno in varno
               upravlja in tudi opravlja poljedeljska dela, kateremu namenu v osnovi služijo.</p>
               <p>Ministrstvo je pripravilo zakon o varnosti cestnega prometa v sodelovanju še z
               drugimi resorji in različnimi civilnimi družbami ter asociacijami in ga predlagali v
               parlament, vlada in poslanci so ga sprejeli.</p>
               <p>Ministrstvo se že zaveda, da bo treba nekatere določbe korigirati. Ne z namenom večje
               liberalizacije določb, ampak da se zaostrijo oziroma da se ponovno preverijo tiste
               določbe, ki še vedno pomenijo neko posledično zvezo s kršitvami in posledicami.
               Mislim, daje to tudi edina pravilna odločitev. Korigirati bo treba tudi tiste
               določbe, ki jih je treba uskladiti z evropskimi standardi.</p>
               <p>Čisto na koncu, gospod Božič. Evropski standard ravno za traktorje je tudi tehnični
               pregled teh traktorjev in ugotavljanje osnovnih avtomobilskih oziroma traktorskih
               značilnosti - kot sem že prej omenil, krmilnega, zavornega mehanizma in varnostnih
               lokov. Na žalost se velika večina traktorjev v našem prometu, ki niso registrirani,
               še vedno uporablja in posledica tega so tudi številne nesreče, ki se zgodijo z
               traktorji. Hvala lepa.</p>
            </sp>
            <sp xml:id="SDZ2-Redna-19-2000-02-22.sp137">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa državnemu sekretarju. Dopolnilno vprašanje želi postaviti gospod
               Božič.</p>
            </sp>
            <sp xml:id="SDZ2-Redna-19-2000-02-22.sp138">

               <speaker>IVAN BOŽIČ:</speaker>

               <p>Hvala lepa. Saj ne bo dopolnilno vprašanje, samo mogoče trditev. Pred leti so
               nekateri predlagali, da je potreba odstreliti vse zajce, ker delajo škodo na sadnem
               drevju. Torej vsak zajec, ki bi pa ostal, še vedno ohrani zobe in zato težko
               verjamem, da bomo s takimi kontrolami uredili disciplino na naših cestah. Res, težko
               verjamem. Verjetno s samimi kaznimi ne, tudi prohibicija v Ameriki pred leti je
               propadla. Tega se s sami kaznimi ne da doseči. Drugače se pa strinjam, da je traktor
               sovražnik kmeta pri nesrečah, ampak ne moremo pa zahtevati od človeka, ki traktor
               uporablja par ur na leto, da ga mora dvakrat na leto peljati na tehnični pregled. To
               mislim, da je nesmisel.</p>
            </sp>
            <sp xml:id="SDZ2-Redna-19-2000-02-22.sp139">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Prosim, državni sekretar želi še besedo, gospod Slavko Debelak.</p>
            </sp>
            <sp xml:id="SDZ2-Redna-19-2000-02-22.sp140">

               <speaker>MAG. SLAVKO DEBELAK:</speaker>

               <p>Kar se tiče tehničnih pregledov, gre v bistvu za neke vrste evidentiranje. Pregledajo
               se osnovne značilnosti samo in moram reči, da je to zelo kratko dejanje, gospod
               Božič. Seveda, če bo vse tisto v redu, kar sem prej naštel, ni nobenih problemov. In
               še to: tehnične preglede oziroma evidentiranje traktorjev približujemo ljudem in
               okolju, kjer je teh traktorjev največ in to bomo tudi v nadaljevanju delali, tako da
               bo ta birokratska ovira odpadla. Nikakor pa ne bomo pristali na to, da bi bili v
               prometu brez tehničnega pregleda oziroma na daljše časovno obdobje z veljavnostjo
               tehničnega pregleda.</p>
            </sp>
            <sp xml:id="SDZ2-Redna-19-2000-02-22.sp141">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim gospoda Bojana Kontiča. Se opravičujem. Prosim, gospod minister.
               Besedo ima gospod minister Smrkolj.</p>
            </sp>
            <sp xml:id="SDZ2-Redna-19-2000-02-22.sp142">

               <speaker>CIRIL SMRKOLJ:</speaker>

               <p>Jaz sem želel samo odgovoriti gospodu poslancu na vprašanje, zakaj ni bila poravnana
               škoda zaradi te velike zveri v lanskem letu v celoti. Izredno veliko je bilo škodnih
               primerkov, tako da smo jih obravnavali in bodo iz letošnjega proračuna tudi ti
               zaostanki poravnani.</p>
            </sp>
            <sp xml:id="SDZ2-Redna-19-2000-02-22.sp143">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa tudi vam. Prosim, besedo ima gospod Bojan Kontič.</p>
            </sp>
            <sp xml:id="SDZ2-Redna-19-2000-02-22.sp144">

               <speaker>BOJAN KONTIČ:</speaker>

               <p>Hvala lepa. Vprašanje zastavljam Ministrstvu za lokalno samoupravo. Služba za lokalno
               samoupravo je 6.5. lanskega leta poslala županom strokovne napotke in pojasnila v
               zvezi s predpisi s področja delovnih razmerij, ki se uporabljajo za funkcionarje in
               delavce v občinskih upravah. Ker se nekateri organi občin pri svojih odločitvah
               sklicujejo na te strokovne napotke, me zanima dvoje:</p>
               <p>Ali in kako so bili strokovni napotki in pojasnila usklajeni znotraj vlade s službo
               za zakonodajo, ministrstvom za notranje zadeve oziroma z ministrstvom za delo,
               družino in socialne zadeve kot matičnem ministrstvom za področje delovnih
               razmerij?</p>
               <p>In drugič:</p>
               <p>Ali je pri pripravi strokovnih napotkov in pojasnil sodelovala tudi stroka izven
               službe za lokalno samoupravo in katera?</p>
               <p>Vse to sprašujem zaradi tega, ker so na osnovi pojasnil službe za lokalno samoupravo
               v določenih občinah ugotavljali tudi nezdružljivost opravljanja javne funkcije s
               pridobitno dejavnostjo. Iz pojasnil vlade je mogoče zaznati, milo rečeno, nepopolno
               tolmačenje zakona o nezdružljivosti opravljanja javne funkcije s pridobitno
               dejavnostjo, saj se pojasnilo izredno površno sklicuje na 8. člen in prvi odstavek
               20. člena za nepoklicne funkcionarje, ne da bi občinske organe usmeril tudi na
               smiselno uporabo drugih določil tega zakona.</p>
               <p>Na osnovi takih navodil službe za lokalno samoupravo je na primer občinski svet v
               občini Velike Lašče ugotovil nezdružljivost opravljanja javne funkcije s pridobitno
               dejavnostjo občinskemu svetniku, ki po pogodbi opravlja prevoze šolskih otrok, čeprav
               je bil izbran na javnem razpisu. Na odločitev ni mogel vplivati ob tem, ko imamo v
               številnih občinskih svetih kot člane zastopane tudi na primer državne sekretarje, ki
               v skladu z zakonom o lokalni samoupravi lahko bistveno vplivajo na nadzorovanje
               zakonitosti dela občinskih organov, direktorje javnih podjetij, katerih ustanovitelj
               je občina in so seveda življenjsko odvisni od odločitev občinskih organov, poslance
               itd.</p>
               <p>Zanimivo je tudi, da služba za zakonodajo daje lokalnim skupnostim drugačna
               pojasnila, in bi bilo torej dobro, da bi se vladne službe poenotile.</p>
               <p>Skratka, navodila službe za lokalno samoupravo okoli ugotavljanja nezdružljivosti
               opravljanja javne funkcije s pridobitno dejavnostjo omogočajo zelo pristransko in v
               veliki meri tudi neobjektivno ugotavljanje nezdružljivosti, kar je lahko tudi
               politično motivirano, glede na sestavo posamičnega občinskega sveta.</p>
               <p>Predlagam službi za lokalno samoupravo, da ponovno prouči strokovne napotke in
               pojasnila o delu, ki se nanašajo na ugotavljanje nezdružljivosti, in jih ustrezno
               popravi. Hvala.</p>
            </sp>
            <sp xml:id="SDZ2-Redna-19-2000-02-22.sp145">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Odgovor bo dal minister brez resorja, gospod mag. Božo Grafenauer.</p>
            </sp>
            <sp xml:id="SDZ2-Redna-19-2000-02-22.sp146">

               <speaker>MAG. BOŽO GRAFENAUER:</speaker>

               <p>Hvala lepa. V skladu s svojimi pristojnostmi služba ne samo na tem področju, tudi na
               drugih področjih nudi strokovno pomoč in v tem okviru so ta strokovna napotila bila
               pripravljena in usklajevana z ustreznimi ministrstvi.</p>
               <p>Jaz žal ne poznam konkretnega primera. Upam si pa trditi, da je verjetno prišlo do
               tega, da so v občini nekateri tolmačili napotila tako, kot so si želeli. To je
               tipičen primer, napaka, ki se pri uporabi prava dela, da tolmačiš pravilo tako, kot
               ga v določenem trenutku želiš razumeti. Jaz ne izključujem, da mogoče ni prišlo do
               kakšne strokovne nejasnosti. Mi je pa žal, ker ne poznam primera. Do sedaj tega
               primera, da bi naša služba in služba vlade za zakonodajo v tem konkretnem primeru
               dala različna napotila, ni bilo. Naš medsebojni dogovor je, da se usklajujemo pri
               vseh takšnih vprašanjih. Že zelo zelo dolgo s službo vlade za zakonodajo nismo prišli
               navzkriž pri strokovnih tolmačenjih. Ne vem pa, ali smo dobili kakšno posebno
               strokovno vprašanje. Bom pa posebej pogledal, potrebno je konkretni primer pogledati.
               Jaz bi si upal trditi, da verjetno so naša strokovna napotila že v redu, vprašanje
               je, ali so jih prav uporabili. Hvala.</p>
            </sp>
            <sp xml:id="SDZ2-Redna-19-2000-02-22.sp147">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Besedo ima gospa Stana Stopar. Prosim.</p>
            </sp>
            <sp xml:id="SDZ2-Redna-19-2000-02-22.sp148">

               <speaker>STANA STOPAR:</speaker>

               <p>Hvala, gospa predsednica. Lep pozdrav vsem poslankam in poslancem! Pozdrav velja tudi
               vsem ministrom in predstavnikom vlade. Svoje vprašanje bi rada postavila Vladi
               Republike Slovenije, ministru za promet in zveze in ministru za okolje in
               prostor.</p>
               <p>Pred pričetki del na trasi avtoceste Šentjakob-Blagovica je bilo med pripravami zelo
               zelo veliko pogovorov med prebivalci in med tistimi, ki so pripravljali načrte in
               ukrepe, da bi se avtocesta na tej relaciji oziroma na relaciji Šentjakob-Trojane čim
               hitreje zgradila. Dogovori so bili zapisani, potrjeni in mnogi, tudi najbolj
               kritični, zajeti v uredbo, ki jo je sprejela vlada v letu 1996, tudi za območje
               Črnega grabna, to je odsek avtoceste Šentjakob-Blagovica. V letu 1997-1998 pa je bil
               tudi natančno izdelan terminski plan za ureditev magistralne ceste G-1-10. Uredba o
               gradnji avtoceste, ki poteka po našem območju, še ni bila preklicana. V 33. členu pa
               je naročala Darsu, da zgradi od kamnoloma Lukovica do dovoza na traso avtoceste
               nadvoz, po katerem bi se prevažal ves material. Do te realizacije ni prišlo. Že
               skoraj leto in pol pa se po magistralni cesti G-1-10 skozi Lukovico pomikajo težki
               petosni tovornjaki, polni, naloženi s peskom, da o razmerah, ki ste jih morda tu in
               tam kdaj že sami začutili, ne govorim. Kritična je prometna varnost na magistralni
               cesti, prepeljanih je že na tisoče in tisoče kubikov peska, zato je ogroženost
               prebivalcev zaradi prahu, skozi katerega ne prodre niti sonce več, vedno večja; v
               deževju pa so količine blata tudi velike. Povečan je tudi smrad, ropot in zaradi teže
               in tresljajev so marsikje že vidne razpoke na hišah. Predstavniki Darsa zatrjujejo,
               da se za eno leto ne splača zgraditi nadvoza, zato so našli novo varianto, to je
               nivojski prehod, prek katerega bodo uredili razmere in zopet prevažali pesek.</p>
               <p>Vprašanje, ki ga zastavljam:</p>
               <p>Zakaj niso realizirani dogovori, sprejeti in potrjeni po terminskem planu, ki so bili
               dogovorjeni za ureditev ogroženosti na cesti G-1-10, zaradi ogroženosti in izgradnje
               avtoceste?</p>
               <p>In podvprašanje:</p>
               <p>Kdo od vlade nadzira izvedbo dogovorov?</p>
               <p>Kajti menimo, da prebivalci imajo po ustavi pravico do varnosti za svoje zdravje in
               pravico do normalnega življenja in varnosti v svojem bivalnem okolju. Hvala lepa.
            </p>
            </sp>
            <sp xml:id="SDZ2-Redna-19-2000-02-22.sp149">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim predstavnike vlade. Besedo ima minister, mag. Anton Bergauer.</p>
            </sp>
            <sp xml:id="SDZ2-Redna-19-2000-02-22.sp150">

               <speaker>MAG. ANTON BERGAUER:</speaker>

               <p>Hvala lepa, gospa predsedujoča. Spoštovane poslanke in cenjeni poslanci! Glede na
               kompleksnost postavljenega vprašanja bomo pripravili pismeni odgovor in ga
               posredovali v predpisanem roku. Hvala.</p>
            </sp>
            <sp xml:id="SDZ2-Redna-19-2000-02-22.sp151">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Lahko nadaljujemo. Besedo ima gospa Zbačnik.</p>
            </sp>
            <sp xml:id="SDZ2-Redna-19-2000-02-22.sp152">

               <speaker>MAJDA ANA KREGELJ-ZBAČNIK:</speaker>

               <p>Lep večer vsem skupaj! Imam dve poslanski vprašanji, in sicer prvo je v zvezi s
               financiranjem zasebnih zavodov iz proračuna v skladu s predpisi za področje vzgoje in
               izobraževanja. 86. člen zakona o organizaciji in financiranju vzgoje in izobraževanja
               določa, da zasebni šoli, ki izvaja javno veljavne programe, pripada 85% sredstev, ki
               jih država oziroma lokalna skupnost zagotavlja za plače in materialne stroške na
               učenca ali dijaka v javni šoli.</p>
               <p>V 5. točki pogodbe za financiranje izvajanja izobraževalnega programa gimnazije
               Želimlje pa se je ministrstvo za šolstvo in šport sicer zavezalo za nekatere
               postavke, vendar za nekatere pa ne. To sprašujem glede na to, da v tretji alinei
               navedenega člena niso zajeti stroški plačila odpravnine in še nekateri drugi
               prejemki, dogovorjeni s panožno kolektivno pogodbo. Sprašujem Vlado Republike
               Slovenije:</p>
               <p>Ali te navedene stroške plačuje javnim šolam, in če jih, zakaj potem teh stroškov ne
               prizna tudi zasebnim šolam, saj tudi za te šole velja ista panožna pogodba in isti
               zakon o delovnih razmerjih kot za delavce v javnih šolah?</p>
               <p>Glede na navedeno menim, da gre tako za kršenje šolske zakonodaje kot 14. člena
               ustave, ki zagotavlja enakost pred zakonom. To je prvo vprašanje.</p>
               <p>Drugo vprašanje je:</p>
               <p>Zakaj je Slovenija v svetu še devet let po osamosvojitvi skoraj neznana država?</p>
               <p>Kdo je umaknil lipov list, razpoznavni znak Slovenije? Lipov list je postal simbol
               slovenstva še pred osamosvojitvijo. Na prsi so si ga ponovno pripenjali vsi tisti, ki
               so hrepeneli po samostojnosti. Sadili smo lipe kot simbol slovenstva, začetka naše
               samostojnosti. Slovenci po svetu so v prizadevanju za mednarodno priznanje
               uporabljali simbol lipovega lista, ne pa novih rožic, ki pa se pravzaprav niso
               prijele, razen tam, kjer so jih oglaševalci plačevali. Lipov list kot simbol
               slovenstva je že v začetku 80. let dvignil duh in moč naroda, katerega predniki so se
               skozi tisočletja zbirali pod lipovimi krošnjami in modrovali, kako lepo bi bilo, če
               bi bili gospodarji na svoji zemlji. Simbol, ki izhaja iz narodovih korenin, nikoli ni
               last politikov, državnih birokratov. Lipov list je že pripoznan simbol slovenstva,
               njegove vztrajnosti, poguma in moči za samostojno upravljanje slovenskega ozemlja,
               zato bi moral ostati svetost za nas in za vse bodoče narode.</p>
               <p>Zato sprašujem:</p>
               <p>Kaj je vodilo strokovnjake, politike in birokrate, da režejo korenine lastnemu narodu
               in mu dajo za simbol nasutega cvetja, obliko, ki jo uporabljajo tudi številni drugi
               izdelovalci različnih sredstev in drugih reklamnih izdelkov? Poleg tega pa dajem tudi
               pobudo Vladi Republike Slovenije, da sedanji turistični simbol, šopek cvetja, ki ne
               označuje nacionalne prepoznavnosti Slovenije v svetu, zamenja ponovno za simbol
               lipovega lista in ga uporablja na svojih predstavništvih, promocijskih gradivih in ga
               tudi mednarodno zaščiti. Prosim za ustni in pisni odgovor. Hvala lepa. </p>
            </sp>
            <sp xml:id="SDZ2-Redna-19-2000-02-22.sp153">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim predstavnika vlade. Besedo ima državni sekretar, gospod dr. Janko
               Strel.</p>
            </sp>
            <sp xml:id="SDZ2-Redna-19-2000-02-22.sp154">

               <speaker>DR. JANKO STREL:</speaker>

               <p>Gospod podpredsednica, gospe poslanke in poslanci! Gospa poslanka, na to vprašanje,
               kjer gre za nekaj zelo specifičnih vprašanj, vam bomo seveda pripravili pisni
               odgovor. Seveda pa zagotavljam, da samo financiranje tako zasebnih šol kot javnih
               poteka v skladu z zakonodajo. Vendarle vam bomo pisno utemeljili. Hvala lepa.</p>
            </sp>
            <sp xml:id="SDZ2-Redna-19-2000-02-22.sp155">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Še prosimo odgovor na drugo zastavljeno vprašanje. Predstavnik vlade,
               prosim. Besedo ima gospod Demšar.</p>
            </sp>
            <sp xml:id="SDZ2-Redna-19-2000-02-22.sp156">

               <speaker>DR. FRANCI DEMŠAR:</speaker>

               <p>Na drugi del bomo pisno odgovorili.</p>
            </sp>
            <sp xml:id="SDZ2-Redna-19-2000-02-22.sp157">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Naslednji, ki postavlja poslansko vprašanje, gospod Izidor Rejc.</p>
            </sp>
            <sp xml:id="SDZ2-Redna-19-2000-02-22.sp158">

               <speaker>IZIDOR REJC:</speaker>

               <p>Spoštovane gospe in gospodje! Imam dve vprašanji.</p>
               <p>Prvo se nanaša na Ministrstvo za finance oziroma Ministrstvo za ekonomske odnose in
               razvoj, ki spremlja zakon, ki govori o privatizaciji državnega premoženja in tam je
               določilo, da naj bi agencija za privatizacijo opravljala posle priprave prodaje
               premoženja in evidence ipd. Vse to je v redu in to je predlog vlade, mi se strinjamo.
               Vendar v zadnjem času pa je, vidim, veliko nasprotovanje, ravno s strani določenih
               poslancev LDS, ki pravijo, da to mora opravljati neka privatna organizacija.
               Vprašujem:</p>
               <p>Kakšno je stališče Ministrstva za finance?</p>
               <p>Saj veste, smo pod vtisom zadnjih dogodkov, ta, ki je to predlagal, je tudi tisti, ki
               je šel na kavo k gospe županji. To je prvo vprašanje.</p>
               <p>Drugo vprašanje pa je namenjeno gospe državni sekretarki vlade. Ali bo lahko
               odgovorila ustno ali ne. Že vsa leta po osamosvojitvi je eden največjih problemov,
               ali je velik problem, nerazpoznavnost Slovenije v svetu. Sinoči smo recimo poslušali
               direktorja, ki je odgovarjal za trg vrednostnih papirjev. Rekel je, da Amerikanci
               oziroma vsi v svetu v glavnem ne poznajo Slovenije. Vprašujem:</p>
               <p>Kakšen je načrt ali pa strategija ali pa recimo kakšni so poizkusi, da bi se
               Slovenija prepoznala in da bi se vedelo, kje je in kaj je?</p>
               <p>To je eno, mislim, temeljnih vprašanj ali pa temeljnih zadev, ki nam ne delajo velike
               usluge pri tem, da se seveda prebijamo s svojo državnostjo po svetu. Hvala.</p>
            </sp>
            <sp xml:id="SDZ2-Redna-19-2000-02-22.sp159">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim predstavnika vlade. Na eno vprašanje odgovarja generalna sekretarka
               vlade, gospa Nevenka Črešnar-Pergar.</p>
            </sp>
            <sp xml:id="SDZ2-Redna-19-2000-02-22.sp160">

               <speaker>NEVENKA ČREŠNAR-PERGAR:</speaker>

               <p>Hvala. Gospodu Rejcu se zahvaljujem za vprašanje. Nekaj podobnega je bilo postavljeno
               že lansko leto. Že takrat sem na vprašanje odgovorila z odgovorom, da urad za
               informiranje, ki ima za eno izmed pomembnejših nalog skrbeti za promocijo Slovenije,
               tako doma kot v tujini, pripravlja zelo obsežen program, kako povečati prepoznavnost
               Slovenije v tujini.</p>
               <p>Ko bo ta program natančneje razdelan, ga bomo posredovali tudi poslancem. Hvala.</p>
            </sp>
            <sp xml:id="SDZ2-Redna-19-2000-02-22.sp161">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Morda še na drugo vprašanje. Prosim, državni sekretar gospod Reščič ima
               besedo - ne, Simonič.</p>
            </sp>
            <sp xml:id="SDZ2-Redna-19-2000-02-22.sp162">

               <speaker>ANDREJ SIMONIČ:</speaker>

               <p>Glede vprašanja v zvezi s privatizacijo državnega premoženja lahko v tem trenutku
               samo odgovorim, da bomo pripravili pisni odgovor. Sicer pa je predlagatelj zakona
               MEOR. Tako, da bomo pripravili pisni odgovor. Hvala.</p>
            </sp>
            <sp xml:id="SDZ2-Redna-19-2000-02-22.sp163">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Se opravičujem. Besedo je imel gospod Andrej Simonič. Nadaljujemo.
               Gospoda Branka Tomažiča ni med nami oziroma se odpoveduje. Besedo ima gospod Feri
               Horvat, prosim.</p>
            </sp>
            <sp xml:id="SDZ2-Redna-19-2000-02-22.sp164">

               <speaker>FRANC (FERI) HORVAT:</speaker>

               <p>Hvala za besedo, gospa podpredsednica. Spoštovane kolegice in kolegi, predstavnice in
               predstavniki vlade, ministri in vsi ostali prisotni!</p>
               <p>Prosim Vlado Republike Slovenije, da pojasni:</p>
               <p>Zakaj še ni objavila uredbe o začasni uporabi sporazuma o prosti trgovini med
               Republiko Slovenijo in Republiko Makedonijo za kmetijske iz živilske izdelke?</p>
               <p>Kdaj namerava to storiti?</p>
               <p>Omenjena uredba bi omogočila prijavo zainteresiranim podjetjem za pridobitev
               kontingentov za uvoz. Uvoz iz Makedonije, kot je znano, je cenovno zanimiv. Zaradi
               sporazumov o prosti trgovini s to državo in še posebej zaradi tega, ker se v okviru
               tega določajo tudi letne uvozne kvote. Ker ta podjetja v svojih poslovnih načrtih
               predvidevajo tudi ta segment prodaje, jim izpad možnosti nabave povzroča poslovne
               težave. Vlada bi se morala čimprej opredeliti, ali kvote odobri oziroma jih razpiše
               ali pa jih ne bo, da bi se vedela potem podjetja ravnati in se preusmeriti na druge
               nabavne trge.</p>
               <p>Kot sem obveščen, so mnoga podjetja v tej zvezi poslala več dopisov, tako ministrstvu
               za kmetijstvo, gozdarstvo in prehrano, ministrstvu za ekonomske odnose in razvoj, kot
               tudi predsedniku vlade, vendar niso dobila odgovorov.</p>
               <p>Ker negotovost povzroča podjetjem gospodarsko škodo, je pomembno izvedeti, kakšna bo
               usoda izvajanja sporazumov o prosti trgovini z Republiko Makedonijo.</p>
               <p>Ob tem želim ob koncu poudariti, da pri tem ne gre samo za uvoz iz te države, ampak
               je od uvoza odvisen tudi izvoz v Republiko Makedonijo in sploh gospodarski odnosi s
               to državo. Mimogrede, podjetja opozarjajo tudi na prepočasno delitev preferencialnih
               kvot po prostotrgovinskem sporazumu z Republiko Hrvaško. Hvala za odgovor vnaprej.
            </p>
            </sp>
            <sp xml:id="SDZ2-Redna-19-2000-02-22.sp165">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim predstavnike vlade. Besedo ima državna sekretarka, mag. Vojka
               Ravbar.</p>
            </sp>
            <sp xml:id="SDZ2-Redna-19-2000-02-22.sp166">

               <speaker>MAG. VOJKA RAVBAR:</speaker>

               <p>Hvala. Spoštovana podpredsednica, spoštovane poslanke in poslanci! Gospodu Horvatu
               hvala za vprašanja. Res je, da se je že veliko podjetij zanimalo, kdaj bodo v Uradnem
               listu Republike Slovenije objavljane carinske kvote oziroma uredba, ki ureja
               preferencialni uvoz iz Republike Makedonije po prostotrgovinskem sporazumu. Na vsa
               pisna vprašanja, ki so prišla na naše ministrstvo, smo tudi dali pisne odgovore
               oziroma pojasnila.</p>
               <p>V zvezi s postavljenim vprašanjem bi pa želela pojasniti naslednje. Določilo tretjega
               odstavka protokola 2, ki je sestavni del sporazuma o prosti trgovini med Republiko
               Slovenijo in Republiko Makedonijo, določa, da se količine v okviru carinskih kvot,
               določenih v tako imenovanih prilogah 1 in 2 tega protokola, nanašajo le na prvo leto
               uporabe tega sporazuma, to pomeni do konca leta 1996. Količine za posamezna naslednja
               leta pa določa mešana komisija v sredini meseca novembra predhodnega leta, in sicer
               na predlog pristojnih ministrstev obeh pogodbenic. Za dogovor o količinah za
               posamezno leto, ker gre predvsem za kmetijske in kmetijsko-predelovalne izdelke, je
               na slovenski strani pristojno ministrstvo za kmetijstvo, gozdarstvo in prehrano, ki
               se pa v preteklem letu in doslej še ni uspelo dogovoriti o teh kvotah med Slovenijo
               in Republiko Makedonijo. Bilo je narejenih več poskusov, vendar dogovora ni bilo.
               Brez predhodnega dogovora ministra za kmetijstvo, žal, mešana meddržavna komisija ne
               more potrditi teh kvot, ki so pa potem podlaga za sprejetje uredbe v okviru vlade.
               Lahko rečem, da si prizadevamo, da takoj ko se bo pristojno ministrstvo za kmetijstvo
               skupaj z makedonskim ministrstvom dogovorilo za kvote, bomo sprožili še tisti
               postopek, ki je potreben za sprejetje uredbe vlade. In tu sem prepričana, da bo
               kooperativnost tudi v okviru vlade nedvomno zagotovljena. Žal pa, dokler tega ni,
               uredbe ne moremo objaviti in tovrstnih kvot tudi ne moremo deliti. Zavedamo se
               resnosti problema, saj zaradi tega, ker carinske kvote še niso dogovorjene, nastaja
               velika gospodarska škoda, ki jo podjetja bodo verjetno zelo težko nadomestila. Zato
               tudi prosimo in se dogovarjamo z ministrstvom za kmetijstvo, da bi do dogovora
               čimprej prišlo, v najkrajšem možnem času.</p>
               <p>Ob tem bi rada še informirala, da makedonska stran vedno bolj poudarja problem
               neuravnotežene menjave, kjer po njihovem mnenju slovenski velik presežek, ki ga imamo
               v menjavi s tem trgom, gre izrazito v korist Slovenije. Uvoz iz Makedonije se pa,
               žal, zmanjšuje, ker so velik del tega uvoza tudi kmetijski oziroma
               kmetijsko-prehrambeni izdelki. Namen sporazuma in cilj sporazuma o prosti trgovini pa
               je prav pospeševanje in povečevanje medsebojne menjave. Stališče makedonske strani
               je, da sporazum Makedoniji koristi ne prinaša, takih kot jih pričakujejo, in zato so
               že predlagali, da bi začeli pogovore za spremembo sporazuma. Mi smo jih že povabili
               tudi na meddržavno komisijo, za katero je bil datum že dogovorjen v Ljubljani,
               vendar, žal, na to srečanje niso prišli, in sedaj iščemo nove možnosti za srečanje in
               rešitev teh odprtih vprašanj.</p>
               <p>Glede Hrvaške je pa uredba objavljena, zahtevki so zbrani, in upam, da jih bo
               ustrezna komisija uspela tudi čim prej razdeliti. Hvala lepa.</p>
            </sp>
            <sp xml:id="SDZ2-Redna-19-2000-02-22.sp167">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa državni sekretarki. Gospod Feri Horvat želi postaviti še dopolnilno
               vprašanje. Prosim.</p>
            </sp>
            <sp xml:id="SDZ2-Redna-19-2000-02-22.sp168">

               <speaker>FRANC (FERI) HORVAT:</speaker>

               <p>Hvala za besedo. Najprej hvala gospe državni sekretarki za zelo temeljit, jasen in
               natančen odgovor. Vsebina odgovora potrjuje utemeljenost mojega vprašanja in potrjuje
               tudi, da je upravičeno nezadovoljstvo vrste podjetij.</p>
               <p>Zato dajem pobudo pristojnemu ministrstvu - minister za kmetijstvo, prehrano in
               gozdarstvo je tukaj - da čim prej pride do ustreznih dogovorov s partnerji v
               Republiki Makedoniji, tako da bodo lahko dejansko izkoriščene možnosti
               prostotrgovinskega sporazuma in s tem zagotovljen večji obseg menjave v obeh smereh,
               kar je v interesu obeh gospodarstev. Hvala.</p>
            </sp>
            <sp xml:id="SDZ2-Redna-19-2000-02-22.sp169">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Besedo želi tudi minister za kmetijstvo, gospod Smrkolj.</p>
            </sp>
            <sp xml:id="SDZ2-Redna-19-2000-02-22.sp170">

               <speaker>CIRIL SMRKOLJ:</speaker>

               <p>Lep pozdrav! Gospodu Horvatu bi rad odgovoril samo še to, z ozirom na to, da je gospa
               državna sekretarka izredno detajlno stvari pojasnila, da je naše ministrstvo
               pravzaprav pravočasno poslalo predlog letošnjih kvot Republiki Makedoniji, in to v
               decembru lanskega leta, da na to ni prišel uradni odgovor in da smo tudi v mesecu
               januarju organizirali obisk delegacije ministrstva za kmetijstvo pod vodstvom mag.
               Buta v Makedoniji, da bi se o tej zadevi dogovorili. Vendar ni prišlo do konkretnega
               dogovora, predvsem z utemeljitvijo, kot jo je podala že državna sekretarka, gospa
               Ravbarjeva, da to nekako povezujejo z velikim trgovskim deficitom v trgovini med
               Slovenijo in Makedonijo in pa tudi z zahtevami za znižanje kvot uvoza slovenskih vin
               iz Makedonije v Slovenijo. Vendar je osnovni problem izredno velik trgovski deficit,
               ki pa se tudi ob povečanih kvotah za vino ne bi izravnal, ker vino v tej medsebojni
               blagovni menjavi pomeni samo nekaj odstotkov.</p>
            </sp>
            <sp xml:id="SDZ2-Redna-19-2000-02-22.sp171">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim gospoda Terčona, da postavi poslansko vprašanje, in prosim, da bi
               se dražli triminutnega zastavljanja vprašanj - torej, vprašanje naj traja v obsegu
               treh minut.</p>
            </sp>
            <sp xml:id="SDZ2-Redna-19-2000-02-22.sp172">

               <speaker>DAVORIN TERČON:</speaker>

               <p>Hvala lepa, gospa podpredsednica. Torej, jaz moram povedati, da mi je del poslanskega
               vprašanje že ukradel gospod kolega Božič. Jaz pa dodatno postavljam vseeno vprašanje,
               ker nisem zadovoljen z odgovorom državnega sekretarja gospoda Debelaka, ki ga je dal.
               Vprašanje sem sicer postavil, napisal tudi pismeno in ga bom tukaj pustil in
               pričakujem tudi pismen odgovor.</p>
               <p>Torej, promet oziroma obisk italijanskih gostov se je na zahodni meji, ob mejnem
               področju zmanjšal, po mojem prepričanju predvsem zaradi cene naftnih derivatov. Sedaj
               je skoncentriran predvsem na obisk prostocarinskih prodajaln in igralnic, deloma pa
               tudi gostinskih lokalov ob meji. Vendar bi pri tem rad poudaril, da je splošno
               prepričanje in tudi moje prepričanje, in ljudje mi dnevno hodijo s pripombami -
               uradne pripombe je dala tudi območna obrtna zbornica, čudim se, da na to ni še
               reagiralo ministrstvo za malo gospodarstvo in turizem, ki je o tem obveščeno - torej,
               prepričanje je splošno, da postopki kontrole, policijske kontrole v zadnjem času
               bistveno prispevajo k manjšemu obisku gostov iz Italije in posledično tudi, bom
               rekel, praznjenju proračuna, ker je iztržek od teh gostov manjši.</p>
               <p>Po mojem prepričanju seveda krivda ne leži samo v zakonu, ker je bilo nekaj besed
               tudi zakonu namenjenih. Zakon o varnosti v cestnem prometu sicer ima nekoliko
               pomanjkljivosti. Jaz sem prepričan, da ga je treba v določenem delu tudi spremeniti.
               Potrebno je sprejeti zakon o prekrških, kjer bo predvideno tudi opozorilno dejanje
               policista in ne samo kaznovanje. Vendar glavni problem vidim v metodi in načinu dela
               policistov, ki ga opravljajo.</p>
               <p>Seveda ne moram pristati, da je evropsko, če policija zaustavi italijanskega gosta
               100 metrov pred mejo, zato ker nima prižganih luči, ne morem pristati na to, da
               policisti stalno patrulirajo na cestninskih postajah, čeprav vemo, da se tam ne zgodi
               praktično nobena prometna nesreča, ne morem pristati na to, da policisti stalno na
               enem in istem kraju stojijo. Jaz vem za primere, ko stojijo tudi vsak drug dan, in
               vam lahko tudi to navedem, na enem in istem določenem kraju v bližini gostinskega
               lokala. To pač ni evropska praksa in ni v duhu odpiranja Slovenije v Evropsko
               unijo.</p>
               <p>Mislim, da boste morali pač se temu vprašanju nekoliko bolj posvetiti na notranjem
               ministrstvu. Na koncu koncev ste imeli poslansko vprašanje na prejšnji seji državnega
               zbora, sedaj vam ga je postavil kolega Božič, zastavljam ga tudi jaz in ga bom
               zastavljal tudi v bodoče, kolikor se te metode ne bodo spremenile. Jaz sem pač
               prepričan, da se s takim načinom dela povzroča škoda obmejnemu gospodarstvu in pri
               nas v gospodarstvu Slovenije kot celote. Na to na koncu koncev opozarjajo že mnogi.
               Jaz pričakujem seveda, na osnovi mojega vprašanja, da mi boste dali tudi pismen
               odgovor in da se bo na tem področju nekaj spremenilo. Hvala lepa.</p>
            </sp>
            <sp xml:id="SDZ2-Redna-19-2000-02-22.sp173">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Prosim, besedo ima državni sekretar. Gospod Anžič, po poslovniku ne
               morete odgovarjati na poslanska vprašanja.</p>
            </sp>
            <sp xml:id="SDZ2-Redna-19-2000-02-22.sp174">

               <speaker>ANDREJ ANŽIČ:</speaker>

               <p>Hvala lepa, potem.</p>
            </sp>
            <sp xml:id="SDZ2-Redna-19-2000-02-22.sp175">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim, besedo ima državni sekretar mag. Slavko Debelak.</p>
            </sp>
            <sp xml:id="SDZ2-Redna-19-2000-02-22.sp176">

               <speaker>MAG. SLAVKO DEBELAK:</speaker>

               <p>Da. Moram reči, da je to kompleksno vprašanje. Veliko pripomb, veliko očitkov in
               očitno bomo morali temeljito o teh zadevah razmisliti. Še enkrat ponavljam. Naša
               praksa na področju varnosti cestnega prometa bo seveda restriktivna, kar se tiče
               ugotavljanja teh kršitev in ukrepanja zoper kršitelje. Ker ste sami rekli, da želite
               pisni odgovor, vam bomotudi pisni odgovor pripravili. Navezujoč se tudi na vprašanje,
               ki ga je postavil gospod Božič, in v kontekstu vprašanja, ki ga je na prejšnji seji
               postavil gospod Lavrinc. Hvala lepa.</p>
            </sp>
            <sp xml:id="SDZ2-Redna-19-2000-02-22.sp177">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim gospoda Branka Kelemino.</p>
            </sp>
            <sp xml:id="SDZ2-Redna-19-2000-02-22.sp178">

               <speaker>BRANKO KELEMINA:</speaker>

               <p>Hvala lepa. Spoštovani vsi skupaj! Prvo vprašanje bom postavil Ministrstvu za
               promet.</p>
               <p>Približno 2 leti je preteklo od sprejema uredbe o kategorizaciji državnih cest, na
               podlagi katere so bile nekatere občinske ceste, lokalne ceste prekategorizirane v
               državne ceste oziroma regionalne ceste tretjega reda. Sprašujem ministrstvo:</p>
               <p>Ali je že izdelalo posnetek stanja in izdelalo program investicij?</p>
               <p>Odkar občine ne skrbijo za te ceste, te pospešeno propadajo, nekatere poškodbe pa so
               take narave, da resno ogrožajo varnost. Na primer manjši udori in tudi plazovi.
               Vzdrževalec postavi seveda kole, vrvice, kakšen prometni znak, potem pa nič. Tudi po
               2 leti se nič ne zgodi.</p>
               <p>Ob proračunski razpravi na odboru za infrastrukturo in okolje je bil odgovor
               odgovornih zelo kratek: Ni v programu. Prosim bi, da odgovorite na to vprašanje.</p>
               <p>Drugo vprašanje bi postavil Ministrstvu za gospodarstvo:</p>
               <p>Kako daleč je priprava podzakonskega akta, ki bo urejal status in organizacijo
               Elesa?</p>
               <p>Ali lahko državljani v kratkem pričakujejo ukinitev plačila prispevkov za priklop na
               električno omrežje oziroma telefon?</p>
               <p>Torej brez sofinanciranja omrežja. Torej naročniki bi plačali samo priključnine, tako
               kot je to urejeno v večini držav Evropske skupnosti. Prosim tudi ta odgovor. Hvala
               lepa.</p>
            </sp>
            <sp xml:id="SDZ2-Redna-19-2000-02-22.sp179">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim predstavnike vlade. Na prvo vprašanje odgovarja minister, mag.
               Anton Bergauer.</p>
            </sp>
            <sp xml:id="SDZ2-Redna-19-2000-02-22.sp180">

               <speaker>MAG. ANTON BERGAUER:</speaker>

               <p>Hvala lepa. Spoštovani! S 1.7.1998 smo dobili, z novo uredbo kategorizacije, v
               državno upravljanje nekaj čez 1.100 kilometrov cest. Mi smo za vse te ceste naredili
               popis in jih vnesli v tako imenovano banko, cestno banko in na osnovi tega prišli
               tudi do podatkov o stanju teh cest. Že v lanskem letu, predvsem pa v letošnjem je že
               nekaj od teh cest v programih naše direkcije za ceste in vsako leto jih bo seveda
               nekaj več. Res pa je, da smo s tem tudi dobili od prejšnjih 200 sedaj nekaj čez 600
               kilometrov zopet makadamskih državnih ceste. Seveda so te med prioritetami in jih
               želimo skozi natančno določen program in uredbe o vzdrževanju teh cest tudi z leti
               modernizirati in jih spraviti v stanje, ki je potrebno za državne ceste. Tako da
               vsako leto bomo poskušali nekaj od teh cest dodati k programom. Seveda je pa teh
               zahtev, ali pacest, ki smo jih dobili, bistveno več, kot pa je možnosti, finančnih
               možnosti, tako da moramo pač usklajevati tako s finančnimi možnostmi kakor tudi s
               potrebo posamezne ceste, ali odseka ceste, da se modernizira.</p>
               <p>Skratka, imamo narejene popise, je banka, cestna banka narejena in na osnovi tega se
               bodo ceste vključevale v proračunih v naslednjih letih v modernizacijo in obnovo.
               Hvala lepa.</p>
            </sp>
            <sp xml:id="SDZ2-Redna-19-2000-02-22.sp181">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Še na drugi del, torej na drugo vprašanje odgovarja državni sekretar dr.
               Boris Šuštar.</p>
            </sp>
            <sp xml:id="SDZ2-Redna-19-2000-02-22.sp182">

               <speaker>DR. BORIS ŠUŠTAR:</speaker>

               <p>Hvala lepa za vprašanje. Ker gre za področje energetike, bo podan pisni odgovor.</p>
            </sp>
            <sp xml:id="SDZ2-Redna-19-2000-02-22.sp183">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Gospod Kelemina ima še dopolnilno vprašanje.</p>
            </sp>
            <sp xml:id="SDZ2-Redna-19-2000-02-22.sp184">

               <speaker>BRANKO KELEMINA:</speaker>

               <p>Hvala lepa. Čisto na kratko samo bi razložil - seveda se zahvaljujem za odgovora,
               oba; no en bo dan pisno - predvsem ministru, gospodu ministru za promet bi razložil
               samo tole. Poglejte, te težke poškodbe, ki so na nekaterih cestah, udori tako rekoč
               oziroma majhni, manjši plazovi, ki so dejansko nevarni - opozoriš občino na ta
               problem, opozoriš vzdrževalca cest, opozoriš pristojnega inšpektorja, regionalnega,
               nobeden ne ukrene čisto nič. Dve leti se stvar ne premakne z mrtve točke. Niti take
               osnovne stvari, ki so dejansko nevarne za promet, se ne uredijo. Na koga se dejansko
               naj še obrnemo? Če se pelješ po taki cesti, to vidiš. Dve leti je mimo in se zadeva
               ne premakne. Trdno sem prepričan, da tisto, kar jaz gledam, določene stvari na
               odseku, kjer se vozim, ne predstavljajo 500 tisoč tolarjev mogoče, da bi se zadeva
               popravila, uredila, brežina malo popravila. Ampak, te stvari se ne uredijo, po dveh
               letih ne. Na koga se naj obrnemo, da bodo to uredili, to mi povejte. Predvsem bi pa
               opozoril na tole. Poglejte, vi ste tukaj zdaj povedali, da boste vsako leto nekaj teh
               cest vključili v program. Veste kaj? Jaz menim, da bi glede na celotni obseg teh
               novih cest bilo potrebno izdelati program, prioritete in potem se tudi teh programov
               in teh prioritet držati. Niso vsi odseki enako pomembni. Določeni odseki so bili zdaj
               že asfaltirani kot osnovna podlaga, zdaj to propada in če bi se pravočasno naredile
               prevleke, bi se marsikaj dalo rešiti, zdajle bo pa propadlo čisto vse.</p>
               <p>Jaz mislim, da je potrebno na nek način pridobiti tudi sredstva za sanacijo takih
               cest in prioritetno rešiti tisto, kar je nujno treba rešiti, ne pa reševati po
               koalicijski pripadnosti. Hvala lepa.</p>
            </sp>
            <sp xml:id="SDZ2-Redna-19-2000-02-22.sp185">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Tole ni bilo čisto dopolnilno vprašanje, ampak komentar. Prosim, gospod
               državni sekretar Žarko Pregelj.</p>
            </sp>
            <sp xml:id="SDZ2-Redna-19-2000-02-22.sp186">

               <speaker>ŽARKO PREGELJ:</speaker>

               <p>Spoštovani, lažje bi odgovorili, če bi vedeli, za kaj konkretno gre. Dejstvo pa je,
               da so se v letu 1998, ko smo se prvikrat soočili z novimi državnimi cestami, sicer
               začeli pridobivati podatki, da se vzpostavlja tako imenovana banka cestnih podatkov
               tudi za te ceste, hkrati tudi z občinskimi cestami. Problem je v tem, da ti odseki
               običajno nimajo pripravljene dokumentacije za korenitejše posege. To, kar pa vi
               pravite, pa se nanaša na redno vzdrževanje. V prvih letih za redno vzdrževanje, se
               pravi, pred enim letom sploh ni bilo predvidenih sredstev iz proračuna Republike
               Slovenije, zato smo morali sredstva iz drugih državnih cest prenašati na te nove
               državne ceste, da smo vzpostavili najnujnejšo prevoznost predvsem v času zimskih
               razmer. Lansko leto smo dobili približno dve milijardi na račun novih državnih cest,
               kasneje se je z raznimi redukcijami tudi to nekoliko zmanjšalo.</p>
               <p>Letos ponovno v prvotnem predlogu proračuna smo uspeli nekako pridobiti dve do tri
               milijarde, natančno je težko opredeliti, za nove državne ceste. Ob vseh namenih, ki
               jih ima direkcija, je to približno od desetine do največ petine sredstev, ki so
               potrebna za te ukrepe. Tako je težko zdaj reči, da direkcija nič na tem ne dela, ker
               ste pač preveč splošno nastopili.</p>
               <p>Glede na te pritožbe, pravite, povem občini, povem cestnemu podjetju, vendar je pravi
               naslov Direkcija za ceste. Če želite konkretni naslov, vam lahko tudi povem, na
               katerega inženirja se obrnite. Občina, ki pa zazna take poškodbe na državnih cestah,
               pa lahko pripravi tako imenovane identifikacijske dokumente, kjer jasno po ustaljenem
               obrazcu sporoči direkciji svoje poglede, svoje želje ali za obnovo ali za ureditev
               določene ceste. Direkcija potem veliko lažje uvrsti tako cesto vprogram obnove.
               Seveda je teh sredstev premalo, da bi lahko vse naenkrat rešili. Se pa strinjam z
               vami, da s korektnim delom predvsem cestnega oglednika, to je delavec cestnega
               podjetja, ki vzdržuje cesto, se lahko take napake zlahka odpravijo, sploh manjši
               vsadi, manjši udori, manjše poškodbe asfalta in podobno. Verjetno ste imeli v mislih
               določene poškodbe brežin in podobno. To se redno opravlja. Spisek posegov je izredno
               dolg in tudi velja, da na tem področju zaenkrat sorazmerno dobro opravljamo dela, ker
               imamo dokaj usposobljenega strokovnjaka, ki res korektno delo opravlja. Zato bi
               predlagal, da nam vaše pripombe konkretno naslovite, mogoče kar pisno na ministrstvo
               za promet in zveze in bomo mi poskušali vam ustreči in podati ustrezne odgovore.
               Hvala lepa.</p>
            </sp>
            <sp xml:id="SDZ2-Redna-19-2000-02-22.sp187">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim mag. Marijana Schiffrerja, da postavi poslansko vprašanje.</p>
            </sp>
            <sp xml:id="SDZ2-Redna-19-2000-02-22.sp188">

               <speaker>MAG. MARIJAN SCHIFFRER:</speaker>

               <p>Gospa podpredsednica, spoštovani! Imam poslansko pobudo. Na 17. redni seji 16.
               novembra 1999 je minister za promet in zveze, gospod mag. Anton Bergauer, na moje
               vprašanje glede pomanjkanja vidnosti in slišnosti slovenskega radia in slovenske
               televizije v zamejstvu odgovoril, da je vlada speljala nakup in financiranje
               satelitskega programa transbordanja na tako imenovani "vroči ptici". Žal je komisija
               za odnose s Slovenci v zamejstvu in po svetu ugotovila, da zamejci v veliki večini
               tega programa ne gledajo zaradi zanje previsokih instalacijskih stroškov. Zato dajem
               pobudo gospodu ministru, da zamejcem ne bi bilo treba plačevati vstopne kode, saj jih
               že tako bremenijo stroški ostalih instalacij. Hvala.</p>
            </sp>
            <sp xml:id="SDZ2-Redna-19-2000-02-22.sp189">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa za pobudo. Vabim gospoda Franca Potočnika, da postavi vprašanje.</p>
            </sp>
            <sp xml:id="SDZ2-Redna-19-2000-02-22.sp190">

               <speaker>FRANC POTOČNIK:</speaker>

               <p>Spoštovani! Lep pozdrav! Moje vprašanje se nanaša na tako imenovane izredne
               pokojnine. Teh je približno 50.000. Tiste, ki so bile pridobljene pred letom 1990, so
               še vedno tajnost, tiste, ki so pa bile pridobljene po letu 1990, so pa javne. Jaz
               mislim, da je prav tako, da so pač vsi proračunski izdatki javni. Temu vprašanju me
               je spodbudilo zadnje dogajanje okrog podelitve Prešernove nagrade. Seveda gospa
               Svetlana Makarovič je Prešernovo nagrado odklonila, ampak to ni bistveno. Bistveno je
               to, da pač od letošnjega leta oziroma od konca lanskega leta prejema izredno
               pokojnino, ki znaša okrog 260.000 tolarjev mesečno, to je 90% od najvišje možne
               pokojnine, ki znaša 287.855.</p>
               <p>Mene zanima - upam, da bo ministrstvo za kulturo odgovorilo na to vprašanje -
               pravzaprav, kakšni so ti kriteriji, da ima ravno 90%, zakaj nima 100%, zakaj nima,
               tako kot nekateri drugi, 55%? To je eno vprašanje. To velja, seveda, tudi za druge,
               bom povedal še dva primera.</p>
               <p>Drugo vprašanje, kakšno pokojnino bi ta gospa in nekateri drugi imeli, če ne bi imeli
               te izredne pokojnine. Namreč, ali gre za to, da je ta cela izredna pokojnina iz
               proračuna plačana, ali samo razlika k delu neke pokojnine. Recimo, potem primer, ki
               me zanima, je kriterij - saj se ne bom tu opredeljeval, ali sem za ali sem proti,
               sploh pa nisem proti nobeni od oseb <stage>(niti za)</stage>, ki jih bom navedel. Poglejte, igralci
               - zakaj bom te navedel? - zato, ker so približno ista generacija, v istem času so
               bili - dobro, enim bolj všeč, drugim drugi, recimo, Majda Potokar, 100%, se pravi,
               287.000, Polde Bibič ravno tako 100%, recimo, iz istega časa Boris Kralj 75, ali pa
               Mila Kačič tudi 75. Zakaj so te razlike, kakšni so ti kriteriji?</p>
               <p>Potem pa še, recimo, eno, mogoče bolj zanimivo vprašanje. Glejte, Franček Rudolf se
               je upokojil leta 1992 po takrat veljavnem zakonu o poslancih, s 25. leti pokojninske
               dobe - no, ne vem, kakšno pokojnino bi imel, ali bi že takrat kaj proračun dodal k
               tisti osnovi, ki bi jo sicer dobil - ampak sedaj je pa zraven še dodatek, tako da ima
               70% najvišje pokojnine ali 201.000. Zanima me pravzaprav, po kakšnem ključu
               ministrstvo za kulturo predlaga te izredne pokojnine. Hvala lepa.</p>
            </sp>
            <sp xml:id="SDZ2-Redna-19-2000-02-22.sp191">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Prosim, besedo ima državna sekretarka, gospa Majda Širca.</p>
            </sp>
            <sp xml:id="SDZ2-Redna-19-2000-02-22.sp192">

               <speaker>MAJDA ŠIRCA:</speaker>

               <p>Hvala lepa. Najbolje bi bilo, če bi si vzeli v roke predpise in uredbe, ki točno
               določajo oziroma postavljajo, ne kriterije, temveč merila, ki jih morajo spoštovati
               komisije, ki svetujejo ministru oziroma tudi ostala združenja pri stopnji dodelitve
               pokojnine, izredne pokojnine oziroma republiške priznavalnine za umetnike, ki jim je
               to pravzaprav edini način, da lahko pridejo do plačila za svoje delo.</p>
               <p>Seveda, se tu ne soočamo z dejavnostmi, ki so lahko točno in natančno izmerljive, kot
               se lahko soočamo v športu, kjer lahko odločajo sekunde. Tu odločajo dela, po
               kriterijih posebnega pomena za nacionalno kulturo oziroma za državo, ki se naslanjajo
               na širino te pomembnosti, pogojene so tudi z različnimi nagradami in dosežki, ki so
               jih posamezni umetniki pridobili v času svojega aktivnega delovanja in kasneje.
               Takoje na primer tudi sama nagrada Prešernovega sklada je že eno izmed meril pri
               dodeljevanju višine pokojnine.</p>
               <p>Seveda pa je na vprašanja, ki ste jih izpostavili, absolutno nemogoče odgovoriti, ker
               za nekoga je gospa Majda Potokarjeva osebno bližje, kot gospa Mila Kačičeva itn.
               Vsekakor se pa najdejo splošna merila, ki rezultirajo potem v odločitve, ki jih v
               končni fazi seveda podpiše minister.</p>
               <p>Podvprašanja, ki so bila v vašem vprašanju, vam jih lahko dodatno pošljemo, seveda
               tudi izračune in koliko bi bilo, če bi bilo. Priznam pa, da je vprašanje, ki ste ga
               načeli, dosti delikatno prav zaradi tega, ker se načenja pravzaprav vrednotenje
               našega zgodovinskega kulturnega spomina ali pa celo dvome v njihovo potrebnost, kot
               čutim iz vprašanja.</p>
            </sp>
            <sp xml:id="SDZ2-Redna-19-2000-02-22.sp193">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Gospod Potočnik, želi postaviti dopolnilno vprašanje.</p>
            </sp>
            <sp xml:id="SDZ2-Redna-19-2000-02-22.sp194">

               <speaker>FRANC POTOČNIK:</speaker>

               <p>Pravi gospa državna sekretarka, da je to edini način za plačilo. Saj imamo, recimo,
               igralce, ki so zaposleni, pa so invalidsko pokojninsko zavarovani, imajo potem to
               pokojnino redno. Ne vem, ali so pač ti bili takšni, ki niso bili zavarovani, ni pa
               nič podtona tukaj bilo. Mogoče je bilo vprašanje narobe razumljeno.</p>
               <p>Gre za to - bom pa bolj jasen - kakšna je tista razlika, ali je teh 287 000 vse iz
               proračuna ali bi, recimo, na osnovi tega, ker je nekdo bil invalidsko pokojninsko
               zavarovan, pa je imel nizko plačo, imel je sicer 80 tisoč plače pa mu sedaj proračun
               207 tisoč zraven da, v tem smislu. Ali so ti umetniki bili v takšni situaciji hote
               ali nehote,da niso bili vključeni v zavarovanje? Zato načelno vprašanje, koliko je
               takšnih itn. Hvala lepa.</p>
            </sp>
            <sp xml:id="SDZ2-Redna-19-2000-02-22.sp195">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Če nadaljujemo... Želite? Vabim gospoda... Gospa državna sekretarka bo
               dala tudi ta odgovor.</p>
            </sp>
            <sp xml:id="SDZ2-Redna-19-2000-02-22.sp196">

               <speaker>MAJDA ŠIRCA:</speaker>

               <p>Hvala. To je edino plačilo. Dobili boste pa natančne odgovore na prej postavljena
               vprašanja, po kakšnem kriteriju, kakšna je razlika itn. v uredbi.</p>
            </sp>
            <sp xml:id="SDZ2-Redna-19-2000-02-22.sp197">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Besedo ima gospod Čeligoj. Prosim!</p>
            </sp>
            <sp xml:id="SDZ2-Redna-19-2000-02-22.sp198">

               <speaker>VLADIMIR ČELIGOJ:</speaker>

               <p>Hvala lepa za besedo. Svoje poslansko vprašanje namenjam vladi Republike
               Slovenije.</p>
               <p>Vlada Republike Slovenije je sprejela državni program o prevzemu pravnega reda
               Evropske unije do konca leta 2002. V minulem letu je realizacija prevzema pravnega
               reda Evropske unije nezadovoljiva in vlada Republike Slovenije pri tem programu
               prevzema pravnega reda precej zamuja. Vlado Republike Slovenije sprašujem.</p>
               <p>Kolikšne so zamude na dan 31.12.1999? Zakaj je do njih prišlo? Na katerih
               ministrstvih so zamude? Zakaj ter kako vlada Republike Slovenije predvideva zamude
               prevzema pravnega reda Evropske unije nadoknaditi oziroma odpraviti? Zanima me tudi
               stanje pogajalskih izhodišč, o katerih bo vlada Republike Slovenije marca letos
               morala poročati v Bruslju. Kakšno je stanje realizacije za devet pogajalskih
               poglavij, ki so trenutno začasno zaprta oziroma kako je s 14 pogajalskimi poglavji?
               Torej tistimi, ki so bila že odprta. Hvala lepa. Prosim za odgovor.</p>
            </sp>
            <sp xml:id="SDZ2-Redna-19-2000-02-22.sp199">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Vabim predstavnika vlade. Besedo ima gospod minister, dr. Franci
               Demšar.</p>
            </sp>
            <sp xml:id="SDZ2-Redna-19-2000-02-22.sp200">

               <speaker>DR. FRANCI DEMŠAR:</speaker>

               <p>V zvezi z vprašanjem bi rad rekel, da vlada tekoče poroča o izvajanju tega programa.
               Pisno bomo pa še natančno odgovorili.</p>
            </sp>
            <sp xml:id="SDZ2-Redna-19-2000-02-22.sp201">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Besedo ima gospod Jurij Malovrh, ki ga ni v dvorani. Naslednji je gospod
               Jožef Jerovšek, ki ga tudi ni med nami. Gospod Ivo Hvalica, imate besedo.</p>
            </sp>
            <sp xml:id="SDZ2-Redna-19-2000-02-22.sp202">

               <speaker>IVO HVALICA:</speaker>

               <p>Hvala lepa gospa podpredsednica. Moje vprašanje je sicer namenjeno zunanjemu
               ministru. Tu vidim državno sekretarko. Vprašanje v bistvu ponavljam tretjič in ima
               brado.</p>
               <p>Aprila 1995 leta sem na odboru za mednarodne odnose opozoril vlado in zunanje
               ministrstvo, da je tako imenovana sabotinska cesta, to je cesta, ki teče skozi
               italijanski koridor iz Solkana v Goriška Brda obdana s tako ograjo, kakršna je bila
               včasih okoli koncentracijskih taborišč. Tako visoka ograja, poševno gor, z dvema
               vrstama bodoče žice in tako dalje. Potem sem dal pisno vprašanje 17. aprila 1996, na
               vlado. Vlada mi je odgovorila julija 1996 in verjemite mi, če ne bi zopet dobil
               nekoga v poslansko pisarno, ki bi me opozoril na to sramoto, da bi tudi sam pozabil.
               Navsezadnje bodo zdaj štiri leta, od kar mi je vlada poslala odgovor.</p>
               <p>Zdaj pa vprašanje, ki sledi. Torej vlada je v tem odgovoru z dne 18. julija 1996, št.
               02-03/96-2/9-12/8, očitno tudi sistem teh številk ne funkcionira tu, ampak to je drug
               problem, je na koncu tega odgovora napisala: Vlada Republike Slovenije predlaga, da
               slovenska delegacija v stalni mešani komisiji za izvajanje določb Videmskega
               sporazuma, da pobudo italijanski strani za odstranitev bodeče žice nad ograjo. Torej
               samo tistega nastavka, bi rekel. To je stvar dobre volje. Torej, zakaj to postavljam,
               opozorili so me ljudje z Goriških Brd, da številni tujci, ki prihajajotja, imajo
               pripombe na to in moram povedati tudi, da ko sva z Borutom Pahorjem enkrat peljala z
               avtobusom evro parlamentarce pokušati briško vino, da so se neizbirno čudili, ker so
               mislili, da jih peljemo v taborišče.</p>
               <p>Torej zdaj me zanima, če je vlada, to kar je meni napisala 18. julija 1996, če je
               vlada res tudi to predlagala. Ali je jasno, zakaj gre? No, lepo prosim, zdaj
               verjetno, ker ni nobenega tu, ne bom dobil zdaj ustnega odgovora, ampak bi pa rad
               ustno zagotovilo vlade, da to dobim v enem mesecu. Zato te prosim, da prideš sem in
               mi to poveš, za mikrofon. Hvala lepa.</p>
            </sp>
            <sp xml:id="SDZ2-Redna-19-2000-02-22.sp203">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Torej ne zato, ker prosite, gospod Hvalica, ampak ker je po poslovniku,
               bo gospa državna sekretarka dala odgovor. Torej besedo ima gospa Mihaela Logar.</p>
            </sp>
            <sp xml:id="SDZ2-Redna-19-2000-02-22.sp204">

               <speaker>MIHAELA LOGAR:</speaker>

               <p>Hvala lepa. Pričakovala sem, da bo gospod Hvalica naslovil kakšno vprašanje na
               zunanje ministrstvo, zato sem zdržala do konca. Žal o tem res ne vem nič, seveda vam
               pa zagotavljam, da bomo takoj pogledali na zunanjem ministrstvu, kako se je ta proces
               odvijal. Ali so bile te pobude dane in tudi v primeru, če so bile dane, ugotavljamo,
               da še vedno niso izpolnjene, da bomo še enkrat poskusili narediti vse, da bi se ta
               stvar uredila. Hvala lepa.</p>
            </sp>
            <sp xml:id="SDZ2-Redna-19-2000-02-22.sp205">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospe državni sekretarki. Gospoda Franca Čebulja ni med nami. S tem
               zaključujem to točko dnevnega reda. Vsem sodelujočim in predstavnikom vlade se
               zahvaljujem za podane odgovore. Kot je bilo že napovedano, bomo nadaljevanje seje
               jutri ob 10.00 uri pričeli z obravnavo 50. točke dnevnega reda, to so volitve in
               imenovanja, nato 1.a točko, to je s predlogom zakona o skladu za poplačilo vojne
               odškodnine in po vrstnem redu dalje, kot ste ga dobili v prečiščenem dnevnem redu.
               Vsem želim prijeten večer in na svidenje jutri. <stage type="time">(SEJA JE BILA PREKINJENA 22.
                  FEBRUAR 2000 OB 18.35 URI.)</stage>
               </p>
            </sp>
         </div>
      </body>
   </text>
</TEI>