<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-04-1997-05-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1CCDAEF96B72BA0EC12564BC003550A3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=1CCDAEF96B72BA0EC12564BC003550A3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-04-1997-05-20.DZ" n="04">
               <name>Redna</name>
               <date when="1997-05-20"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-04-1997-05-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 4. seje</stage>
            <stage type="date">(20. maj 1997)</stage>
            <stage type="chairman"> Sejo je vodil Andrej Gerenčer, podpredsednik Državnega zbora.</stage>
            <stage type="time"> Seja se je pričela ob 10.15 uri.</stage>


            <sp xml:id="SDZ2-Redna-04-1997-05-20.sp1">

               <speaker>PODPREDSEDNIK ANDREJ GERENČER:</speaker>

               <p>Spoštovane poslanke in poslanci! Vabim vas, da pridete v dvorano, da bi začeli z
               delom.</p>
               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 4. seje Državnega zbora Republike Slovenije. Obveščen sem, da so
               zadržani in se današnje seje ne morejo udeležiti naslednje poslanke in poslanci: Igor
               Bavčar, Jelko Kacin, Franc Potočnik od 11.00 ure naprej, Džuban Geza od 11.00 ure
               naprej in dr. Franc Zagožen od 11.00 ure dalje.</p>
               <p>Prosim, da ugotovimo prisotnost v dvorani. <stage>(44 prisotnih.)</stage> Ni zadosti. Odbori še
               zasedajo, očitno, in še niso končali. Vseeno pozivamo, da odbori končajo z delom in
               pridejo v dvorano. Potrebujemo še enega poslanca, da bi lahko začeli.</p>
               <p>Ugotovimo sklepčnost! Ugotavljam, da je navzočih 49 poslank in poslancev. Tako je
               zbor sklepčen in lahko odloča.</p>
               <p>Na sejo sem vabil predstavnike Vlade Republike Slovenije in vse lepo pozdravljam!
               Današnje zasedanje bomo nadaljevali z obravnavo zakonov iz gospodarskega paketa in
               sicer s 7. točko, to je predlogom zakona o spremembi zakona o davku na izplačane
               plače, nato pa z 8. točko, to je predlogom zakona o posebnem davku od cestnih
               motornih vozil, ter po tem vrstnem redu tudi dalje.</p>
               <p>Še eno opozorilo: poslanec mag. Janez Kopač je ob zaključku prejšnjega nadaljevanja
               seje podal predlog, da zbor najprej obravnava 8. točko in šele nato 7. točko dnevnega
               reda. Minister za finance, mag. Mitja Gaspari, temu predlogu ni nasprotoval. To se
               pravi, da bi najprej obravnavali 8. točko - motorna vozila - in se potem vrnili nazaj
               na davek na plače.</p>
               <p>Ta predlog dajem na glasovanje, torej, da zamenjamo 7. in 8. točko dnevnega reda.
               Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je predlog sprejet.</p>
               <p>Proceduralno ima dr. Ribičič. Prosim.</p>
            </sp>
            <sp xml:id="SDZ2-Redna-04-1997-05-20.sp2">

               <speaker>DR. CIRIL RIBIČIČ:</speaker>

               <p>Imam proceduralni predlog. Spoštovane kolegice in kolegi! Pri tem se sklicujem na
               ustavno določbo, da so poslanci predstavniki vsega ljudstva in niso vezani na
               kakršnakoli navodila. In v zvezi s tem opozarjam, da iz ustavne ureditve in
               poslovniške ureditve izhaja dolžnost poslancev, da sodelujejo pri delu Državnega
               zbora in izražam nestrinjanje z vsemi tistimi, ki v javnosti širijo teorije, kako so
               lahko poslanci nekaznovano odsotni s seje Državnega zbora. Tako imenovana
               obstrukcija, ki jo naš poslovnik resnično pozna, je izrecno omejena samo na posamezno
               točko dnevnega reda, in pravi tako, da je opravičena odsotnost zaradi napovedane in
               obrazložene odsotnosti vseh članov poslanske skupine, katere član je poslanec, ki pri
               obravnavi posamezne točke dnevnega reda.</p>
               <p>Mi smo soočeni z obstrukcijo poslanske skupine Socialdemokratske stranke v nasprotju
               z navedenimi ustavnimi določbami. Mislim, da nihče, kot piše naša ustava, tudi ne
               posamezna politična stranka, ne more siliti poslance, da delajo v nasprotju z ustavo
               in poslovnikom. In moj predlog je; seveda ta obstrukcija pa sega, kot veste sedaj, ne
               samo na neudeležbo na sejo Državnega zbora, ampak tudi na neudeležbo v delovnih
               telesih - danes v poslovniški komisiji, celo niso sodelovali pri lastnem predlogu, ki
               so ga vložili za spremembo poslovnika, celo odlagajo kot predsedniki delovnih teles
               neke seje z obrazložitvijo, da ne sodelujejo pri delu Državnega zbora. To je v
               nasprotju z ustavno in poslovniško ureditivijo in moj predlog, proceduralni, je
               naslednji. Predlagam, da Državni zbor pozove poslance Socialdemokratske stranke, da
               prekinejo z obstrukcijo, ki ni skladna z ustavno in poslovniško ureditvijo in prosim
               predsedujočega, če da lahko ta sklep na glasovanje.</p>
               <p>In samo še en stavek v obrazložitev. Seveda jaz kot opozicijski poslanec, sem zelo
               zainteresiran, da bi ta sklep bil sprejet, in da bi ga kolegi Socialdemokratske
               stranke tudi upoštevali, ker gre za zelo usodne zadeve, ki so na dnevnem redu, kjer
               bi morala biti opozicija v polni sestavi prisotna. Hvala lepa.</p>
            </sp>
            <sp xml:id="SDZ2-Redna-04-1997-05-20.sp3">

               <speaker>PODPREDSEDNIK ANDREJ GERENČER:</speaker>

               <p>Hvala lepa dr. Ribičič. Želi kdo o tem razpravljati?</p>
               <p>Gospod Demšar. Sicer ni razprave, ampak dajem besedo gospodu Demšarju vseeno, da...
               Ni razprave. Tudi sam se pridružujem pozivu dr. Ribičiča, da kolege pozovemo, vendar
               je to stvar kolegija, in bomo potem tam obravnavali. Upam pa, da bodo poziv gospoda
               Ribičiča naši kolegi tudi dobronamerno sprejeli.</p>
               <p>O tem ne moremo glasovati gospod Ribičič, ampak poziv, vaš, in tudi mislim, da
               večina tukaj, bo prišel do Socialdemokratov. Dobro.</p>
               <p>Prehajamo torej na <title>8. TOČKO DNEVNEGA REDA -</title> prosim? Proceduralno?
               Prosim.</p>
            </sp>
            <sp xml:id="SDZ2-Redna-04-1997-05-20.sp4">

               <speaker>MIROSLAV MOZETIČ:</speaker>

               <p>Hvala lepa za besedo. Samo eno proceduralno vprašanje bi rad zastavil. Kar se je do
               danes dogajalo, se je dogajalo prejšnje mesece in se bo očitno dogajalo še naprej.
               Zanima me - prebral bom najprej 151. člen poslovnika, ki glasi: "Seje delovnega
               telesa ni mogoče sklicati v času, ki je predviden za sejo Državnega zbora oziroma ko
               ta poteka, razen kadar Državni zbor med svojo sejo zahteva mnenje delovnega telesa."
               Pa prosim, če ta člen še velja, glede na to, da se v zadnjem času odvijajo stvari
               tako hitro, da se jih ne da niti spremljati - če še ta velja ali ne velja več? Ker to
               se je dogajalo danes, se je dogajalo prejšnji teden in se bo očitno dogajalo tudi
               naprej. In tudi ob 10.00 uri, ko naj bi začela seja Državnega zbora, je kar nekaj
               kolegov manjkalo, ker so bili na sejah delovnega telesa.</p>
            </sp>
            <sp xml:id="SDZ2-Redna-04-1997-05-20.sp5">

               <speaker>PODPREDSEDNIK ANDREJ GERENČER:</speaker>

               <p>Torej, kadar je seja Državnega zbora, se normalno ne morejo sestati delovna telesa.
               Danes smo imeli tudi kolegij predsednika Državnega zbora, kjer je gospod Mozetič na
               to stvar opozoril, in dogovorili se bomo v naslednjih dneh, kako bi bolj praktično in
               tudi korektno izpeljali naše delo, da bi lahko Državni zbor normalno delal. Hvala
               lepa za opozorilo, gospod Mozetič.</p>
               <p>Torej prehajamo na <title>8. TOČKO DNEVNEGA REDA - PREDLOG ZAKONA O POSEBNEM DAVKU OD
                  CESTNIH MOTORNIH VOZIL,</title> gre za <title>hitri postopek.</title>
               </p>
               <p>Predlog zakona je v obravnavo zboru predložila Vlada Republike Slovenije. Želi
               besedo predstavnik vlade? <stage>(Ne želi.)</stage> Predlog zakona je obravnaval tudi Odbor za
               finance in monetarno politiko, kot matično delovno telo. Prosim poročevalca, da
               predstavi mnenje odbora o predlogu zakona. Janez Kopač, prosim.</p>
            </sp>
            <sp xml:id="SDZ2-Redna-04-1997-05-20.sp6">

               <speaker>MAG. JANEZ KOPAČ:</speaker>

               <p>Hvala za besedo. Odbor je predlog zakona obravnaval dvakrat; najprej koncem aprila,
               ko se je opredeljeval do - pardon, trikrat! - najprej je opravil neke vrste splošno
               razpravo, potem je naslednjič vlagal sam svoje amandmaje, in tretjič se je do tega
               opredeljeval danes zjutraj, ko se je opredeljeval do na novo vloženih amandmajev, ki
               so jih vložili poslanci, gospod Sovič, gospod Jelinčič in gospod Možgan. Opredelitve
               do amandmajev odbora so torej znane. Odbor je sam vložil več amandmajev, nekateri od
               teh tudi vsebinsko posegajo v sam zakon.</p>
               <p>Pri tem naj opozorim na amandma, ki govori o višini te davčne obremenitve, kjer smo
               kot odbor povzeli v svojem amandmaju predlog rešitve, kot jo je predlagal gospod
               Sovič; torej, da se od povprečne porabe pri avtomobilih z bencinskim motorjem odšteva
               5 litrov, pri motorjih na plinsko olje pa 4 litre, in se preostanek zmnoži s številko
               2 oziroma s količnikom 2, ne pa 2 in pol, kot je predlagala vlada - količnik 2 je
               predlagal gospod Sovič. To je zdaj sestavni del amandmaja odbora k 7. členu.</p>
               <p>Prav tako smo predlagali, da se zgornja meja obdavčitve, ki jo je vlada predlagala
               pri 14%, dvigne na 16%, in se na ta način avtomobile nižjega cenovnega razreda
               razbremeni in se delno nadomesti ta razbremenitev, delno, ne v celoti, z nekoliko
               povišano stopnjo pri potratnejših avtomobilih višjega cenovnega razreda, delno pa
               izpad ostane nepokrit.</p>
               <p>Drugi vsebinski amandma odbora, na katerega kaže posebej opozoriti, je amandma, ki
               odgovarja na pripombe podjetja Revoz iz Novega mesta, ki ste jih dobili tudi
               razmnožene v obliki pisna predsedniku Državnega zbora, in ta pripomba se je nanašala
               na to, kaj vse sodi v davčno osnovo. Odvisni stroški so z amandmajem odbora črtani iz
               davčne osnove in je na ta način po našem mnenju izenačen cenovni položaj domačih
               proizvajalcev oziroma domačega proizvajalca in uvoženih avtomobilov, kar prej temu ni
               bilo tako, ampak je bila davčna osnova verjetno pomotoma narejena tako, da je bila
               nekoliko neugodnejša za domačega proizvajalca. To sta dva vsebinska amandmaja odbora.
               Vrsto drugih amandmajev je pravno tehničnega ali redakcijskega značaja in jih posebej
               ne bom predstavljal. Odbor je podprl tudi včeraj vloženi amandma vlade, da se predlog
               zakona uveljavi s 1.7. letos in ne takoj po objavi v uradnem listu. Ni pa podprl
               drugih amandmajev, ki so govorili o kasnejši uveljavitvi; no ta drugi pravzaprav, ki
               je bistveno vsebinsko drugačen, je samo amandma gospoda Soviča, ki predvideva
               postopno uveljavitev skozi naslednji dve leti.</p>
               <p>Odbor je delno povzel amandma gospoda Jelinčiča k 3. členu, ne v celoti, delno pa.
               Odbor je podprl prvega od dveh amandmajev gospoda Možgana, po katerem se davka ne
               plačuje tudi od vozil, ki so oproščena plačila davka od prometa proizvodov po 14.
               točki 18. člena zakona o prometnem davku, ne samo od že po vladnem predlogu
               oproščenih proizvodov po četrti in 6. točki 18. člena. Torej gospod Možgan je
               predlagal, da se oprosti tudi invalide kot fizične osebe. Odbor je to podprl. Drugih
               opredelitev mislim, da mi ni potrebno posebej predstavljati, ker so pravzaprav v
               glavnem povezane s temi glavnimi vsebinskimi dilemami, ki sem jih predstavil
               ravnokar.</p>
               <p>Na drugi od teh treh sej odbora, na kateri se je odbor opredeljeval do tega predloga
               zakona, smo glasovali seveda tudi o predlogu zakona v celoti in je izid glasovanja
               bil 6:6, kar pomeni, da moram formalno tukaj seveda korektno predstaviti mnenje
               odbora, da torej odbor ne podpira tega predloga zakona, čeprav sem sam v nekolikšni
               zagati, ker je odbor pa vložil celo vrsto amandmajev na predlog zakona in torej ga
               poskušal dejavno preoblikovati. Izid glasovanja je pač takrat glede na zasedbo na
               seji odbora bil, kakršen je bil, in drugega tukaj sporočiti v imenu odbora ne morem.</p>
               <p>Predlagam, skratka, da torej podprete amandmaje odbora, in v imenu odbora moram tudi
               reči, da pač predlagam, da sledite sugestiji odbora v zvezi s predlogom zakona. Hvala
               lepa.</p>
            </sp>
            <sp xml:id="SDZ2-Redna-04-1997-05-20.sp7">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne
               želi.)</stage> Želijo besedo predstaniki poslanskih skupin? Gospod Jelinčič. <stage>(Vprašanje iz
               klopi: Kdaj bomo dobili pregled amandmajev?)</stage> Odgovor: tekom razprave bo, smo že -
               pripravljajo.</p>
            </sp>
            <sp xml:id="SDZ2-Redna-04-1997-05-20.sp8">

               <speaker>ZMAGO JELINČIČ:</speaker>

               <p>Lep dober dan in hvala lepa za besedo! Poslanska skupina Slovenske nacionalne stranke
               še vedno sodi, da ta zakon ni ne vem kako dober oziroma da je slab, in da naj bi ga
               Državni zbor zavrnil. Verjetno pa do tega ne bo prišlo in to je tudi razlog, zakaj
               smo tudi mi vložili določene amandmaje. In prepričan sem, da je iz istega razloga
               tudi odbor sprejel določene amandmaje, ker je prepričan, da zakon navkljub temu, da
               na odboru ni dobil podpore, da bo šel skozi, pač po tem načinu glasovanja.</p>
               <p>Še vedno mislim, da zakon ni v skladu z evropskimi izhodišči in da v bistvu gasi
               gozdni požar s kanglico za vodo. Mislim, da finančna sredstva, ki bodo pritekla
               zaradi tega zakona v državno blagajno, bodo pravzaprav majhna, bistveno manjša, kot
               bi kdo mislil, s tem, da se bodo še zmanjševala. Zato še vedno sodimo, da bi bilo
               bistveno bolje pripraviti zakon o eko taksi, o ekološki taksi, ki bi jo plačevali vsi
               avtomobilisti, s tem seveda, da bi bili tisti, ki bolj ogrožajo ekološko okolje, bolj
               kaznovani oziroma bi plačevali večje pristojbine. Na ta način proizvodnja oziroma
               prodaja novih avtomobilov ne bi upadla oziroma upadala, kar je posledica tega zakona,
               oziroma kar bo posledica tega zakona, kar pa zopet pomeni, da bo prišlo v državno
               blagajno manj denarja. No, ampak navkljub temu, da smo mi proti, mislim, da zakon pač
               bo šel skozi in pri amandmajih se bomo odločali za tiste in glasovali za tiste
               amandmaje, za katere sodimo, da so smiselni in pametni.</p>
               <p>Kar se tiče pa amandmajev, ki jih je vložila Slovenska nacionalna stranka, pa kar
               povem, da amandma k 11. členu, ki je v pregledu amandmajev pod 2. točko k 11. členu,
               umikamo že zdaj, kajti vlada je pripravila amandma, da začne zakon veljati s 1.7.,
               kar pomeni, da če bo ta zakon vseeno sprejet, bo čas za prilagoditev malo daljši.
               Hvala lepa.</p>
            </sp>
            <sp xml:id="SDZ2-Redna-04-1997-05-20.sp9">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Jelinčič. Besedo ima predstavnik poslanske skupine SKD, Henigman.
               Izvolite, gospod Henigman.</p>
            </sp>
            <sp xml:id="SDZ2-Redna-04-1997-05-20.sp10">

               <speaker>BENJAMIN HENIGMAN:</speaker>

               <p>Spoštovani gospod podpredsenik, kolegice poslanke in poslanci. Slovenski krščanski
               demokrati zakona o dodatni obdavčitvi novih avtomobilov ne podpiramo. To smo povedali
               tudi ob sprejemanju dnevnega reda in ni nikakršnih zadržkov oziroma sprememb, da bi
               svoje mnenje oziroma stališče k tem zakonu spremenili.</p>
               <p>Odbor za finance, tako kot je povedal predsednik tega odbora, vendar nekako medlo in
               mimogrede nazadnje, je ta predlog zakona zavrnil. Glasovanje v odboru je bilo 6:6.
               Gotovo so člani odbora ocenili, takrat, ko so glasovali, vsaj mi v poslanski skupini
               SKD smo, da ta zakon ne pripravlja nikakršno sistemsko rešitev v tako imenovanem
               gospodarskem paketu, ki nam ga je ponudila vlada in zato ne sodi po hitrem postopku v
               sprejemanje v Državnem zboru. Res je, da je bila po našem mnenju grobo kršena
               procedura, da smo začeli sprejemati amandmaje, ne glede na to, da se nismo naprej
               opredelili o tem, ali je zakon dobra osnova za nadaljnjo razpravo. Potem ko smo
               prišli do sedmega, osmega amandmaja, smo se vendarle opredelili do tega in smo zakon
               v celoti zavrnili. Zato je vsako slepomišenje oziroma razpravljanje na temo mi zakona
               ne podpiramo, bomo pa podprli določene amandmaje, ki izboljšuje zakonsko materijo
               nekoliko, bom rekel temu licemirsko. Zakon ne prispeva k sistemskemu reševanju
               gospodarstva v Sloveniji, ne prispeva k boljšemu pobiranju davkov in prispevkov
               oziroma k sistemskemu polnjenju proračuna, za kar je ta zakon namenjen, ampak jemlje
               tam, kjer je najlažje jemati. Znana nam je in razumljiva poteza vlade, da se
               obdavčujejo plače, ker plače je pač treba izplačevati, da se obdavčuje, da se dodaja
               davek na plače in tako je seveda najlažje tudi obdavčiti avto, ki ga povprečna
               slovenska družina kupi iz prihrankov. In to tisti avto nižjega kakovostnega razreda
               oziroma nižjega razreda, kjer pač ni treba imeti za to usposobljene davčne službe, ni
               treba predlagati boljših načinov izterjave davkov tam, kjer ti so oziroma tam kjer
               finančna situacija to omogoča, ampak enostavno predpišemo, celo v Državnem zboru, s
               tem, da bodo poslanci pokimali, dodatno obdavčitev na avtomobile. In to seveda na
               nove avtomobile, hkrati pa obrazlagamo, da je to prispevek k ekologiji oziroma da
               tako uvajamo ekološki davek. Ne bom ponavljal, da je to nesistemsko, neevropske in da
               je sploh vprašljivo, koliko ta davek vpliva na izboljšavo gospodarske situacije v
               avtomobilski industriji pa tudi v vseh tistih industrijskih panogah, ki so povezani s
               proizvodno industrijo v Sloveniji.</p>
               <p>V tem smislu poslanska skupina SKD ta zakon ne bo podrla. Hvala lepa.</p>
            </sp>
            <sp xml:id="SDZ2-Redna-04-1997-05-20.sp11">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo ima gospod Sovič v imenu poslanske skupine Združene liste
               Socialnih demokratov.</p>
            </sp>
            <sp xml:id="SDZ2-Redna-04-1997-05-20.sp12">

               <speaker>BORIS SOVIČ:</speaker>

               <p>Hvala za besedo. Moje ime je Boris Sovič in sem iz poslanske skupine Združene liste,
               kot verjetno večina spoštovanih kolegic in kolegov tudi ve. Rad bi povedal, da v
               imenu naše poslanske skupine sodimo, da je zelo smiselno podpreti predlog matičnega
               odbora. Matični odbor je, kot veste, predlagal, da se zavrne obravnava tega zakona.
               Tudi mi mislimo, da je vrsta razlogov za to, da se ta tekst zavrne, ker ta tekst ni
               pripravljen, po naši presoji, celovito. Ta tekst ima možne posledice, ki so drugačne
               od predvidenih in je v nasprotju s tem, kar ves čas trdimo, in sicer, da bi teksti,
               ki prihajajo v ta državni zbor, morali imeti tudi zelo jasne klavzule o tem, ali so
               kompatibilni z evropsko zakonodajo ali ne. Ta tekst tega nima. Mi smo že kar
               nekajkrat sprejemali dogovore o tem, da ne bomo obravnavali tekstov, ki nimajo
               eksplicitnih klavzul o tem.</p>
               <p>Mi mislimo, da bi bilo na področju avtomobilov potrebno celovito vprašanje rešiti,
               sedaj pa imamo na nek način tukaj zmedo. Kar trije ukrepi posegajo na posreden ali
               neposreden način na to področje, vsaj trije. Vi veste, da že imamo davek, ki je
               odvisen od prostornine, veste da je bila pred približno letom ali manj sprejeta
               ekološka taksa in sedaj prihaja že tretji davek, ki spet posega na isto področje.
               Seveda je razumljivo, da predlagatelj išče rešitve za izpade sredstev v proračunu,
               vendar bi bilo nujno, da bi pri tem na nek način upošteval konsistentnost in
               skladnost s cilji, ki so na drugih področjih. Ta zakon bo brez dvoma, če bo sprejet,
               zavrl obnovo avtomobilskega parka. Vi pa veste, da v enem delu slovenski avtomobilski
               park ne respektira v celoti vseh okoljevarstvenih pa tudi varnostnih zahtev, ki se
               danes pojavljajo. Vi veste, da je en del tega parka po poreklu iz nekdanje skupne
               države in ta del avtoparka nujno zahteva zamenjavo. Tak zakon lahko povzroči, da si
               bodo bogatejši lahko privoščili dražje avtomobile in novejše, medtem ko bodo drugi
               obsojeni na to, da bodo pokupili tiste rabljene avtomobile, ki jih bodo bogatejši
               dali na razpolago. Ta zakon bo na nek način pospešil trgovino z rabljenimi vozili.
               Nisem prepričan, da je to bila intenca predlagatelja. Sedanje rešitve ne spodbujajo
               učinkovitosti, predvsem pa ta zakon lahko povzroči tržno zmedo. Jaz sem globoko
               prepričan, da bi vlada s svojimi predlogi v parlamentu, morala spodbujati takšne
               rešitve, ki bi spodbujale tržni red, ki bi spodbujale neko normalizacijo tržnih
               razmer, ne pa rešitve, ki na nek način zahtevajo, ali kar stimulirajo kupce, v ad hoc
               ravnanje, v ravnanje, ki na nek način povzroča zmedo na tržišču, ki povzroča
               oscilacije, negotovost in s tega vidika poslabšuje možnosti poslovne strukture na tem
               področju.</p>
               <p>Ta zakon ima tudi nekaj nerazumnih rešitev. Med njimi je omejitev na 14%. Nikjer ni
               razumnega razloga zakaj ta omejitev. Ta omejitev lahko povzroči edino to, da bodo
               posamezni avtomobili, ki so iz čisto drugačnih vrednostnih razredov, imeli enake
               obdavčitve na koncu. Na primer volksvagen vento, ki je avto srednjega razreda, bo
               imel enak procent kot ferrari 456. Če je to namen predlagatelja, potem naj to tudi
               pove. Seveda je jasno, da je ferrari 456 dražji od venta, vendar strukturno gledano,
               delež davka v ceni vozila bo tam manjši. Na ta način ta zakon spodbuja neracionalno
               ureditev. Zato se nam zdi zelo smiselno, da bi ta zakon v svojih določilih takšno
               opredelitev, da se omeji ta višina davka na 14%, seveda izpustil, torej da te
               omejitve preprosto ne bi bile na ta način postavljene kot sedaj.</p>
               <p>Ključni problem tega zakona, cenjene dame in spoštovani, je v tem, da sicer govori o
               porabi, vendar te porabe nikjer ne definira. Ta zakon govori ves čas o porabi goriva,
               ne govori pa in ne sklicuje se pa na nobeno normo, ki pove, na kakšen način se bo ta
               poraba goriva pravzaprav merila. Vi veste, da imamo danes v Evropi dve prepoznavni
               metodi za merjenje porabe goriva. Ena je takoimenovana ECE norma - "economic
               commission for Europe", to je norma, ki jo je predlagala Organizacija združenih
               narodov in druga norma, ki zdaj v zadnjem času prihaja, je norma Evropske zveze -
               EIS. Ta druga norma je ostrejša in če ne bomo teh stvari definirali, jasno povedali,
               za katere norme gre, se lahko zgodi, da bo vozilo, ki je bilo izmerjeno po normi ECE,
               imelo nižjo porabo kot vozilo, ki je bilo izmerjeno po normi EC, čeprav gre za isto
               vozilo zato, ker je norma EC blažja. Predlagatelj se sklicuje, vsaj ministra smo
               slišali, na prakso v Republiki Avstriji, ki je tak zakon uvedla. Ampak gospodje in
               dame, če ste ta zakon iz Avstrije prepisali, potem ta zakon korektno prepišite.
               Avstrijski zakon zelo natančno definira smernico Evropske zveze, na osnovi katere se
               meri poraba. Neodgovorno in neresno je prihajati v parlament z zakonom, ki govori o
               porabi in ne definirati porabe. Ta zakon ima tudi nekaj tehničnih pomanjkljivosti.
               Mislim, da bo to primer zakona, kako naj se ne napiše. Ta zakon ne definira niti
               tega, kaj se bo zgodilo v primeru, če bo kakšno vozilo imelo porabo nižjo od 4
               oziroma 5 litrov. Kot moj spoštovani profesor matematike ve in mislim, da tudi mnogi
               drugi v tem parlamentu - v to sploh ne dvomim, iz matematike se to vsi spomnimo - če
               bo poraba manjša, potem bi se znalo zgoditi, da bi bila vrednost te davčne stopnje
               negativna in vljudno sprašujem spoštovane predstavnike vlade, ali bodo v tem primeru
               vračali ta davek občanom, ki bodo kupili takšne avtomobile.</p>
               <p>Lepo prosim! Če že pripravljate tak zakon, pripravite ga na korekten način. Mislim,
               da vsi razlogi govorijo za to, da ta zakon ne kaže sprejeti, obratno, celo tako je,
               da bi konsistentno z vsem tem, za kar se sicer prizadevamo, narekovala, da bi ta
               zakon v celoti umaknili iz procedure in vljudno zaprosili vlado, da nam pripravi
               zakon, ki bo ustrezal sodobnim zahtevam. Hvala.</p>
            </sp>
            <sp xml:id="SDZ2-Redna-04-1997-05-20.sp13">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Sovič. Želi še katera od poslanskih skupin besedo? <stage>(Ne.)</stage> Potem dajem
               besedo poslankam in poslancem. Gospod Pungartnik.</p>
            </sp>
            <sp xml:id="SDZ2-Redna-04-1997-05-20.sp14">

               <speaker>CIRIL METOD PUNGARTNIK:</speaker>

               <p>Spoštovani predsedujoči, spoštovane poslanke in poslanci! Takoj bom rekel, da za ta
               zakon ne bom glasoval in podpiral bom tiste, ki pravijo, da je treba to umakniti.
               Dobro razumem, da država rabi denar. Samo da prideš s takim zakonom po ta denar, se
               pa skoraj bedasto počutim kot človek. Če je to davek na motorna vozila, potem naj se
               preprosto stopnja poveča, lahko zaradi mene tudi progresivno. Ne moremo pa ob tem
               zakonu govoriti o ekologiji in pisati v obrazložitev tole: "Vlada meni, da je
               potrebno zastavljeno politiko varčevanja tudi na tem področju omejevati nabavo
               avtomobilov, ki porabijo sorazmerno več pogonskih goriv. Na ta način se bo
               pospeševala prodaja osebnih avtomobilov z manjšo porabo ter s tem tudi posredno
               izboljševalo okolje." Dajte no, saj to je čista... Mene hoče nekdo prepričati v
               nekaj, kar ni res.</p>
               <p>Množica ljudi je, ki ima avtomobil tudi malo iz prestiža. Marsikdo ima srednji
               razred avtomobila, ko mu dohodki pravzaprav ne dopuščajo. Pa gre enkrat na teden ali
               pa enkrat na mesec se nekam zapelje, na leto naredi par tisoč kilometrov; drug ima pa
               avto, ki rabi sicer manj, ampak se vsak dan vozi, dan na dan, in porabi goriva
               desetkrat več, ker naredi 30.000 kilometrov na leto in tako naprej. Če gre za
               ekologijo, potem dajmo reči bobu bob! In obdavčimo dodatno goriva. Vse tiste, ki v
               prometu rabijo gorivo! Baje je izračunano, da 10-odstotna podražitev naftnih
               derivatov povzroči približno 1-odstotno inflacije. Se pravi, 1-odstotna podražitev
               goriva bo državi mnogo več prinesla kot tole barantanje tukaj. In to ni utemeljen
               zakon! Najmanj pa to, kar je že itak tudi v amandmajih, da bomo potem davek
               zaračunavali na davek - ali me razumete? To je nekako čudna zadeva. In jaz bom proti
               temu zakonu, ker smatram, da država primanjkljaj, ki ga ima, lahko bolj elegantno,
               bolj na enostaven način pokasira na tistih segmentih, ki jih že ima v rokah; najmanj
               pa, da je tu davek odnosno nekaj naravnano v zvezi z ekologijo - to je pa čista
               izmišljotina, ki nima resne osnove. Torej, meni je žal, če bo naša poslanska skupina
               drugače, ampak jaz se bom tako odločil. Hvala.</p>
            </sp>
            <sp xml:id="SDZ2-Redna-04-1997-05-20.sp15">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Pungartnik. Prosim malo miru in delovnega vzdušja v dvorani! Besedo ima
               gospod Kopač.</p>
            </sp>
            <sp xml:id="SDZ2-Redna-04-1997-05-20.sp16">

               <speaker>MAG. JANEZ KOPAČ:</speaker>

               <p>Hvala za besedo. Jaz bom predlog zakona podprl. Menim pa, da so pavšalne, tako
               mimogrede navržene trditve gospoda Pungartnika vseeno potrebne dodatne pojasnitve.</p>
               <p>Predlog zakona predstavlja - nobena javna dajatev nima enega samega vidika; nima
               samo vidika zbiranja sredstev, nima samo vidika ekologije, nima samo vidika
               spodbujanja tega ali onega, ampak glede na to, kako je zastavljena, predstavlja,
               vedno vsebuje več vidikov. Ta predlog zakona, kakorkoli je že neprijeten, oziroma ta
               dajatev, kakorkoli je že neprijetna, ima vseeno več vidikov, ki jih je treba po moje
               enakovredno obravnavati. Prvič, predlog zakona predvideva dajatev, ki je na nek način
               po svoji vsebini trošarina. Seveda je možno, da bi ta denar, predviden, da se bo
               zbral na podlagi tega zakona, zbrali tudi na drug način, na primer s podražitvijo
               naftnih derivatov. Vendar podražitev naftnih derivatov predstavlja seveda mnogo večji
               ali pa predvsem predstavlja velik vpliv na inflacijsko stopnjo. Podražitev, ki bi
               predvidela toliko, kot je predvideno, da se bo zbralo na podlagi tega zakona.</p>
               <p>Drugič, kar je pomembno reči, je to, da so s 1.1. letos bile znižane carinske
               stopnje in da je zaradi tega pač predvideno nekaj več kot 5 milijard tolarjev manj
               prilivov v državni proračun. In treba je povedati, da če se primerjamo s stanjem
               31.12. lansko leto ta predlog zakona pravzaprav ne bo predstavljal dodatne
               obremenitve za kupce večine teh avtomobilov, ki jih ta predlog zakona sprejema, razen
               za tiste dražje z večjo porabo. Če pa se seveda primerjamo s stanjem danes ali pa
               izpred enega tedna, potem pa seveda predstavlja dodatno obremenitev. Vendar, kako
               ljudje, celo poslanci hitro pozabljajo. Treba je vedeti, da je od 1.1. letos minilo
               šele 4 mesece in pol in da imamo neke vrste davčnih, košček davčnega paradiža štiri
               mesece in pol in da to seveda ni stanje, ki bi lahko večno trajalo. Po drugi strani
               je treba vedeti tudi to, da znižanje carin večinoma, razen v primeru parih
               avtomobilov, sploh ni vplivalo na znižanje maloprodajnih cen avtomobilov in da so
               torej prodajalci vozil ustvarjali v teh štirih mesecih in pol ekstra dobiček in da
               imajo oni seveda največ povedati proti temu predlogu zakona. Treba je vedeti tudi to,
               da oni, torej ta hip imajo, ne bom rekel, da to velja za vse, ker nekateri so znižali
               cene, to je res. Ampak, mnogi trgovci imajo ta hip finančno sposobnost sami plačati
               ta davek, predviden v tem zakonu, in ga ne prevaliti na kupca, ravno zaradi tega
               znižanja carin. In treba je vedeti še to, da se bodo carine v prihodnjih letih za
               avtomobile z Evropske unije še dodatno zniževale in da to ne predstavlja neke, če
               primerjamo današnje stanje s stanjem 1.1.1998 pa to sploh ne predstavlja neke dodante
               obremenitve, ki bi bila večja od znane povprečne iz zadnjega obdobja.</p>
               <p>Če pa zakon z davčno osnovo jemlje nekaj, kar ima zvezo s porabo, pa to seveda
               nedvomno ima en košček ekološkega vidika. Hočeš, nočeš. Poraba je pač stvar, večja
               poraba bolj obremenjuje okolje, manjša poraba manj obremenjuje okolje. In če cena
               vpliva na to, da se nekdo, en sam od kupcev odloči za to, da bo kupil nekaj, kar ima
               manjšo porabo, ima to ne hočeš, nočeš, en košček ekološkega vidika. Če kdo to posebej
               poudarja - prav, če se ne poudarja - tudi prav. Ampak, to ni edini vidik te dajatve,
               je pa tudi eden od večih vidikov. Menim torej, da je predlog zakona kakorkoli
               neprijeten, pa vseeno sprejemljiv.</p>
               <p>Opozorim vas naj še na amandma odbora, ki sem ga predstavljal že, ko sem
               predstavljal stališča odbora. Odbor je predlagal, in to na pobudo gospoda Soviča, da
               se zmnožek vsote, ki se dobi potem, ko se od povprečne porabe odšteje 5 oziroma 4
               litre, pomnoži samo s koeficientom 2 in ne 2.5, kar zares pomeni bistveno spremembo
               progresivne lestvice pri tej dajatvi in torej zmanjšuje relativno davčno breme kupcev
               avtomobilov iz nižjega in srednjega cenovnega razreda. Zato se mi zdi in pomeni tudi
               izenačitev relativnega davčnega bremena kupcev teh avtomobilov s kupci dražjih in
               bolj potratnih avtomobilov. Mislim, da je precej kritik na ta predlog zakona
               pravzaprav bilo naslovljenih tudi zaradi tega, ker je to predstavljalo relativno
               nesorazmerno večje breme za kupce avtomobilov nižjega in srednjega cenovnega razreda.
               S tem amandmajem odbora oziroma predlogom amandmaja seveda ta problem ni do konca
               rešen, tudi biti ne more. Do konca bi bil rešen, če bi vse, do ne vem katere porabe
               ali kubature ali karkoli že, sploh ne bilo davka. Hočem reči, da je bistveno
               amortiziran ta problem, ki je pravzaprav predstavljal morda zares upravičene kritike
               na predlog zakona kot ga je predlagala vlada. Če to razglabljanje ali ta poskus
               dodatnega pojasnjevanja, tudi nekaterih drugih resnic, od tistih, ki jih je povedal
               gospod Pungartnik, zaključim, bom rekel, da, ne glede na to, da je zelo neprijetno
               glasovati o nekih dodatnih davčnih obremenitvah posebej vezane na avtomobile, ki so
               določene vrste statusnih simbol, ali pač predstavljajo eno posebno vrednoto v
               razmišljanju povprečnega državljana Republike Slovenije. Skratka, ta predlog zakona
               podpiram skupaj z amandmaji odbora in amandmaji vlade. Hvala.</p>
            </sp>
            <sp xml:id="SDZ2-Redna-04-1997-05-20.sp17">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim, naprej. Gospod Mozetič.</p>
            </sp>
            <sp xml:id="SDZ2-Redna-04-1997-05-20.sp18">

               <speaker>MIROSLAV MOZETIČ:</speaker>

               <p>Hvala lepa za besedo. Drage kolegice, spoštovani kolegi! Kakorkoli obračamo to stvar
               in razmišljamo tako ali drugače, kot kolega Pungartnik ali kot kolega Kopač, dejstvo
               je, da je to, kar tukaj piše v cilju zakona, da gre za dodatno obdavčitev. To je
               dejstvo. Mislim, da si tukaj lahko pripovedujemo take ali drugačne zgodbe in take ali
               drugačne razloge, vendar gre za dodatno obdavčitev. Gre za dodatni davek, ki ga vlada
               predlaga, in ki naj bi ga parlament sprejel, zato da bo pač proračun dobil določena
               sredstva. Sedaj, ali bo ta sredstva uporabil za gradnjo vladnih palač ali za nakup
               vladnih avtomobilov, to je drugo vprašanje.</p>
               <p>Razlog, ki je tukaj napisan v tem uvodu, je po svoje zanimiv, tako da, ko človek to
               razmišlja, postaja nekoliko zaskrbljen. Razlog, ki je tukaj napisan, je ta, da so se
               znižale carine z začetkom veljavnosti s 1.1. dela evropskega sporazuma, tistega
               gospodarskega dela, in se bodo vsako leto nižale, dokler ne bo prišlo do tiste
               stopnje. Podobno je bilo s sporazumom s CEFTO. To pomeni, ker se določene carine
               znižujejo, ker postajamo vedno bolj sestavni del evropskega gospodarskega prostora in
               so zato carine nižje, moramo doma dvigati davke. Če bi nadaljeval to logiko v smislu
               23. decembra, bi rekel, to pomeni, da je slabo, da gremo v te grupacije, ker se
               nižajo carine, država ima premalo finančnih dohodkov in zato je treba iskati druge
               vire za obdavčitev občanov, državljanov, da država dobi dovolj denarja, ampak ne bom
               razmišljal v to smer.</p>
               <p>Mislim pa, da vsi ti razlogi, ki so tukaj navedeni, so samo tako, da se poskuša
               opravičiti nek dodatni davek - da se bo ekološko, ne vem v kakšnem smislu. Zanima me
               tudi, kateri so tisti avtomobili, ki porabijo manj kot 5 litrov motornega bencina v
               povprečni vožnji, ki so še kolikor toliko varni za vožnjo po naših cestah.</p>
               <p>Predvsem bi priporočil vladi, da kupuje tisti vozni park, ko bo od sedaj naprej
               kupovala vozni park, ki bo porabil manj kot 5 litrov motornega bencina, tako da ne bo
               treba vladi plačevati iz tako zbranih finančnih sredstev, z davkom na avtomobile,
               davka na avtomobile, ki jih bo vlada plačevala.</p>
               <p>Jasno, da bom tudi sicer glasoval proti temu zakonu. Hvala lepa.</p>
            </sp>
            <sp xml:id="SDZ2-Redna-04-1997-05-20.sp19">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo ima gospod Jelinčič.</p>
            </sp>
            <sp xml:id="SDZ2-Redna-04-1997-05-20.sp20">

               <speaker>ZMAGO JELINČIČ:</speaker>

               <p>No, zagotovo je to, še enkrat rečeno, davek, ki je eden najbolj nesmiselnih, ki ga je
               vlada pripeljala sem v Državni zbor.</p>
               <p>Rekel bi, da temelji na nekakšnih bivših jugoslovanskih osnovah, ko so bili tako
               davki in carine predmet fiskalne politike. V odprtih tržiščih, kamor gremo, kamor smo
               do neke mere že prišli, to zagotovo ni slučaj. In ne vem, zakaj gospod Gaspari posega
               po inštrumentih iz polpretekle zgodovine, ki so se dejansko pokazali, da so slabi na
               gospodarskem področju. In če je predpostavka posebnega davka fiskalne narave, potem
               gre pač za nadomestilo izpada od carine za evropske avtomobile, potem se bo ta učinek
               silno zmanjšal in bo minimalen iz kar nekaj razlogov.</p>
               <p>Namreč, pred uvedbo tega posebnega davka je prodaja skokovito narasla. Prodali so
               vse, takorekoč vse avtomobile, še posebej velike avtomobile. Po uvedbi tega davka bo
               prodaja izredno padla. V tem primeru je evidentno, da bo učinek prej negativen kot
               pozitiven. Padec prodaje v naslednjem času se lahko izračuna, da bo med 10 in 20%,
               kar pomeni, da bo državni proračun prikrajšan za kar velik kos pogače.</p>
               <p>Če je predpostavka tega posebnega davka ekološka osveščenost oziroma ekologija, je
               potem še posebej obdavčevanje novih avtomobilov tehnični nesmisel. Namreč, ravno novi
               avtomobili ekološko najmanj obremenjujejo okolje. Po drugi strani pa okolje
               obremenjujejo čisto vsi avtomobili, ki so v obtoku, in ne samo tisti, ki bodo na novo
               prišli v obtok. Še posebej je pa treba poudariti, da bistveno bolj pa obremenjujejo
               okolje tisti avtomobili, ki so že nekaj časa v obtoku, kajti slovenski avtomobilski
               trg je v bistvu zelo zaostal in presek lastnine Slovencev na področju avtomobilizma
               je takšen, da je več kot 70% avtomobilov brez katalizatorja, in da so avtomobili v
               povprečju starejši od 10 let. Pa tukaj ne mislim "oldtimerjev", ki so posebna
               kategorija, ampak avtomobili, ki se vsak dan vozijo po Sloveniji.</p>
               <p>Smiselno bi bilo, da bi se plačala taksa, ekološka taksa, na vsak avto, ki je v
               prometu in za tisti avto, ki ekološko obremenjuje okolje, še toliko bolj. Tisti
               avtomobili brez katalizatorja naj bi raje plačevali dvojno takso in s tem bi se
               stimuliralo, da ljudje pravzaprav gredo v to smer, da se kupujejo novi avtomobili. Na
               ta način bi tudi država s tako takso pridobila stabilen in transparenten vir
               prihodkov, ki ne bi bili odvisni od tržnih nihanj in tržnih gibanj. Skratka fiksne
               finance bi vsako leto pritekale v državo. In odvisno od denarja, od tega, koliko bi
               bil visok ta fiksen davek oziroma ekološki prispevek, bi država dobila, recimo,
               okrog, za lažji izračun, tudi tukaj gospodje iz ministrstva nekaj so računali v
               markah, bi prišlo v državno blagajno nekaj 100 milijonov mark. V tem primeru samo
               vsako leto od avtomobilov, če bi minimalno obdavčili te avtomobile, ne obdavčili, če
               bi jih taksirali.</p>
               <p>Ne smemo zanemariti vprašanja varnosti. Avtomobili z večjo kubaturo so močnejši, so
               močneje grajeni, imajo večji motor, za seboj vlečejo tiste vse obrambne mehanizme, ki
               so potrebni za varno vožnjo. En majhen, ne vem kakšen, en clio ali pa kakšen majhen
               "japonc", tega vsega nima. In zagotovo je manj varen avto kot tisti, ki je večji in
               močnejši. Jaz mislim, še enkrat, da je ta davek popolni nesmisel.</p>
               <p>In od ministra Gasparija jaz takega davka nisem pričakoval, ampak zgleda se bomo
               morali navaditi, da bomo tukaj dobivali iz dneva v dan bolj nesmiselne zakone in
               mislim, da ni drugega, kot da ta zakon ne sprejmemo.</p>
            </sp>
            <sp xml:id="SDZ2-Redna-04-1997-05-20.sp21">

               <speaker>PODREDSEDNIK ANDREJ GERENČER:</speaker>

               <p>Hvala. Repliko ima gospod Pungartnik.</p>
            </sp>
            <sp xml:id="SDZ2-Redna-04-1997-05-20.sp22">

               <speaker>CIRIL METOD PUNGARTNIK:</speaker>

               <p>Hvala lepa, gospod predsedujoči. Spoštovane poslanke, poslanci! Jaz bi kratko
               repliciral gospodu Kopaču. Namreč on je rekel, češ kot da smo mi tisti, ki nam je
               nekako nerodno, da bi glasovali za neke zakone, ki pomenijo neko obremenitev. To še
               zdaleč ni res. Jaz sem rekel, da sem proti temu zakonu, zato ker to, kar ta zakon
               želi v proračun spraviti, lahko na mnogo bolj enostaven in pregleden način spravimo v
               državno "kaso" z diferencirano obdavčitvijo davka prometnega na avtomobile. Zakaj
               moramo sedaj sprejemati poseben zakon o posebnem davku o cestnomotornih vozil, potem
               še neke formule, kako se to izračunava; ko bi to isto stvar lahko v čisto normalnem
               zakonu, ki ga že imamo, v davčno lestvico spravili, pa bi verjetno bolj razumeli to
               zadevo. Še bolj enostavno pa je povečati ceno motornih goriv, kjer vlada sploh ni
               potrebno, da pride pred parlament. Samo mi bi želeli reči, da inflacije ne bo, ker
               seveda ima poraba goriva in cena goriva direktno neki vpliv, mogoče vem, od procenta
               goriva 0.1%, povečano inflacijo. Ampak, tudi tak davek, vsak davek neposredno useka
               po žepu državljana, ima za posledico pritisk na cene, pritisk na to, od kje dobiti
               denar in v končni posledici se ta inflacija vrne na drug način. To bi samo rekel.</p>
               <p>Še enkrat pravim, meni ne bo nikoli nič nerodno sprejeti zakon, ki bo pomenil
               obdavčitev, če bom vedel, da je ta denar res potreben in da bo zakon tak, da ne bo
               neki dodatni davek, ampak naj se kar v osnovnem davku še pripračuna tisto, kar je
               treba. Hvala.</p>
            </sp>
            <sp xml:id="SDZ2-Redna-04-1997-05-20.sp23">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Henigman.</p>
            </sp>
            <sp xml:id="SDZ2-Redna-04-1997-05-20.sp24">

               <speaker>BENJAMIN HENIGMAN:</speaker>

               <p>Spoštovani! Pred sejo, pred tole točko smo imeli Odbor za finance, kot vam je bilo
               že prej povedano. Ta zakon naj bi imel učinek v letošnjem letu 3.7 milijard tolarjev,
               če bi pa veljal celo leto, pa priblžno 8 milijard. To sem vam povedal ne zaradi tega,
               da vem, kaj to pomeni, ampak če to primerjamo z državnim proračunom in s proračunsko
               luknjo - kako si mora vlada dovoliti da pride s tem zakonom za tako majhno razliko v
               denarju pred Državni zbor, kjer opažam oziroma vidim, da je velika večina poslancev
               tudi, bom rekel, iz drugih strank je obrnjena proti temu zakonu. Kako mora vlada
               predlagati v letu, ko želimo vstopiti v Evropo interventni zakon, ki je v bistvu
               skregan z vsako logiko evropske prodaje avtomobilov.</p>
               <p>Po mojih podatkih so v Ameriki, ZDA in Kanadi primerljivi avtomobili cenejši od 30
               do 50%, kot so na našem trgu, v Evropi so pa vsaj četrtino cenejši. Mi pa želimo zdaj
               te naše ljudi, ki od svojih plač prispevajo bruto prispevke, potem podjetja plačujejo
               prispevke na prispevke, nazadnje se nam obračuna še dohodnina, povečati ceno
               avtomobila, ki naj bi bil statusni simbol. Oziroma avto naj bi bil statusni simbol.
               Kako statusni simbol za tistega, ki ima recimo 2 ali pa 3 otroke, ima službo 10-15 km
               od svoje hiše, kako naj bo to statusni simbol. To je potreba. Nismo več v letu 1930
               ali pa 1950, ko so se ljudje vozili z vozovi in bicikli, ampak se pač vozimo z
               avtomobili. Zato je vsako "nalaganje" oziroma laganje, bom rekel, v smer, da
               obdavčujemo ljudi, ki imajo avto kot statusni simbol, iz trte izvito.</p>
               <p>Druga stvar. Zakon o varnosti v cestnem prometu sprejemamo na naslednji seji. V njem
               točno, natančno piše, kakšni morajo biti avtomobili, kakšne morajo biti ceste, kakšni
               prekrški, kako bomo - tam bomo ljudi spet dodatno seveda obdavčili zato, ker delajo
               neumnosti na cestah in prekrške. Nič nimam proti, ampak poskušajmo jim dati zato na
               drugi strani tudi ustrezna vozila, da ne bodo plačevali kazni na račun starega
               voznega parka.</p>
               <p>In najpomembnejše je seveda to, da je vlada s tem - in tukaj je gospod Senjur,
               minister za ekonomske odnose in razvoj, ki je seveda previdno tiho, in mislim, da je
               prav, potem bi moral biti tukaj tudi minister Gaspari, katerega se ta zakon tudi
               tiče, pa tudi ni nič povedal v imenu oziroma ni nobenega duha ne sluha o kriterijih
               Ministrstva za okolje in prostor oziroma ocene tega zakona. Menim, da se je gospod
               Gaspari in ekipa, ki jo ima okrog sebe, pač ta zakon izmislil zato, ker vlada nima,
               in to ni prepričanje samo pri tej točki, ampak tudi pri začasnem financiranju,
               globalnega pristopa k reševanju gospodarske situacije v državi. Ne bom krivil novih
               ministrov oziroma, da je vlada toliko časa, kot je. Vendar so pa nekateri ministri že
               pet let na teh položajih, kjer so. In dva milijona ljudi - to je bilo že večkrat
               poudarjeno - v tej državi živi približno 250 do 300.000 ljudi, ki ustvarjajo novo
               vrednost. Vsi ostali smo pa na breme proračuna oziroma davkoplačevalcev. Sedaj bi pa
               želeli z zakonom za 3.7 milijarde letos reševati gospodarsko situacijo in "by
               passirati", bom rekel, vstopanje v Evropo, ki nam ne omogoča več pobiranja carin.
               Lepo vas prosim! To je preveč prozorno.</p>
               <p>In že samo zaradi tega je smiselno, da Državni zbor zavrne ta zakon, zato da bo
               vlada začela razmišljati, kako bo dejansko prišla s paketom oziroma z gospodarskimi
               ukrepi, ki bodo tistim, ki živijo od svojega dela, omogočili tudi razvoj. Tudi vseh
               tistih - gospodje ministri in državni uslužbenci, in poslanci, ki smo sedaj plačani
               na osnovi nove vrednosti. Hvala lepa.</p>
            </sp>
            <sp xml:id="SDZ2-Redna-04-1997-05-20.sp25">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo ima gospod Zoran Lešnik.</p>
            </sp>
            <sp xml:id="SDZ2-Redna-04-1997-05-20.sp26">

               <speaker>ZORAN LEŠNIK:</speaker>

               <p>Spoštovani podpredsednik, kolegice in kolegi! Jaz sicer razumem vlado, ki ima takšne
               in drugačne probleme z zagotovitvijo financiranja, skratka, kot rečemo po domače, če
               želi zvezati konec s krajem. Toda vseeno se postavlja vprašanje, ali je v tem primeru
               tak način zbiranja denarja najprimernejši? Preprosto zato, ker menim, da bo ta zakon,
               če bo sprejet, prispeval k temu, da bo jutri in v naslednjih letih na naših cestah
               ponovno več in preveč starih avtomobilov, ki sigurno ne bodo prispevali k varnosti
               cestnega prometa, hkrati pa bodo zaradi izrabljenosti prispevali k še večjemu
               onesnaževanju okolja.</p>
               <p>Zaradi tega podpiram tiste, ki se zavzemajo, da bi vendarle vlada našla en drug
               način zbiranja denarja, in sicer mislim, to je moje osebno mnenje, pa ni zraslo na
               mojem zelniku, ker so o tem že govorili drugi, da bi vendarle skušali zagotoviti ta
               potrebni denar v obliki višje cene bencina, ali je to davek, ali kakorkoli se že
               imenuje. Če pa bi bil slučajno ta zakon sprejet, pa da se ne bi več oglašal podpiram
               tisti predlog, tisti amandma in tiste, ki so predlagali te amandmaje, mislim, da je
               gospod Sovič in kolega Možgan, ki pravi, da ne bi bilo omejitve 14%, kajti v tem
               primeru bi pa v resnici napravili krivico tistim, ki kupujemo manjše in bolj varčne
               avtomobile in napravili veliko uslugo tistim, ki kupujejo drage.</p>
               <p>Pa me ob tem vendarle zanima, ali ni morda zakonodajalec pri tem mislil tudi na
               nakup vladnih in drugih avtomobilov, ki jih bo pač potrebno tudi kupiti v prihodnjem
               obdobju. Hvala lepa.</p>
            </sp>
            <sp xml:id="SDZ2-Redna-04-1997-05-20.sp27">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Lešnik. Besedo ima gospod Jožef Košir.</p>
            </sp>
            <sp xml:id="SDZ2-Redna-04-1997-05-20.sp28">

               <speaker>JOŽEF KOŠIR:</speaker>

               <p>Hvala lepa, gospod predsedujoči. Spoštovane poslanke in poslanci. Moje mnenje je
               takšno, glede na današnjo razpravo, in pa tudi glede na mnenje, ki ga imam, mislim,
               da je dejansko situacija ob sprejemanju tega zakona pokazala to stanje, da smo v
               lanskem letu, ko smo se pogovarjali v tem Državnem zboru o zmanjšanju carin, verjetno
               pozabili, kaj bo potrebno vzporedno narediti. In v tistem času, ko se je carina
               zmanjšala, bi normalno tudi morali te ukrepe, o katerih se danes pogovarjamo,
               sprejemati. Do tega dejstva, da bi morali državni proračun dopolniti, verjetno se vsi
               strinjamo, da ga bomo morali dopolniti. To je prvo. In mislim, da davek, ki je
               začrtan na osnovi tega na ta način ali na drugi, je vsekakor potreben, da se dopolni.
               Glede na zelo različna mnenja in glede na nesoglasja v samem matičnem odboru
               predlagam, da se ta seja prekine za eno uro in da se dejansko matični odbor preveri,
               če je možno z amandmaji sploh ta zakon dopolniti oziroma, če se to ugotovi, da ni
               možno, da ugotovimo, da je potrebno sestaviti novi zakon. Hvala lepa.</p>
            </sp>
            <sp xml:id="SDZ2-Redna-04-1997-05-20.sp29">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo ima gospod Brenčič.</p>
            </sp>
            <sp xml:id="SDZ2-Redna-04-1997-05-20.sp30">

               <speaker>STANISLAV BRENČIČ:</speaker>

               <p>Hvala lepa, gospod podpredsednik. Kolegicam in kolegom poslancem lep pozdrav.
               Razmišljal bom morda nekoliko drugače kot moji predhodniki, vendar sem pa sigurno
               prepričan v to, da ta zakon nima nekih ekoloških indicov, zato ker novi avtomobili,
               posebej današnji avtomobili, so ekološko prav gotovo v veliki prednosti za
               starejšimi. Vendar ima pa nekaj drugega, zaradi česar bom jaz ta zakon podprl.</p>
               <p>Nakup novega avtomobila je za tisti del naše populacije, kateri tudi oproščamo
               prispevke - dodatne davke na izplačane dohodke - težak in zato se ti ljudje še vedno
               vozijo s starimi avtomobili. In ti njihovi avtomobili so tisti avtomobili, ki stanje
               na področju opremljenosti naših ljudi z avtomobili postavljajo v neko drugačno
               evropsko luč. Vendar pa ekvivalent novih avtomobilov niti slučajno ne odraža
               ekvivalenta blaginje naše družbe. In zato, ta davek je usmerjen tako, da bo večji del
               plačal tisti, ki bo kupil dražji avto in zato seveda ga podpiram.</p>
               <p>Naj bo ta del davka v pomoč tistemu, da bo lahko tudi ta "mali" zamenjal svoj stari
               yugo z novim avtom, ki je ekološko bolj sprejemljiv, seveda nižjega cenovnega
               razreda. Tisti, ki pač imamo večje plače, pa prispevajmo nekaj za socialo tistih
               ljudi, ki jo potrebuje. Zato v tem smislu jaz zakon podpiram, da bomo pač prispevali
               skozi ta način zbiranja sredstev del denarja v socialne transferje. Hvala.</p>
            </sp>
            <sp xml:id="SDZ2-Redna-04-1997-05-20.sp31">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Brenčič. Replika, gospod Henigman.</p>
            </sp>
            <sp xml:id="SDZ2-Redna-04-1997-05-20.sp32">

               <speaker>BENJAMIN HENIGMAN:</speaker>

               <p>Spoštovani! Najprej replika gospodu Koširju, ki ni član Odbora za finance. Odbor za
               finance je ta zakon že večkrat obravnaval in jaz osebno ne vidim nobenega razloga, da
               bi ga moral še enkrat, ker ne bo na novo odkril Amerike. Zakon, tak kot je, se ga ne
               da popraviti, ampak ga je treba enostavno zavrniti, tako kot je mnenje matičnega
               delovnega telesa. Da se ga ne sprejme in o tem bomo glasovali, ko bo zaključena
               razprava.</p>
               <p>Kar se pa tiče samega zakona oziroma polnjenja proračuna, gre pa vprašanje
               predstavnikom vlade. Takrat, ko je bil ta zakon predlagan v Državni zbor, še ni bilo
               dviga cene bencina, potem smo pa prišli do 8.9, če se ne motim, dviga bencina. Se
               pravi, da je na tej osnovi država že ogromno pokasirala in je zmanjšala ali pa naj bi
               zmanjšala proračunsko luknjo. Tako da tukaj zakon sam po sebi lahko odpade, ker tega
               razloga ni več, gre pa samo za tistih 3,7 milijard tolarjev. Kaj pa je to za državo,
               ki kar tako dela hiše za 20 milijard ali pa še kaj več in nas potem pri Dnevniku o
               tem celo obvešča.</p>
               <p>Še ena stvar, gospod Brenčič. Seveda, vi bi zakon, oprostite, ampak jaz vas ne
               razumem. Vi bi zakon podprli zato, ker bodo manjši plačevali samo 100.000 na avto,
               večji pa lahko milijon dodatno. Ne! Ravno zato, da manjši ne bodo - tisti, ki imajo
               manj - plačevali 100.000, je treba zakon zavrniti. Hvala lepa.</p>
            </sp>
            <sp xml:id="SDZ2-Redna-04-1997-05-20.sp33">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Gospod Rejc.</p>
            </sp>
            <sp xml:id="SDZ2-Redna-04-1997-05-20.sp34">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Za ta zakon ne bom glasoval.
               Tudi Odbor za finance in monetarno politiko je sprejel ustrezen sklep, da se ga
               zavrne. Moram povedati, da smo bili obveščeni, da je bilo v mesecu aprilu prodanih
               več kot 7.900 avtomobilov. Normalno bi to bilo recimo 5.600. Se pravi, da se je
               bistveno povečala prodaja avtomobilov. To je en vidik.</p>
               <p>Drugi vidik je, da s tem posegamo v čisto abecedo nekega razvoja, nekih dogajanj in
               nekih navad, ki so in ki bodo, na katere ne bomo mogli stopiti na prste in gotovo ste
               prebrali pridružitveni sporazum. Tam lepo piše o carinah, lepo piše pa še o drugih
               dajatvah. Namreč ta dajatev pomeni ravno tako omejevanje in to dajatev bodo takoj
               spoznali in jo videli, ker žal se s temi avtomobili in s takimi "firmami" vsi
               Evropejci, ki nekaj pomenijo, ukvarjajo.</p>
               <p>Zelo bi bil vesel, če bi res ta zakon nosil polno elementov, s katerimi bi vplival
               sem in tja. Vsi tisti, ki delajo v procesu dodelave, kooperanti in tisti, ki
               proizvajajo, so neverjetno in kar verjetno zelo togotni na to, kaj se dogaja. Jasno
               je, da bodo verjetno tudi v tujini reagirali kot češ, dobro, vi ste to omejili, bomo
               pa še vam, recimo, zmanjšali ne vem kaj - verjetno znajo tujci tako napraviti - ker
               ste vi to naredili, bomo pa še mi zmanjšali priznanje vašemu delu. Tako se pač dela
               tudi v mednarodni trgovini.</p>
               <p>Ta davek je izključno zato, da se tistih 3.7 milijard pobere. Najbrž se jih ne bo,
               se jih bo malo manj, ker bodo spet v mesecu maju te nabave toliko večje. Vendar vsi
               moderni avtomobili, vemo, da imajo ekološko čistejše gorivo, neosvinčeno itd.
               Skratka, ta zadeva je povsem jasna. Jasno pa je tudi to, da bi pričakoval od vlade,
               da bo pa recimo zdaj v prihodnjih "nabavah" šla v to, da bo nakupila majhne
               avtomobile in dala vzgled. Gotovo bi pa med ljudmi zelo prisrčno delovalo, če bi se
               predsednik vlade peljal v majhnem avtomobilu. Hvala.</p>
            </sp>
            <sp xml:id="SDZ2-Redna-04-1997-05-20.sp35">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? <stage>(Ne.)</stage> Veliko vprašanj je bilo naslovljenih na vlado.
               Preden zaključim razpravo, ali želi predstavnik vlade dati kakšne odgovore? Prosim,
               gospa državna sekretarka.</p>
            </sp>
            <sp xml:id="SDZ2-Redna-04-1997-05-20.sp36">

               <speaker>MILOJKA KOLAR:</speaker>

               <p>Hvala za besedo. Spoštovane poslanke in poslanci! Veliko stvari je bilo že izrečenih
               na to temo posebnega prometnega davka na cestna motorna vozila. Jaz bom verjetno
               določene zadeve ponovila, ker sem jih verjetno že tudi pri predlogu oziroma
               sprejemanju dnevnega reda te seje povedala.</p>
               <p>Na prvem mestu bi želela spet poudariti, da to ni ekološki davek. Ima vgrajeno
               posledično delček glede na višino porabe, da lahko tudi recimo en majhen delček
               doprinese k ekološki komponenti. Vendar je to posebni prometni davek in seveda je
               njegov namen, zakaj se predlaga, dvojen.</p>
               <p>Prvič je jasno in očitno, da je to fiskalen namen. Zagotoviti dodatne prilive v
               proračun, pa ne samo za letos, temveč tudi za vsa naslednja leta. Kot veste, je samo
               iz naslova znižanja carinskih dajatev za avtomobile, iz 27% na 18,9%, to se pravi za
               9% pri povprečni prodaji od 60 do 70.000 novih avtomobilov v Sloveniji, kar kažejo
               podatki za zadnja leta, tja od leta 90 naprej, izpada 5 milijard samo iz naslova
               znižanja carin. Torej, to je vidik, eden od elementov, zakaj se predlaga ta zakon, ki
               se seveda ne predlaga za fiskalno leto 1997, ampak se seveda predlaga zakon za
               uveljavitev za naslednje obdobje.</p>
               <p>Drugi vidik tega predloga zakona, čeprav bo mogoče kdo skomignil z rameni, je pa
               tudi ta. Žal smo Slovenci še vedno zelo potrošniško naravnani. In očitno, kar kažejo
               tudi razprave po medijih pa tudi v tem parlamentu, je ta avto taka svetinja in tak
               statusni simbol, da seveda kljub temu, da države OECD po pregledu, kako so obdavčeni
               avtomobili, lahko ugotovimo, da nismo primer, ali pa da ta predlog zakona ni nekaj
               edinstvenega, kar se predlaga. Recimo samo primer, če gledamo skupno obremenitev
               novih obremenitev, se na Danskem plača 105% dajatev na osnovno nabavno vrednost
               avtomobila. Pri nas bi ob pogoju sprejetja tega predloga zakona in ob nakupu zelo
               dragega avtomobila, kjer se plača, se pravi nad 1,8 litra 32% stopnjo prometnega
               davka in ob pogoju, če je ta zakon sprejet, se pravi ob tisti maksimalni višini, bi
               bila ta obdavčitev nekaj pod 50 oziroma maksimalno 50%, v primerjavi z Dansko, ki
               pravim, da je 105%. Tudi podobno v drugih državah, OECD in Evropske zveze imajo dva
               načina obdavčitve. En način je davek ob nakupu - se pravi dve vrsti davkov - ki se
               plača ob nakupu ali pa ob prodaji oziroma tako imenovani potrošni ali prometni davek.
               In drugi način je letni davek na registracijo ali na uporabo osebnega avtomobila. Pri
               nas kot veste imamo povračilo oziroma nadomestilo za uporabo cest in veste verjetno
               tudi, da se po sprejetju novega zakona o državnih cestah, pripravlja seveda novi
               podzakonski akti, ki bodo v skladu s tako imenovano zeleno knjigo Evropske zveze, ki
               govori o učinkoviti in racionalni rabi cestne infrastrukture, tudi na novo opredelila
               to nadomestilo za uporabo cest. Torej, imamo dve vrsti, davek ob nakupu, prodaji in
               te letne davke, ki so v državah pač seveda različno opredeljeni. Ravno tako se v
               državah tudi ta davek uporablja kot fiskalni instrument seveda za zagotavljanja. Pri
               nas seveda smo po sprejetju tega INTEREM sporazuma oziroma po zniževanju teh
               carinskih dajatev soočeni z dejstvom, da bomo v celem prehodnem obdobju izgubili 60
               milijard prihodkov iz naslova carinskih dajatev v proračun. Da ne omenjam drugih, ki
               jih boste verjetno ob predlogu proračuna za 1997. leto videli, kakšni so
               primanjkljaji oziroma kaj se bo ob nesprejetju določenih zakonov za dodatne vire
               oziroma ali za omejitve že doseženih pravic zgodilo s tem primanjkljajem v letošnjem
               letu.</p>
               <p>Torej tudi ta vidik, da mi vsi, kot državljani, težimo k temu, da seveda ne kupujemo
               vsaki dve leti novih avtomobilov in to velikih in dragih avtomobilov, da varčujemo
               bolj za druge namene, kot je, ne vem, za lastno izobraževanje, za penzijo, za
               stanovanjske potrebe in podobno. Torej, predvsem ta dva vidika sta bila upoštevana
               pri predlogu omenjenega zakona.</p>
               <p>Kot sem že rekla, res je tudi, in seveda vlada ni imela namena, da bi kakorkoli
               omejevala, da bi ta predlog zakona prišel v javnost. Res je, da je samo aprila bila
               prodaja novih avtomobilov nekaj manj kot 8.000. Res je tudi, da je za več kot 2.000
               ta prodaja presegla povprečno mesečno prodajo, če vemo, da je bilo lani prodanih
               oziroma kupljenih 71.500 novih avtomobilov. Vendar, kot sem dejala, ta zakon, ta
               predlog, je namenjen za sprejem, ne za določeno obdobje, za fiskalno leto, namenjen
               je za to, da se sprejme za nek nedoločen čas za naprej, tak, v taki obliki in s
               takimi korekturami oziroma z amandmaji, ki jih je dal odbor. Kajti seveda 1. januarja
               leta 1998 se bomo soočili z novim zniževanjem carinskih stopenj osebnih avtomobilov.
               In zaradi tega je ta predlog zakona tak, kot je.</p>
               <p>To, kar je že omenil gospod Kopač - dejstvo je, da znižanje carinskih dajatev ni
               doprineslo k znižanju maloprodajnih cen za kupce. Seveda je ta razlika, ki je ni bilo
               treba dati državi, nekje ostala in nekdo je zato imel boljši rezultat. Jaz verjamem,
               verjetno ste tudi že videli, da nekateri proizvajalci že oglašajo "povrnili vam bomo
               davek, če ga bo parlament sprejel", kar pomeni, da imajo proizvajalci pa tudi
               prodajalci-uvozniki še določene, če temu tako rečem, rezerve iz naslova tega izpada
               carin, da bodo lahko ohranili iste prodajne cene, brez obremenitev končnega
               potrošnika.</p>
               <p>In če še govorimo, ker je bilo veliko besed izrečenih o pogojih gospodarjenja. Za
               koga se spreminjajo? Torej, pogoji gospodarjenja se v bistvu, če temu lahko tako
               rečemo, spreminjajo za nas, za fizične osebe, kot končni kupci, kajne. Ker prodajalci
               bodo na fakturi seveda navedli prodajno ceno. In zdaj, če je to povpraševanje po
               avtomobilih kolikor toliko fleksibilno, se pravi, če nismo tako potrošniško
               naravnani, da bomo ne glede na obremenitve kupovali recimo relativno drage avtomobile
               in ne namenjali naših prihrankov za druge namene, kajne, potem je seveda tudi z
               makroekonomskega vidika prav, da se ta davek uvede. Hvala.</p>
            </sp>
            <sp xml:id="SDZ2-Redna-04-1997-05-20.sp37">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Sovič.</p>
            </sp>
            <sp xml:id="SDZ2-Redna-04-1997-05-20.sp38">

               <speaker>BORIS SOVIČ:</speaker>

               <p>Cenjene dame, spoštovani! Mogoče se motim, mogoče sem preslišal, ampak cenjena dama
               mi ni odgovorila na moje vprašanje, v katerem predpisu je zajeta metoda meritve
               porabe goriva. Kateri slovenski predpis definira to metodo, ki je osnova za ta davek?</p>
               <p>In drugo. Dama je seveda omenila, da je v posameznih državah Evropske zveze različna
               praksa, citirana je bila Danska. Tudi za mene je to zelo zanimiv podatek in samo še
               potrjuje to, kar sem že prej povedal, da bi za kvalitetno razpravo o tem zakonu
               potrebovali natančen pregled ureditev v drugih evropskih državah, takšen kot je tudi
               običaj pri vseh drugih zakonih, ki jih sprejemamo, in gospod Peterle, ki zdaj sicer
               ne posluša, na to večkrat opozarja, da bi morali <stage>(jaz bi rekel v naših zakonih imeti)</stage>
               - to je tudi sklep Komisije za evropske zadeve - imeti vedno v zakonih napisano to
               klavzulo kompatibilnosti z Evropsko unijo. Zdaj mi pravzaprav slišimo, kako je v
               posameznih deželah, manjka nam pa celovita informacija o tem, kako je to urejeno v
               drugih državah. Jaz vljudno prosim, da bi nam vlada to zagotovila, da bi se lahko
               potem odločali. Hvala.</p>
            </sp>
            <sp xml:id="SDZ2-Redna-04-1997-05-20.sp39">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Prosim, gospa državna sekretarka ima še besedo.</p>
            </sp>
            <sp xml:id="SDZ2-Redna-04-1997-05-20.sp40">

               <speaker>MILOJKA KOLAR:</speaker>

               <p>Hvala. Se opravičujem, res sem pozabila gospodu Soviču odgovoriti. Naš pravilnik o
               homologaciji se sklicuje na resolucijo oziroma na pravilnik, imenovan EC 84 Združenih
               narodov in potem povzema določbe po tem pravilniku in so z uredbo o homologaciji
               zajeta pri našem uradu, kar se povprečne porabe tiče, tako mestne vožnje in pa
               medkrajevne. Enako ima evropska direktiva ECE 80/1268 dane in definirane podatke,
               kako se izračuna povprečna poraba. In proizvajalci iz držav Evropske zveze seveda
               ravnajo po tej evropski direktivi in dajejo podatke, tako izračunane podatke o
               povprečni porabi. Hvala.</p>
            </sp>
            <sp xml:id="SDZ2-Redna-04-1997-05-20.sp41">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič.</p>
            </sp>
            <sp xml:id="SDZ2-Redna-04-1997-05-20.sp42">

               <speaker>BORIS SOVIČ:</speaker>

               <p>Cenjene dame, spoštovani! Jaz vljudno predlagam, da na tej točki sejo prekinemo in
               vljudno prosim, da nam vlada da dve stvari.</p>
               <p>Prvič kopijo teh aktov, o katerih je zdaj gospa državna sekretarka govorila in
               drugič pregled prakse v drugih državah.</p>
               <p>Zdaj, kar se prvega tiče, bi rad povedal, da ni mogoče govoriti o tem, da se uredba
               o homologaciji nanaša na, tako kot je bilo rečeno, priporočila ECE, to je "Ekonomic
               Commission of Europ" in priporočila Evropske unije, "Europ commission" zato, ker sta
               si ti dve priporočili različni in se je treba pač odločiti, za katera priporočila. Če
               ima vozilo izmerjeno porabo po priporočilih ECE, potem je ta poraba nižja kot če za
               isto vozilo izmerimo porabo po priporočilih Evropske komisije. Torej bi morala vlada
               potem vsaj definirati način preračunavanja iz enega faktorja v drugega. Saj to, kar
               zdaj pripovedujem, tako so to naredili Avstrijci in sam finančni minister se je
               skliceval na ureditev v tej državi, ko je utemeljeval ta zakon. Torej, če povzemamo
               zakonodajo neke države, potem je koristno, da jo povzemamo v njeni celoti, ne pa, da
               samo potegnemo en del iz tega.</p>
               <p>Zato predlagam še enkrat, da na tej točki prekinemo obravnavo te točke dnevnega
               reda, da vlado zaprosimo za to, da nam da podlage, o katerih zdaj govori, da bi lahko
               se odločali naprej. Torej gre1prvič za to, da nam da kopije tistih slovenskih aktov,
               ki definirajo uporabo teh metod za meritev porabe goriva, in drugič, da nam da
               pregled prakse v drugih državah, da bi na tej osnovi se lahko odločali. Hvala.</p>
            </sp>
            <sp xml:id="SDZ2-Redna-04-1997-05-20.sp43">

               <speaker>PODPREDSEDNIK ANDREJ GERENČER:</speaker>

               <p>Hvala. Še želi kdo besedo? <stage>(Ne želi.)</stage> Potem moramo najprej odločati o predlogu
               sklepa Odbora za finance in monetarno politiko, ki se glasi: "Predlog zakona se ne
               sprejme." Ko bomo o tem odločili, potem bomo nadaljevali. Prosim, gospod
               Anderlič.</p>
            </sp>
            <sp xml:id="SDZ2-Redna-04-1997-05-20.sp44">

               <speaker>ANTON ANDERLIČ:</speaker>

               <p>Spoštovani! Nisem razumel, ali je razprava zaključena, ali ni zaključena, ker niste
               tega rekli. Vi ste samo rekel...</p>
            </sp>
            <sp xml:id="SDZ2-Redna-04-1997-05-20.sp45">

               <speaker>PODPREDSEDNIK ANDREJ GERENČER:</speaker>

               <p>Zaključena je.</p>
            </sp>
            <sp xml:id="SDZ2-Redna-04-1997-05-20.sp46">

               <speaker>ANTON ANDERLIČ:</speaker>

               <p>Glede na razpravo, ki je bila v imenu poslanske skupine Liberalne demokracije,
               prosim za pol ure odmora pred odločanjem. Hvala.</p>
            </sp>
            <sp xml:id="SDZ2-Redna-04-1997-05-20.sp47">

               <speaker>PODPREDSEDNIK ANDREJ GERENČER:</speaker>

               <p>Hvala. Nadaljujemo 12.10.</p>
               <stage>(Seja je bila prekinjena ob 11.39 uri in se je nadaljevala ob 12.21 uri.)</stage>
            </sp>
            <sp xml:id="SDZ2-Redna-04-1997-05-20.sp48">

               <speaker>PODPREDSEDNIK ANDREJ GERENČER:</speaker>

               <p>Kolegice in kolegi poslanci! Nadaljujemo s sejo. Zaključili smo splošno razpravo.
               Dajem besedo gospodu Anderliču, ki je prosil odmor, če želi.</p>
            </sp>
            <sp xml:id="SDZ2-Redna-04-1997-05-20.sp49">

               <speaker>ANTON ANDERLIČ:</speaker>

               <p>Po mnenju poslanske skupine Liberalne demokracije obstajajo pogoji za odločanje.
               Hvala.</p>
            </sp>
            <sp xml:id="SDZ2-Redna-04-1997-05-20.sp50">

               <speaker>PODPREDSEDNIK ANDREJ GERENČER:</speaker>

               <p>Hvala. Ugotavljamo sklepčnost za nadaljevanje seje! <stage>(59 prisotnih.)</stage> Ugotavljam, da
               je zbor sklepčen.</p>
               <p>Odbor za finance in monetarno politiko predlaga naslednji sklep: "Predlog zakona se
               ne sprejme." Želi kdo razpravljati o tem sklepu? Ga poznate. Zaključujem. Prehajamo
               na glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za sklep Odbora za finance in monetarno politiko? <stage>(19 poslancev.)</stage> Je kdo
               proti? <stage>(40 poslancev.)</stage></p>
               <p>Ugotavljam, da sklep ni sprejet.</p>
               <p>Ker je zakon predlagan po hitrem postopku, prehajam na drugo obravnavo. Prosim.
               Gospod Sovič.</p>
            </sp>
            <sp xml:id="SDZ2-Redna-04-1997-05-20.sp51">

               <speaker>BORIS SOVIČ:</speaker>

               <p>Cenjene dame, spoštovani! Če se spomnim, sem prej predlagal en proceduralni sklep in
               bi vljudno prosil, če bi ga predsedujoči dal na glasovanje.</p>
               <p>To je bil sklep, ki predlaga, da se obravnavo prekine, in da vlada pripravi gradiva,
               o katerih je bilo danes tukaj govor, in ki bi omogočala, da bi ta obravnava tekla
               normalno. Šlo je prvič zato, da bi nam vlada pripravila pregled ureditve v drugih
               državah in drugič, da bi nam vlada dala podlage, na osnovi katerih se lahko sklepa,
               da je urejeno vprašanje merjenja porabe goriv, ki je temelj tega zakona. Ne enega ne
               drugega nismo dobili. To je prva pripomba, ki bi jo imel.</p>
               <p>In druga proceduralna pripomba je ta, da sem jaz in upam, da ste to vsi dobili,
               vložil predloge sklepov k prvi obravnavi. Sedaj nisem zasledil gospod predsedujoči,
               da bi mi o teh predlogih sklepov, ki sem jih predlagal, glasovali. Hvala.</p>
            </sp>
            <sp xml:id="SDZ2-Redna-04-1997-05-20.sp52">

               <speaker>PODPREDSEDNIK ANDREJ GERENČER:</speaker>

               <p>Hvala. Torej ker je bil predlog zavrnjen gospod Sovič, ne moremo obravnavati vaših
               stališč in predlogov. Dajem pa vaš prvi predlog, ki ste ga dali, da prekinemo
               razpravo, in da vlada da odgovore, na glasovanje. Ugotavljamo prisotnost! <stage>(62
               prisotnih.)</stage></p>
               <p>Predlagam, da glasujemo o sklepu gospoda Soviča, da prekinemo razpravo in da vlada
               da odgovore na ta vprašanja.</p>
               <p>Kdo je za tak predlog? <stage>(21 poslancev.)</stage> Je kdo proti? <stage>(42 poslancev.)</stage></p>
               <p>Ugotavljam, da predlog ni sprejet.</p>
               <p>Gospod Sovič, izvolite.</p>
            </sp>
            <sp xml:id="SDZ2-Redna-04-1997-05-20.sp53">

               <speaker>BORIS SOVIČ:</speaker>

               <p>Zahvaljujem se, da ste dali na glasovanje moj proceduralni predlog. Sedaj še druga
               stvar. Mi smo prej glasovali o tem, ali se procedura pri tem zakonu prekine ali ne.
               Sprejet je bil sklep, da se ne prekine, torej predlog odbora ni bil izglasovan.</p>
               <p>Ker je temu tako, ker se procedura nadaljuje, bi predlagal in vljudno prosil, da
               daste na glasovanje predloge sklepov, ki sem jih pripravil k prvi obravnavi.
               Hvala.</p>
            </sp>
            <sp xml:id="SDZ2-Redna-04-1997-05-20.sp54">

               <speaker>PODPREDSEDNIK ANDREJ GERENČER:</speaker>

               <p>Gospod Sovič, prvo obravnavo smo zaključili, bomo odločali samo o amandmajih. Gospod
               Sovič, prva obravnava je končana, smo znotraj hitrega postopka, gremo na odločanje o
               amandmajih.</p>
               <p>Najprej predlagam zboru, da skladno z zadnjo alineo 189. člena poslovnika razpravlja
               in glasuje o vseh tistih členih skupaj h katerim niso bili vloženi amandmaji. Želi
               kdo razpravljati o tem? Gospod Jelinčič.</p>
            </sp>
            <sp xml:id="SDZ2-Redna-04-1997-05-20.sp55">

               <speaker>ZMAGO JELINČIČ:</speaker>

               <p>Hvala lepa za besedo. Jaz bom o vseh teh členih glasoval proti in tudi o naslednjih,
               vendar bom pojasnil zakaj bom glasoval proti. Prosim? Ne. To je pojasnilo o
               glasovanju.</p>
               <p>In sicer, ravnokar sem dobil faks Združenja avtomobilskih zastopnikov in
               proizvajalcev, ki pišejo tako, pišejo tudi gospodu predsedniku Državnega zbora: "Vas,
               gospod predsednik Državnega zbora in vse predsednike poslanskih skupin obveščamo, da
               navedbe gospoda Janeza Kopača niso točne oziroma so primer lažnega argumentiranja.</p>
               <p>1. Cene avtomobilov po znižanju carin, so se znižale bolj kot so se znižale carine.</p>
               <p>2. Namišljeno razliko, ki jo je navajal gospod Janez Kopač niso vzeli proizvajalci
               in prodajalci avtomobilov.</p>
               <p>3. Ni res, da bodo lahko novi davek pokrili proizvajalci in trgovci.</p>
               <p>4. Ni res, da je posebni davek identični avstrijski novi:</p>
               <p>a) v Avstriji je davek na dodano vrednost in ne sistem davkov na davek;</p>
               <p>b) v Avstriji je carina za avtomobile Evropske unije proizvodnje 0% in za
               izvenevropsko proizvodnjo avtov 10%.</p>
               <p>5. Ni res, da je ta davek ekološko naravnan, ker so novi avtomobili:</p>
               <p>a) ekološko in energetsko boljši od starih;</p>
               <p>b) imajo znatno več varnostne opreme, kar pomeni, da so nova vozila z vidika pasivne
               varnosti znatno boljša.</p>
               <p>6. Ni res, da je novi sistem razlike med standardizirano in oprostitveno porabo
               multiplicirano s koeficientom 2, human. Sam model je skrajno nehuman in nima nobene
               zveze z dejansko porabo oziroma potrošnjo goriva po vozilu. Ta je odvisna od tega,
               koliko se kdo vozi.</p>
               <p>7. Ni res, da je navedeni davek neka oblika trošarine. Osnova tega davka je končna
               cena, ki vsebuje stroške, na katere se plačajo:</p>
               <p>a) davki po fakturah,</p>
               <p>b) prometni davek na avtomobile,</p>
               <p>c) sedaj pa še posebni davek.</p>
               <p>8. In končno ni res, da bi gospodarski subjekti, ki proizvajamo in prodajamo
               avtomobile, to lahko sami pokrili. Z novim davkom boste to dejavnost uničili. Uničili
               boste tudi vso spremljajočo industrijo.</p>
               <p>9. Od vladajočih strank smo pričakovali dialog. Vemo, da je možno od avtomobilov v
               državni proračun dobiti več. Z zakonom bo država dobila manj. Podpredsednik Pavel
               Noč."</p>
               <p>Hvala lepa. Še enkrat: zato bom glasoval proti!</p>
            </sp>
            <sp xml:id="SDZ2-Redna-04-1997-05-20.sp56">

               <speaker>PODPREDSEDNIK ANDREJ GERENČER:</speaker>

               <p>Hvala. Torej, predlagal sem, da o vseh tistih členih, na katere niso vloženi
               amandmaji, glasujemo skupaj. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je sklep sprejet.</p>
               <p>Prehajamo na amandmaje. Pregled ste dobili na mizo. Ali ga imate vsi? <stage>(Imate.)</stage></p>
               <p>Najprej k členu 3. Predlaga ga Odbor za finance in monetarno politiko, vlada ga
               podpira. Odpiram razpravo o tem amandmaju in o 3. členu kot celoti. Prosim, gospod
               Kopač.</p>
            </sp>
            <sp xml:id="SDZ2-Redna-04-1997-05-20.sp57">

               <speaker>MAG. JANEZ KOPAČ:</speaker>

               <p>Hvala za besedo. Izkoristil bom priložnost možne obravnave tega amandmaja, zato da
               povem, da je to eden od amandmajev, ki upošteva eno od pripomb gospoda Zmaga
               Jelinčiča, in tudi tega združenja, katerega pismo je ravnokar bral. Mislim, da je to
               tudi edini amandma, ki odgovarja na pripombe, ki jih je bilo seveda veliko. In če mi
               dovolite, ob tem, izgleda, ko smo "on line" poslušani, kaj govorimo, pri tem dotičnem
               združenju oziroma lobiju, v tem primeru še s toliko večjim veseljem potrjujem in ta
               amandma in seveda tudi druge. Navkljub pomislekom, ki sem jih poprej imel, pa me je
               pismo, ki ga je prebral gospod Jelinčič, dokončno prepričalo, da je predlog zakona in
               amandmaje, ki so bili, ki jih je vložil odbor in pa vlada, in so bili prediskutirani
               in smiselno popravljajo zakon, skratka, da je vso to celoto, se mi zdi, koristno
               podpreti. Želel sem pa poudariti, da je pismo, ki ga je prebral gospod Jelinčič, zame
               dodaten argument za to in me je utrdilo v prepričanju. Hvala lepa.</p>
            </sp>
            <sp xml:id="SDZ2-Redna-04-1997-05-20.sp58">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Zaključujem razpravo.</p>
               <p>Prehajamo na glasovanje o tem amandmaju. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je amandma k 3. členu sprejet.</p>
               <p>Prehajamo na glasovanje o amandmaju k členu 4. Imamo en amandma, predlagatelj je
               Odbor za finance in monetarno politiko, vlada ga podpira. Želi kdo besedo? <stage>(Ne želi.)</stage>
               Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet.</p>
               <p>Dajem na glasovanje celotni 4. člen. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je 4. člen sprejet.</p>
               <p>Prehajamo na amandma k členu 5. Predlagal ga je gospod Jože Možgan. Vlada ga ne
               podpira, matično delovno telo ga podpira. Želi kdo razpravljati?</p>
               <p>Potem imam pod 2 še en amandma, ki ga predlaga Odbor za finance in monetarno
               politiko in ga podpira tudi vlada.</p>
               <p>In še pod 2.a, ki pa ni zapisan, ga bom prebral. To je amandma skupine poslancev
               Državnega zbora, s prvopodpisanim gospodom Možganom. Pravi pa takole: "V prvem
               odstavku 5. člena se doda nova tretja alinea, ki se glasi: "Od vozil, za katere se po
               28. točki tarifne številke 3 plačuje davek od prometa po stopnji 5%." Sedanja tretja,
               četrta in peta alinea postanejo četrta, peta in šesta alinea. Obrazložitev. S
               predlagano izjemo bi se oprostilo od plačevanja dodatnega davka od cestnih vozil
               velike družine, ki imajo najmanj tri mladoletne otroke in imajo zaradi tega pravico
               do znižane osnove stopnje prometnega davka. Ni smiselno, da ti kupci avtomobilov
               plačujejo znižano osnovno stopnjo prometnega davka, hkrati pa se jim določi še
               dodatni davek. To tudi ni v skladu s proklamirano družinsko politiko in željami po
               povečanju natalitete Slovencev." Torej imamo tri amandmaje k členu 5. In še enega ima
               gospod Možgan, da se doda nova šesta alinea, ki se glasi kot je napisano, da ne berem
               vsega. Odbor ga ne podpira, ne podpira ga niti matično delovno telo. Odpiram razpravo
               o vseh teh amandmajih. Želi kdo besedo? Če ne želi, prehajamo na glasovanje.
               Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je prvi amandma sprejet.</p>
               <p>Glasujemo o drugem amandmaju, amandma pod številko 2. Odbor za finance ga predlaga,
               podpira ga tudi vlada. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma pod številko 2 sprejet.</p>
               <p>Na posebnem listu je amandma gospoda Možgana in ostalih podpisanih. To, kar sem prej
               prebral. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da je amandma sprejet.</p>
               <p>Glasujemo o amandmaju številka 3, predlagatelj je Jože Možgan, vlada ga ne podpira,
               ne podpira ga niti matično delovno telo. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma ni sprejet.</p>
               <p>Dajem na glasovanje v celoti 5. člen. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je 5. člen sprejet.</p>
               <p>Prehajamo na glasovanje o 6. členu. Imamo tri amandmaje. Prvega je vložil Odbor za
               finance in monetarno politiko, vlada ga podpira. Drugega je vložil Zmago Jelinčič,
               vlada ga ne podpira, ne podpira ga niti matično delovno telo, ker je vsebina za
               dopolnitev tega odstavka vsebovana v amandmaju odbora k 8. členu. Potem je tretji
               amandma, ki ga daje Boris Sovič; ne podpira ga ne vlada, niti matično delovno telo.
               Želi kdo besedo? <stage>(Nihče.)</stage></p>
               <p>Potem predlagam, da preidemo na glasovanje o 6. členu, amandmaju številka 1.
               Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Glasujemo o amandmaju številka 2. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da amandma ni sprejet.</p>
               <p>Glasujemo o amandmaju številka 3. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da amandma ni sprejet.</p>
               <p>Glasujemo o celotnem 6. členu. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 6. člen sprejet.</p>
               <p>Prehajamo k amandmajem k 7. členu. Imamo amandma Vlade Republike Slovenije, ki ga
               podpira matično delovno telo. Imamo amandma številka 2 Odbora za finance in monetarno
               politiko. Amandma številka 3, ki ga predlaga prav tako Odbor za finance in monetarno
               politiko, vlada ga podpira. Amandma 4, ki ga predlaga gospod Zmago Jelinčič, vlada in
               matično delovno telo ga ne podpirata. In 4.a, amandma gospoda Soviča, ki ga imate na
               posebnem listku, ga lahko preberem, da ne bo kakšnega nesporazuma: Prvi odstavek 7.
               člena naj se glasi: "Poseben davek od motornih vozil se plačuje po stopnji, ki je
               enaka dvema odstotkoma, pomnožena s 5 litri z zmanjšano porabo bencina oziroma za 4
               litre z zmanjšamo porabo plinskega olja." Dosedanji tekst je nenatančen, čeprav je
               davčna stopnja iznesena v odstotkih, člen tega ni predvideval. Predlagam amandma, da
               s tem odpravi to pomanjkljivost. Odpiram razpravo o vseh teh amandmajih. Želi kdo
               besedo? Gospod Sovič, izvolite.</p>
            </sp>
            <sp xml:id="SDZ2-Redna-04-1997-05-20.sp59">

               <speaker>BORIS SOVIČ:</speaker>

               <p>Cenjene dame, spoštovani! Jaz bi rad samo še enkrat poudaril, kako pomembno se mi
               zdi, upošteval bom seveda aritmetiko, ki je v Državnem zboru in ta ima pač svoje
               zakonitosti, da je korektno opozoriti na to, da če bi bilo sprejeto določilo, da je
               zgornja omejitev davka, o katerem danes govorimo, 14% oziroma kot je zadnji predlog
               16%, mislim, da to ne bi bilo v funkciji tega zakona. Zato bi predlagal, da ta
               omejitev odpade, ker ni nobenih razlogov, da bi takšna omejitev ostala. Takšna
               omejitev kvečjemu doseže to, da pri spodnjem razredu avtomobilov, torej pri tistih,
               ki imajo manjšo porabo goriva, bi bila diferenciacija zelo velika, pri vozilih, ki pa
               imajo porabo nad 12 oziroma 13 litri bencina, pa te diferenciacije več ne bi bilo.
               Mislim, da nobenih, niti ekonomskih, še manj seveda socialnih razlogov ni, da bi tako
               nesprejemljivo določilo ohranili. Zakon lahko to odpravi in s tem pač doseže, da ta
               davek narašča normalno s porabo goriva in s tem tiste avtomobile, ki imajo ekstremno
               porabo, ustrezno obdavči.</p>
               <p>Naredili smo kalkulacije, ki dokazujejo, da tudi to, če takšno določilo ostane, ne
               pomeni, da bi dražji avtomobili, ki imajo večjo porabo goriva, bili absolutno
               nesorazmerno obdavčeni. Tudi pri njih je ta stopnja še vedno v mejah, ki veljajo tudi
               pri nižjih razredih.</p>
               <p>Moj predlog bi bil, da bi podprli določilo, ki pravi, da ne bi bilo nobene omejitve,
               kar se tega davka tiče.</p>
               <p>Drugo. Jaz mislim, da me bo moj profesor matematike, na katerega se danes že drugič
               sklicujem, ampak, žal, v želji, da bi tudi davčna zakonodaja respektirala neke
               osnovne zakonitosti matematike, mislim, da bi moral biti člen tako napisan, da bi
               govoril o enotah. V tehniki veste, da je tako, da so neki izračuni vedno posledica
               upoštevanja enot. Ta člen je pa napisan tako, da množi neke faktorje med seboj in
               čisto na koncu po enem čudežu dobi iz tega procente. Če vzamemo za osnovo avstrijski
               zakon, za katerega je finančni minister rekel, da je bil osnova za pripravo tega,
               potem v avstrijskem jasno piše, da je pač davčna stopnja enaka 2% pomnoženim z nekimi
               dodatnimi faktorji. Tudi predlog, ki sem ga dodatno v rokopisu vložil, je pravzaprav
               tak, da na nek način to inkorporira. Napišimo vsaj zakon, ki bo matematično korekten,
               če že koalicija tako hoče. Hvala.</p>
            </sp>
            <sp xml:id="SDZ2-Redna-04-1997-05-20.sp60">

               <speaker>PODPREDSEDNIK ANDREJ GERENČER:</speaker>

               <p>Hvala. Gospodu Soviču se opravičujem, ker sem spregledal, da so še potem pod
               številko 5, 6, 7, 8 amandmaji, ki jih je vložil. V uvodu je sedaj tudi pojasnil to
               zadevo. Želi še kdo besedo?</p>
               <p>Pod številko 6 je... gospod Možgan. Umikate? Želi še kdo besedo o vseh teh devetih
               amandmajih? <stage>(Ne.)</stage></p>
               <p>Če ne, prehajamo na glasovanje o amandmajih.</p>
               <p>Amandma številka 1. Ugotavljamo prisotnost! <stage>(54 prisotnih.)</stage></p>
               <p>Kdo je za prvi amandma. <stage>(45 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma pod številko 1 sprejet.</p>
               <p>Prehajamo na glasovanje o amandmaju številka 2. Ugotavljamo prisotnost! <stage>(52
               prisotnih.)</stage></p>
               <p>Kdo je za amandma? <stage>(41 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma pod številko 2 sprejet.</p>
               <p>Amandma številka 3. Ugotavljamo prisotnost! <stage>(52 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je tudi ta amandma sprejet.</p>
               <p>Ker je ta amandma sprejet, potem so ostali amandmaji brezpredmetni. Ker smo zopet 7.
               člen v celoti spremenili, potem ne bomo o njem glasovali.</p>
               <p>Gospod Sovič, prosim, proceduralno.</p>
            </sp>
            <sp xml:id="SDZ2-Redna-04-1997-05-20.sp61">

               <speaker>BORIS SOVIČ:</speaker>

               <p>Cenjene dame, spoštovani! Če prav razumem, smo mi sprejeli amandma št. 2 in amandma
               št. 3. Ta dva amandmaja govorita oba o isti stvari, lepo vas prosim, in če tukaj
               dovolite, da torej glasujemo, da smo glasovali o amandmaju št. 3, vljudno prosimo, da
               glasujemo o vseh ostalih amandmajih. Ne vem, zakaj bi ostali bili brezpredmetni,
               amandma št. 3 pa je bil korekten. Amandma št. 3 govori o točno isti stvari kot
               amandma št. 2.</p>
            </sp>
            <sp xml:id="SDZ2-Redna-04-1997-05-20.sp62">

               <speaker>PODPREDSEDNIK ANDREJ GERENČER:</speaker>

               <p>Še kakšna dilema? Lahko gremo naprej. Lahko.</p>
               <p>Amandmaji k 8. členu. Imamo enega. Odbor za finance in monetarno politiko in vlada
               ga podpirata. Želi kdo razpravo? <stage>(Ne želi.)</stage> Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet. Člen je v celoti spremenjen.</p>
               <p>Prehajamo k 9. členu. Imamo samo en amandma, vložen s strani Odbora za finance in
               monetarno politiko, vlada ga podpira. Želi kdo razpravo? <stage>(Ne.)</stage></p>
               <p>Prehajamo na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Dajem na glasovanje celoten 9. člen. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 9. člen sprejet.</p>
               <p>Prehajamo na glasovanje o amandmaju k 10. členu. Imamo samo en amandma, gospoda
               Soviča, za novi 10.a) člen. Želi kdo besedo? <stage>(Nihče.)</stage></p>
               <p>Prehajamo na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da amandma ni sprejet.</p>
               <p>Prehajamo na 11. člen. Predlagatelj gospod Sovič. Želi kdo besedo? Prosim. Gospod
               Sovič.</p>
            </sp>
            <sp xml:id="SDZ2-Redna-04-1997-05-20.sp63">

               <speaker>BORIS SOVIČ:</speaker>

               <p>Cenjene dame, spoštovani! Rad bi povedal, da ta datum, torej ta termin pet mesecev,
               ni bil izbran kar tako. Izbran je na podlagi analogije z uredbo o homologaciji vozil.
               Ta uredba, na katero se predlagatelji kar nekajkrat sklicujejo, je napisana tako, da
               je predvideno, da se začne uporabljati 5 mesecev po objavi v Uradnem listu. Namreč,
               potrebno je bilo spremeniti vrsto dokumentacije, da bi se lahko stvari sploh normalno
               izvajale. Tudi v današnjem primeru, ko od vlade nismo dobili, in jaz zelo obžalujem
               takšno komunikacijo vlade s parlamentom, natančnih pojasnil o tem, na katero porabo
               goriva se ta zakon, o katerem danes govorimo, sploh nanaša.</p>
               <p>Jaz bi še enkrat opozoril, spoštovane kolegice in kolegi, da sprejemamo zakon, ki
               obdavčuje porabo goriva, pri tem pa ne vemo, kako se bo ta poraba goriva merila, niti
               ne vemo, s katerimi predpisi je definirana. Seveda to kaže pravzaprav na nek način,
               kako je ta zakon utemeljen. Ta rok 5 mesecev je smiseln zato, da bi se lahko
               pripravila dokumentacija, da bi se lahko dopolnila uredba o homologaciji vozil in da
               bi na ta način sploh omogočili neke normalne razmere za to, da se ta zakon
               uveljavlja. Hvala.</p>
            </sp>
            <sp xml:id="SDZ2-Redna-04-1997-05-20.sp64">

               <speaker>PODPREDSEDNIK ANDREJ GERENČER:</speaker>

               <p>Hvala. Imamo še dva amandmaja, eden je gospoda Jelinčiča, ki pravi, da velja 30. dan
               po objavi, in pa amandma vlade, ki pravi, da naj zakon začne veljati 1. julija.
               Umika? <stage>(Da.)</stage> Hvala. Hvala, gospod Jelinčič. Želi še kdo besedo?</p>
               <p>Besedo želi gospa Kolarjeva, državna sekretarka.</p>
            </sp>
            <sp xml:id="SDZ2-Redna-04-1997-05-20.sp65">

               <speaker>MILOJKA KOLAR:</speaker>

               <p>Hvala za besedo. Spoštovani! Glede roka uveljavitve in vzpostavitve potrebnih evidenc
               naj povem v odgovor vsem in tudi gospodu Soviču, da smo v času te pavze pridobili od
               Urada za homologacijo direktivo, tako to evropsko direktivo kot tudi direktivno
               Združenih narodov. Urad za homologacijo namreč na osnovi odredbe o homologaciji vozil
               izda posebna navodila, po katerih opredeli, da se za povprečno porabo avtomobilov iz
               držav Evropske unije uporablja direktiva Evropske unije, za vse ostale pa ta
               direktiva oziroma pravilnik Združenih narodov. Hkrati pa ima tudi Urad za
               homologacijo, tukaj je zdaj v bistvu v obliki fotokopij, imajo pa tudi seveda na
               disketi, že vse podatke o povprečni porabi za vse avtomobile, ki se prodajajo na
               slovenskem trgu. Žal pa so seveda te direktive še v angleškem jeziku. Hvala.</p>
            </sp>
            <sp xml:id="SDZ2-Redna-04-1997-05-20.sp66">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič, prosim.</p>
            </sp>
            <sp xml:id="SDZ2-Redna-04-1997-05-20.sp67">

               <speaker>BORIS SOVIČ:</speaker>

               <p>Cenjene dame, spoštovani! Vljudno prosim še za odgovor spoštovane državne sekretarke,
               na kakšen način se preračunavajo vrednosti porabe goriva, ki so izmerjene po ECEE
               merilih v ECE merila? Hvala.</p>
            </sp>
            <sp xml:id="SDZ2-Redna-04-1997-05-20.sp68">

               <speaker>PODPREDSEDNIK ANDREJ GERENČER:</speaker>

               <p>Hvala. Gospa sekretarka, prosim.</p>
            </sp>
            <sp xml:id="SDZ2-Redna-04-1997-05-20.sp69">

               <speaker>MILOJKA KOLAR:</speaker>

               <p>Na osnovi uredbe o homologaciji vozil Urad za homologacijo izdaja posebne objave in
               tukaj zdefinira, kako gre to preračunavanje. Gospod Sovič, to vam lahko dam.</p>
            </sp>
            <sp xml:id="SDZ2-Redna-04-1997-05-20.sp70">

               <speaker>PODPREDSEDNIK ANDREJ GERENČER:</speaker>

               <p>Gospod Sovič, ste zadovoljni? Hvala.</p>
               <p>Najprej glasujemo o amandamju številka 3. Se opravičujem, izvolite, gospod Boris
               Sovič.</p>
            </sp>
            <sp xml:id="SDZ2-Redna-04-1997-05-20.sp71">

               <speaker>BORIS SOVIČ:</speaker>

               <p>Cenjene dame! Jaz bi prosil za pol ure odmora, da preštudiram gradivo, ki ga je
               gospa državna sekretarka ravnokar ponudila. Hvala.</p>
            </sp>
            <sp xml:id="SDZ2-Redna-04-1997-05-20.sp72">

               <speaker>PODPREDSEDNIK ANDREJ GERENČER:</speaker>

               <p>Ali je to v imenu poslanske skupine, gospod Sovič? <stage>(Da.)</stage></p>
               <p>Pavza je že itak na vidiku. Nadaljujemo ob 14.30 uri.</p>
               <stage>(Seja je bila prekinjena ob 12.56 uri in se je nadaljevala ob 14.39 uri.)</stage>
            </sp>
            <sp xml:id="SDZ2-Redna-04-1997-05-20.sp73">

               <speaker>PODPREDSEDNIK ANDREJ GERENČER:</speaker>

               <p>Kolegice in kolegi poslanci! Nadaljujemo z delom. Odmor je zaprosila poslanska
               skupina Združene liste. Želi besedo gospod Sovič? Prosim.</p>
            </sp>
            <sp xml:id="SDZ2-Redna-04-1997-05-20.sp74">

               <speaker>BORIS SOVIČ:</speaker>

               <p>Cenjene dame, spoštovani! Proučil sem gradivo, ki ga mi je ljubeznivo dala gospa
               državna sekretarka, in iz tega gradiva sem razbral, da obstaja pravzaprav velik
               nesporazum. Gre za...</p>
            </sp>
            <sp xml:id="SDZ2-Redna-04-1997-05-20.sp75">

               <speaker>PODPREDSEDNIK ANDREJ GERENČER:</speaker>

               <p>Se opravičujem. Toliko nas je sedaj, kar lepo vas je videti. Ugotovimo sklepčnost!
               <stage>(47 prisotnih.)</stage></p>
               <p>Pravkar smo dobili opravičilo. Opravičila sta se Franc Kangler in pa Franci Rokavec.</p>
               <p>Dobro, smo sklepčni. Gospod Sovič, prosim.</p>
            </sp>
            <sp xml:id="SDZ2-Redna-04-1997-05-20.sp76">

               <speaker>BORIS SOVIČ:</speaker>

               <p>Spoštovani! Kot rečeno, dobil sem ta tekst, ki ga je dala državna sekretarka. Iz
               tega teksta ni razvidno to, kar je bilo vprašanje, in sicer, kakšno bo razmerje med
               izmerjeno porabo goriva po priporočilih OZN in porabo goriva po priporočilih Evropske
               unije. IZ tega gradiva je bilo razvidno, na enem rumenem majhnem listku je bilo
               napisano, da sta ti dve priporočili identični. To ne drži. Priporočili nista
               identični. Uvajata različne meritve, različne metode, na kratko rečeno, metoda OZN
               temelji na fizični meritvi porabe goriva, torej v litrih, metoda Evropske unije pa
               temelji na merjenju izpuhov CO₂ in na tej osnovi se iz porabljenega CO2
               preračuna porabljeno gorivo. Saj to gre za dva popolnoma različna principa in razlika
               med njima je takšna, da izmerjena vrednost za isti avtomobil po priporočilih Evropske
               unije znaša za 10 do 12,5% več, kot pri priporočilih organizacije Združenih narodov.
               Če bo torej takšen princip, kot ga ima vlada v mislih, obveljal, bodo s tem
               avtomobili evropskih proizvajalcev za 10 do 12% bolj obdavčeni kot avtomobili drugih
               proizvajalcev. Meni ni znano, vsaj iz obrazložitve zakona ne, da bi bila intenca
               predlagatelja, da uvaja diferenciacijo med evropskimi in ostalimi avtomobili. S tega
               vidika mislim, da bi kazalo resno pretehtati ponovno izhodišča tega zakona. Hvala.
           </p>
            </sp>
            <sp xml:id="SDZ2-Redna-04-1997-05-20.sp77">

               <speaker>PODPREDSEDNIK ANDREJ GERENČER:</speaker>

               <p>Hvala. Prehajamo na glasovanje o amandmajih k 11. členu.</p>
               <p>Ugotovimo sklepčnost za glasovanje k tretjemu amandmaju k 11. členu! Gre za tretji
               amandma, amandma vlade. Še enkrat ugotavljamo sklepčnost! <stage>(41 prisotnih.)</stage> Počakali
               bomo 10 minut, ker nismo sklepčni.</p>
               <stage>(Seja je bila prekinjena ob 14.44 uri in se je nadaljevala ob 14.51 uri.)</stage>
            </sp>
            <sp xml:id="SDZ2-Redna-04-1997-05-20.sp78">

               <speaker>PODPREDSEDNIK ANDREJ GERENČER:</speaker>

               <p>Ugotavljamo sklepčnost! <stage>(50 prisotnih.)</stage> Sejo lahko nadaljujemo. Na glasovanje dajem
               tretji amandma k 11. členu. Ugotavljamo sklepčnost! <stage>(46 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>S tem je amandma pod točko 1 brezpredmeten. V celoti je spremenjen 11. člen.</p>
               <p>Prehajamo na glasovanje o preostalih členih, h katerim niso bili vloženi amandmaji.
               Želi kdo besedo? <stage>(Ne.)</stage> Ugotavljamo sklepčnost! <stage>(46 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da so preostali členi sprejeti.</p>
               <p>Opravili smo razpravo o glasovanju o posameznih členih. Glasovati moramo še o
               naslovu zakona. Ali želi kdo razpravljati o naslovu zakona? <stage>(Ne.)</stage> Zaključujem
               razpravo in prehajamo na glasovanje. Ugotavljamo sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je naslov zakona sprejet.</p>
               <p>Prehajamo na tretjo obravnavo. Ker so bili spet določeni amandmaji, smo torej dobili
               nekaj amandmajev. Želi še kdo vložiti kakšen amandma?</p>
               <p>Prosim. Gospod Kopač.</p>
            </sp>
            <sp xml:id="SDZ2-Redna-04-1997-05-20.sp79">

               <speaker>MAG. JANEZ KOPAČ:</speaker>

               <p>Hvala. Napovedujem dva oziroma tri manjše amandmaje. Eden se tiče redakcijskega
               popravka, ki je potreben po tem, ko je bil sprejet amandma poslanca Možgana v zvezi z
               invalidi. En amandma se mi zdi, da je vsebinsko potreben zaradi dopolnitve oziroma
               razjasnitve vsebine, ki jo je v obliki amandmaja prav tako predlagal poslanec Možgan
               v zvezi z oprostitvijo tistih, ki imajo tri ali več otroke. Mislim, da amandma sam ni
               bil povsem pravilno oblikovan, četudi se kdo strinja z vsebino. Tretja stvar, ki se
               mi zdi, da pa je potrebna popravka, pa je to, na kar je opozarjal gospod Sovič, v
               zvezi z dikcijo, po kateri je določena stopnja in pa tisto, kar je govoril v zvezi s
               klasifikacijo, po kateri se izračunava povprečna poraba. Obe pripombi sta bili
               upravičeni in mislim, da zahtevata amandma do tretje obravnave. Hvala lepa.</p>
            </sp>
            <sp xml:id="SDZ2-Redna-04-1997-05-20.sp80">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Bajc.</p>
            </sp>
            <sp xml:id="SDZ2-Redna-04-1997-05-20.sp81">

               <speaker>JOSIP BAJC:</speaker>

               <p>Gospod podpredsednik, kolegi in kolegice! Mislim, da je bila že prej, ko smo
               obravnavali, ena pripomba, da je verjetno do neusklajenosti je prišlo v 7. členu in
               opozarjam, gospod Kopač, da bi bilo potrebno to preveriti. Glede na to, da smo
               sprejeli drugi in tretji amandma k 7. členu, oba govorita o končnem odstotku davka in
               v drugem amandmaju smo rekli, da nadomesti številko 16, v prvem odstavku tretjega
               amandmaja pa ostaja številka 14%, se pravi tista najvišja stopnja davka. Preveriti je
               treba, če je to popravljeno oziroma ali je potrebno popraviti.</p>
            </sp>
            <sp xml:id="SDZ2-Redna-04-1997-05-20.sp82">

               <speaker>PODPREDSEDNIK ANDREJ GERENČER:</speaker>

               <p>Prekinjamo to točko dnevnega reda.</p>
               <p>Prehajamo na <title>7. TOČKO DNEVNEGA REDA - PREDLOG ZAKONA O SPREMEMBI ZAKONA O DAVKU
                  NA IZPLAČANE PLAČE.</title> Predlog je zboru predložila Vlada Republike Slovenije.
               Želi predstavnik vlade besedo? <stage>(Ne želi.)</stage></p>
               <p>Predlog je obravnaval tudi odbor za finance in monetarno politiko kot matično
               delovno telo. Sprašujem predsednika odbora ali želi poročati zboru. Gospod Kopač.
           </p>
            </sp>
            <sp xml:id="SDZ2-Redna-04-1997-05-20.sp83">

               <speaker>MAG. JANEZ KOPAČ:</speaker>

               <p>Hvala za besedo. Odbor je predlog zakona o spremembi zakona o davku na izplačane
               plače prav tako obravnaval trikrat kot predlog zakona o posebnem davku od cestnih
               motornih vozil. Ves čas je imel, ne glede na to, da se jaz zmeraj nisem strinjal z
               večino v odboru, ampak treba je pa reči, da so člani odbora v večini ves čas imeli
               konsistentno stališče. To opozarjam posebej zaradi tega, ker odbor ni podprl predloga
               zakona o davku od cestnih motornih vozil in zato tudi ni podprl predloga zakona o
               spremembi zakona o davku na izplačane plače. To pomeni zdaj, da če je zbor pa vseeno
               sprejel predlog zakona o posebnem davku oziroma je zavrnil stališče oziroma sklep
               odbora, da se predlog zakona o posebnem davku od cestnih motornih vozil zavrne,
               pomeni tudi, da če bi zbor konsistentno sledil sicer konsistentnim sklepom odbora, bi
               moral tudi s tem predlogom sklepa odbora se ne strinjati.</p>
               <p>Kar pa se tiče vloženih amandmajev, smo jih obravnavali danes in se do njih kot
               odbor opredeljevali. Amandmajev tukaj ni veliko, predvsem se nanašajo na 2. člen, ki
               govori o višini oziroma o lestvici. Pri tem se je odbor opredelil za - torej podprl
               amandma vlade, ki glede na prvotni tekst predvideva oprostitev davka na izplačane
               plače za vse bruto plače v višini do 110.000 tolarjev. Potem pa predvideva lestvico s
               stopnjami 2, 4, 8 in 15% za najvišje plače nad 750.000 tolarji bruto. Pri tem naj
               posebej poudarim, ker je bilo nekaj malega nerazumevanja, da davek na izplačane
               plače, tako tisti, ki sedaj velja, kot ta, ki naj bi sicer v zmanjšanem obsegu veljal
               v prihodnje, izplačuje delodajalec, ne zaposleni.</p>
               <p>Odbor je poleg tega podprl vladni amandma, ki predvideva, da invalidska podjetja ne
               bi plačevala davka na izplačane plače in se ni strinjal z amandmajem gospoda Možgana,
               ki je predvideval, da ta podjetja sicer plačujejo ta davek, vendar pa ga ne odvajajo
               v državni proračun, temveč zadržijo pri sebi. Skratka, odbor je podprl vladni
               predlog, da se v teh podjetjih ne plačuje tega davka.</p>
               <p>Poleg tega je odbor podprl tudi vladni amandma k 3. členu, ki je redakcijske narave
               in je v pregledu amandmajev predzadnji na drugi strani pregleda amandmajev.</p>
               <p>To je v imenu odbora vse. Hvala lepa.</p>
            </sp>
            <sp xml:id="SDZ2-Redna-04-1997-05-20.sp84">

               <speaker>PODPREDSEDNIK ANDREJ GERENČER:</speaker>

               <p>Hvala. Želi besedo predstavnik Sekretariata za zakonodajo in pravne zadeve? <stage>(Da.)</stage>
           </p>
            </sp>
            <sp xml:id="SDZ2-Redna-04-1997-05-20.sp85">

               <speaker>MILAN BAŠKOVIČ:</speaker>

               <p>Hvala lepa. Jaz bi rad samo na nekaj opozoril, kar smo sicer že nakazali v našem
               poročilu, ki smo ga dali k temu zakonu. Postaja pa aktualno pravzaprav šele sedaj,
               prej se ni pokazalo, da bi lahko bilo aktualno. Namreč, opozorili smo na datum
               uveljavitve tega zakona, ki ga imamo tukaj v 2. členu, ki pravi: "začne veljati 1.
               junija 1997", se pravi čez dobrih deset dni. K temu ni nobenega amandmaja. Zato
               opozarjam, da bi bilo dobro, da se oceni to dejstvo in da morda med drugo obravnavo
               nekdo le z amandmajem odpre možnost, da se ta datum pravilno postavi. Opozarjam na
               to, da smo pri tem zakonu, ki smo ga ravnokar sprejemali v drugi obravnavi, pri
               avtomobilskem davku, popravili končno odločbo, tako da se glasi, da začne veljati 1.
               julija 1997, to je amandma, ki je že sprejet. Če sta ta dva zakona, kot smo slišali,
               dvojčka in se med seboj navezujeta, najbrž ne bi bilo pravilno, da je eden
               uveljavljen drugače kot drugi, s tem da je 1. junij lahko datum, ki bi pomenil
               retroaktivno uveljavljanje, se pravi, da bi veljal prej, preden je bil sploh
               objavljen in uveljavljen v Uradnem listu. Zato opozarjam, da bi morali drugače
               formulirati. Ali gremo na 1. julij, kot je oni drugi zakon, ali pa tisto najbolj
               nevtralno formulo 8. dan ali 15. dan po objavi v Uradnem listu, kar je najbolj
               nesporno. Tukaj gre za plače, za tehniko priprave plač, izračuna. Če je potreben nek
               kompletni mesec, je lahko tudi prvega naslednjega meseca po objavi, ali pa nek datum,
               ki je tako kasen, da lahko omogoči te priprave in da ni hkrati tudi v nevarnosti, da
               bi ta datum prehitel uveljavitev zakona, ker moramo še počakati na Državni svet, na
               objavo in je ta datum že po moje v tej coni. Hvala.</p>
            </sp>
            <sp xml:id="SDZ2-Redna-04-1997-05-20.sp86">

               <speaker>PODPREDSEDNIK ANDREJ GERENČER:</speaker>

               <p>Hvala. Želijo besedo predstavniki poslanskih skupin? Gospod Horvat se je prijavil v
               imenu poslanske skupine Združene liste.</p>
            </sp>
            <sp xml:id="SDZ2-Redna-04-1997-05-20.sp87">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi! Poslanci
               Združene liste v smislu konstruktivne opozicije - to posebej poudarjam - podpiramo ta
               predlog zakona, ker zmanjšuje obremenitev najnižjih plač in s tem omogoča izboljšanje
               konkurenčnosti predvsem v delovno intenzivnih dejavnostih, kjer so tako in tako plače
               praviloma najnižje, kot so tekstilna, obutvena, lesno predelovalna industrija. To je
               nekaj, za kar smo se tudi že v prejšnjem sklicu poslanci te poslanske skupine
               zavzemali, ko se je ta zakon sprejemal.</p>
               <p>Ob tem je važno poudariti še dodatni gospodarski pomen teh rešitev. Prvič, so to
               dejavnosti, ki so tudi zelo pomembne izvozne dejavnosti in kjer je prav zaradi rasti
               stroškov dela vse bolj ogrožena konkurenčnost na tujih trgih.</p>
               <p>Drugič, precej teh dejavnosti je lociranih na manj razvitih in demografsko ogroženih
               območjih in to je še dodatni razlog, da je smiselno ta zakon podpreti. Nismo pa
               povsem zadovoljni z rešitvami, z lestvico v 1. členu, s tisto, ki jo je prvotno
               ponudila vlada. Zdi se nam prav, da zdaj vlada spreminja z amandmajem to lestvico.
               Predvsem je prvotno predlagan neobdavčen del oziroma plača bila prenizko postavljena,
               zato smo tudi vložili amandma za višji prag, 110.000 tolarjev, in vlada s tem
               amandmajem tudi potrjuje, da smo imeli prav, ko smo prigovarjali oziroma izrazili
               dvom v realnost izračunov oziroma ocene, tako glede na število zaposlenih in
               samozaposlenih, ki jih vlada vzela v izračun, kot tudi glede višine plače po
               posameznih razredih in pa seveda upoštevanje dinamike rasti plač. Tako da zdaj na
               osnovi ažurnih podatkov se je očitno tudi ta vladni izračun približal temu, kar smo
               sami računali in s čimer smo utemeljevali svoj amandma. Torej vlada je s tem svojim
               predlogom amandmaja pri neobdavčenih plačah sedaj na isti številki, kot je naš
               amandma. Razlika pri našem amandmaju k 1. členu, ki ga imate na 3. strani v pregledu
               pod 4. točko pa je v tem, da se mi nismo odločili za tako močno progresijo v razredih
               od 130.000 naprej zato, ker bi pristajali na to, da se v posamezni dejavnosti
               izplačujejo tudi nenormalno visoke plače, ampak enostavno zaradi izkušnje, ki jo
               imamo iz preteklih let, ko se je tudi z visokimi davčnimi stopnjami poizkušala
               omejevati rast plač oziroma izplačevanje plač, vendar to ponavadi ni bilo učinkovito.
               Predvsem tiste dejavnosti, ki imajo monopolni položaj ali si iz drugih razlogov lahko
               privoščijo izplačevanje visokih plač, običajno potem to vkalkulirajo v bruto plače in
               seveda potem prenesejo na cene in na kupca oziroma na potrošnika in se s tem
               povečujejo dejansko stroški dela, ne pa, da bi se dosegel tisti osnovni namen, zaradi
               katerega so take visoke progresivne včasih celo prohibitivne stopnje postavljene.
               Hvala lepa.</p>
            </sp>
            <sp xml:id="SDZ2-Redna-04-1997-05-20.sp88">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo ima gospod Henigman kot predstavnik skupine SKD.</p>
            </sp>
            <sp xml:id="SDZ2-Redna-04-1997-05-20.sp89">

               <speaker>BENJAMIN HENIGMAN:</speaker>

               <p>Spoštovani! Poslanska skupina SKD podpira zakon o spremembi zakona o davku na
               izplačane plače iz enega bistvenih razlogov, da se s tem poizkušajo razbremeniti
               delovno intenzivna podjetja. To se pravi tiste panoge, ki so izvozno usmerjene, ki
               naj bi bile konkurenčne na evropskih in svetovnih trgih, pa jih ravno ta primež
               oziroma jarem obdavčitve plač sili v rdeče številke. V tem kontekstu se nam zdi to
               edini predlog zakona iz tega tako imenovanega gospodarskega paketa, ki ga je vlada
               predlagala in ima določen smisel. Veseli nas, da je vlada prisluhnila posameznim
               predlogom poslanskih skupin na 1. člen, se pravi na drugačno lestvico, kot jo je sama
               predlagala. Bili smo tisti, ki smo predlagali več razredov obdavčitev, predvsem pa
               smo se zavzemali za to, da se do 115.000 tolarjev bruto plače ne plača dodatnega
               davka. Treba je seveda vedeti, da je sprememba zakona posledica obdavčitve plač, če
               se ne motim v lanskem letu, ki je bila interventne narave, in sedaj samo popravljamo
               del tistega, kar smo takrat napravili. Rad bi poudaril, da je naš cilj, da v celoti
               razbremenimo plače v delovno intenzivnih podjetjih lesne predelave, tekstilne branže,
               kovinsko-predelovalne industrije, kar je je še ostalo, saj je ni ostalo dosti. Hkrati
               pa bi radi dodatno razbremenili, vsaj deloma razbremenili tudi naslednji razred od
               115.000 do 130.000, in pa tudi od 130 do 160.000 bruto plače. Ne zdi pa se nam
               smiselno, da bi podjetja, ki izplačujejo višje plače, predvsem nad 500.000 in več,
               imela praktično tako lestvico, kot so jo imela do sedaj. Zdi se nam smiselno, da se
               tukaj plače obdavčijo, ker po naših ocenah so izplačevalci v teh podjetjih ali pa v
               javnih ustanovah tisti, ki bodo plače izplačevali v tej višini, ne glede na to,
               koliko bo ta obdavčitev. Zato bi to razliko pri podjetjih z najnižjimi plačami iskali
               tukaj.</p>
               <p>V razpravi na Odboru za finance pa se je pokazalo oziroma tudi s predstavniki vlade
               se je pokazalo, da vlada nima izračuna, kaj pomeni posamezna obdavčitev po posameznem
               razredu, ker celo nima primerljivih podatkov po posameznih razredih. Te podatke smo
               prosili, vendar jih nekako do sedaj razčlenjene tako, kot so posamezni amandmaji, s
               številkami opremljene, nismo dobili. Ne glede na to pa se strinjamo, da je davčni
               razred 160.000 do 500.000, tako kot smo ga mi predlagali, obdavčen s 5%, ena odstotna
               točka več, kot je bila v dosedanjem predlogu zakona. Zato smo pripravljeni oziroma
               predlagam, da se ta davčna stopnja zniža na štiri odstotne točke, kot je bilo v
               osnovnem zakonu. S tem so smiselni pomisleki vlade, da dodatno obdavčujemo predvsem
               državno upravo in javni sektor, kjer iz enega žepa premikamo sredstva v drug žep
               oziroma iz proračuna dajemo za izplačilo davka zopet v bistvu nazaj. Zato ta davčni
               razred spreminjamo na 4% in s tem tudi nekoliko ublažimo davčni vijak, predvsem tudi
               za proračunske porabnike. Zavedamo se, da s tem v bistvu izpuščamo tudi tiste
               kategorije tako imenovanega terciarnega sektorja storitvenih dejavnosti, ki bi bili
               upravičeni oziroma so sposobni plačevati to davčno obvezo. Vendar računamo, da ima ta
               naš predlog smiselno osnovo in da se ga v tem kontekstu lahko tudi podpre.</p>
               <p>Nadalje smo predlagali, da se posebej obdavčijo plače nad 1 milijonom tolarjev
               bruto. Zakaj to? Zato, ker se nam zdi smiselno, da tudi v Državnem zboru pokažemo
               določen odnos do najvišjih plač in ne glede na to, da mogoče ne bo ne vem kako
               velikega finančnega učinka, pokažemo, da smo pripravljeni na to, da se najvišje plače
               začnejo zmanjševati, če pa ne, naj podjetja oziroma tiste javne institucije, tudi
               zavodi ali pa skladi plačajo toliko višji davek. Mislim, da ni dopustno, da bi v
               državni upravi ljudje dobivali plače nad neko razumno mejo, če se mora na drugi
               strani gospodarstvo v situaciji, v kakršni je, boriti za izplačilo najnižjih plač. V
               tem kontekstu se nam zdi predlog za 20% obdavčitev nad 1 milijonom smiseln, hkrati pa
               nas veseli, da so tudi nekateri drugi razmšljali v tej smeri, žal pa danes na Odboru
               za finance ni bil sprejet ta dodaten argument, da bi bilo smiselno še ta dodatni
               razred vklopiti v ta zakon. Predlagam, da ponovno razmislite o tem našem predlogu, ki
               je v bistvu dobil vsaj vsebinsko podporo tudi s strani vlade, saj je vlada pristopila
               k takemu načinu in je nekako poskušala popraviti svoj amandma oziroma svoj predlog,
               če ne, bomo pa vztrajali, da v tretji obravnavi ponovno vložimo ta amandma. Hvala
               lepa.</p>
            </sp>
            <sp xml:id="SDZ2-Redna-04-1997-05-20.sp90">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še katera poslanska skupina? <stage>(Ne želi.)</stage> Hvala. Dajem besedo
               poslankam in poslancem. Kdo želi besedo? Prosim, gospod Kebrič.</p>
            </sp>
            <sp xml:id="SDZ2-Redna-04-1997-05-20.sp91">

               <speaker>IVAN KEBRIČ:</speaker>

               <p>Hvala. Kolegice in kolegi! V materialu, ki smo ga ravnokar dobili, je na drugi
               strani napaka, ker je to predlog odbora, dejansko pa ta predlog, ki je bil moj
               predlog na odboru, ni dobil podpore in ne more tu fungirati kot predlog odbora. Sedaj
               pripravljam ta amandma, ampak vi imate že to pred seboj. Moj predlog tega amandmaja
               je, da se vladni predlog dopolni samo z eno dodatno vrstico, in sicer, da se
               obdavčijo plače nad 1 milijon 1 tolar z 20%. Dovolite, da to malo pojasnim.</p>
               <p>Vsak od nas ima lahko svoj predlog, svoje gledanje na to davčno lestvico, vendar bi
               se morali sporazumeti za določeno stališče in vsak bo imel tudi za svoj predlog
               določeno argumentacijo, izhajajoč iz svojega izhodišča. Ali imamo pred seboj socialni
               vidik, ali imamo pred seboj pri tej obdavčitvi plač vidik, da bi plače čimbolj
               zavrli, da bi bile čimbolj obdavčene in bi bil splošni interes, da so plače čim
               nižje. Na drugi strani pa se zavedamo, da bo ta davek plačeval delodajalec in da je
               prejemnikom plače konec koncev, če tako rečem, posredno vseeno, kakšna je višina
               davka, saj ga na neto plače, ki jo bo dobil, ne bo prizadela. Sam sem izhajal iz tega
               izhodišča, kar je vlada na odboru povedala, kakšno je število in kakšen je skupni
               znesek plač, ki presegajo milijon tolarjev. Pri tem naj povem še to, da so to tisti
               vodilni delavci, da ne bom rekel samo direktorji, managerji, ki so na čelu podjetij,
               ki imajo monopol in jim ta izplačila preko 750 tisoč ali milijona ne predstavljajo
               nobenega problema. Zato prosim tudi tiste predstavnike oziroma poslance, ki so v
               svojih predlogih imeli prav tako višino 20% za določeno mejo milijon tolarjev, da
               podprejo moj amandma, ki ga vlaga skupina Demokratične stranke upokojencev Slovenije.
               Hvala, da ste me poslušali.</p>
            </sp>
            <sp xml:id="SDZ2-Redna-04-1997-05-20.sp92">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo imajo poslanke in poslanci. Kdo želi besedo? <stage>(Nihče.)</stage> Če ne želi
               nihče, zaključujemo splošno razpravo.</p>
               <p>Prehajamo na glasovanje o amandmajih. Vlada predlaga novi 1. člen, kateremu se doda
               drugi odstavek, ki se glasi: "Davka ne plačujejo invalidska podjetja." Sedanji 1.
               člen postane potem novi 2. člen. Želi kdo besedo o tem amandmaju? <stage>(Nihče.)</stage>
               Zaključujem razpravo. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Naslednji je amandma k 1. členu. To ni amandma pod številko 1 odbora, ampak amandma
               gospoda Kebriča, ki ga je zdajle vložil.</p>
               <p>Pod 2 imamo še amandma vlade, ki ga matično delovno telo podpira. Pod 3 imamo
               amandma, ki ga je vložila poslanska skupina SKD, vlada ga ne podpira, prav tako tudi
               matično delovno telo. Pod 4 imamo amandma poslanske skupine Socialdemokratske
               stranke, ki ga vlada in matično delovno telo ne podpirata. Pod 5 imamo amandma
               poslanske skupine Združene liste socialnih demokratov; vlada ga ne podpira, tudi ne
               matično delovno telo. Želi kdo razpravljati o vseh teh amandmajih? <stage>(Nihče.)</stage></p>
               <p>Potem prehajamo na glasovanje. Prosim? Samo trenutek. V amandmaju pod številko 3 je
               tudi opomba, da 5% gre na 4%. O tem bomo glasovali. Še kaj, prosim? <stage>(Ne.)</stage> Prehajamo
               na glasovanje. Amandma gospoda Kebriča. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da amandma ni sprejet.</p>
               <p>Amandma pod številko 2. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je amandma sprejet.</p>
               <p>S tem so vsi drugi amandmaji brezpredmetni. Ker je 1. člen v celoti spremenjen, o
               njem ne bomo glasovali.</p>
               <p>Prehajamo k amandmajem k 2. členu. Amandma je vložila Vlada Republike Slovenije,
               matično delovno telo ga podpira. Jaz bi pa prosil Sekretariat za zakonodajo, da to
               zadevo razčistimo. Gospod Baškovič, prosim.</p>
            </sp>
            <sp xml:id="SDZ2-Redna-04-1997-05-20.sp93">

               <speaker>MILAN BAŠKOVIČ:</speaker>

               <p>Kaj bi bilo nejasno? Najbrž ti členi, pa še številke teh členov, ker zdaj smo vrinili
               nov 1. člen, potem je originalni tekst sedanjega 2. člena, ki je bivši 1. člen in ta,
               ki je amandmiran kot drugi, je sedaj 3. Ali je tako? To bi potem bilo na 3. člen po
               vseh teh dosedanjih spremembah z amandmaji. Tako da če se to jemlje, glede na to, da
               je tudi vlada upoštevala v amandmajih, kakor da je že 2. člen numeriran tako, da je
               prevzel prejšnjega prvega, tako je ta novi 2. člen postal, je samo uvodni stavek, ki
               je na četrti strani, drugačen. To je navadna redakcijska zadeva. Potem pa pride na
               vrsto ta uveljavitveni člen, stvar je konsistentna. Bi pa že kar zdaj opozoril na
               nekaj. Ker smo dali tukaj nov 1. člen, ki uvaja nov drugi odstavek v 2. členu
               prejšnjega zakona, ne gre več samo za spremembo zakona, kot je v naslovu, ampak bo
               šlo za spremembo in dopolnitev, zato da bo treba naslov temu prilagoditi. To lahko
               daste kot pooblastilo v redakciji, bolj varno bi pa bilo, da se z amandmajem to
               uredi, da potem govorimo že o spremembi in dopolnitvi. Zato naslov ni več ustrezen,
               ker smo vsebino razširili.</p>
            </sp>
            <sp xml:id="SDZ2-Redna-04-1997-05-20.sp94">

               <speaker>PODPREDSEDNIK ANDREJ GERENČER:</speaker>

               <p>To se pravi, da o tem ne glasujemo zdaj, o tem vašem amandmaju.</p>
            </sp>
            <sp xml:id="SDZ2-Redna-04-1997-05-20.sp95">

               <speaker>MILAN BAŠKOVIČ:</speaker>

               <p>V novem 2. členu je ta uvod avtomatično urejen, tako da res ne bi bilo treba. Glede
               na prejšnje zaporedje teh razprav je bilo logično, zdaj pa ni več tako. Mislim, da
               res ni treba tistega posebej, ker je že v novem 1. členu to urejeno. Hvala.</p>
            </sp>
            <sp xml:id="SDZ2-Redna-04-1997-05-20.sp96">

               <speaker>PODPREDSEDNIK ANDREJ GERENČER:</speaker>

               <p>Hvala. Torej, o 1. točki k 2. členu ne glasujemo.</p>
               <p>Prehajamo na 2. točko k 2. členu. Predlagatelj je Jože Možgan, vlada ne podpira
               amandmaja, tudi ne matično delovno telo. Želi kdo besedo? <stage>(Ne želi.)</stage> Ugotovimo
               sklepčnost! <stage>(45 prisotnih.)</stage> Še enkrat ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da amandma ni sprejet.</p>
               <p>K 2. členu imamo amandma gospoda Kopača, ki pravi: besedi "1. junija" se nadomestita
               s "1. julija". Obrazložitev: amandma sledi pripombi Sekretariata za zakonodajo. Želi
               kdo razpravo? Torej bosta oba "bratska" zakona z enim datumom. Ugotovimo sklepčnost!
               <stage>(48 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Glasujemo o 2. členu kot celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 2. člen sprejet.</p>
               <p>Prehajamo na obravnavo preostalih členov, h katerim niso bili vloženi amandmaji.
               Želi kdo besedo? <stage>(Ne.)</stage></p>
               <p>Prehajamo na naslov zakona. Želi kdo razpravljati o naslovu zakona? Torej upoštevali
               bomo tisto redakcijsko pripombo, ki jo je dal sekretariat. Želi kdo besedo o naslovu
               zakona? <stage>(Ne želi.)</stage> Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo.</title> Izglasovali smo zakon po členih in tudi
               naslov zakona. Ali želi kdo vložiti amandma? Prosim, gospod Mozetič.</p>
            </sp>
            <sp xml:id="SDZ2-Redna-04-1997-05-20.sp97">

               <speaker>MIROSLAV MOZETIČ:</speaker>

               <p>Hvala lepa. Mi bomo vložili amandma, tako da prosim, da se za toliko časa prekine
               seja oziroma nam date to možnost.</p>
            </sp>
            <sp xml:id="SDZ2-Redna-04-1997-05-20.sp98">

               <speaker>PODPREDSEDNIK ANDREJ GERENČER:</speaker>

               <p>Koliko pa potrebujete? Dobro. Hvala. Bomo prekinili to točko dnevnega reda in
               nadaljevali z <title>9. TOČKO DNEVNEGA REDA - PREDLOG ZAKONA ZAKLJUČKU LASTNINJENJA.</title> Dovolite, da pred to točko povemo samo naslednje. Upoštevaje mnenje
               Sekretariata za zakonodajo in pravne zadeve z dne 29.4.1997, da predlog zakona o
               zaključku lastninjenja posega v materijo predloga zakona o privatizaciji pravnih oseb
               in premoženja v lasti Republike Slovenije, ki ga je zboru v drugo obravnavo
               predložila Vlada Republike Slovenije, je predsednik Državnega zbora umaknil dodelitev
               predloga zakona o zaključku lastninjenja. Komisija za nadzor lastninskega
               preoblikovanja in privatizacijo navedenega zakona zato ni obravnavala in tako tudi
               zboru ni predložila poročila, zato zbor o tem zakonu ne more razpravljati in
               odločati. Predlog zakona o zaključku lastninjenja je na podlagi četrtega odstavka
               174. člena poslovnika Državnega zbora zadržan in bo predložen v zakonodajni postopek
               takoj, ko bo končan zakonodajni postopek o predlogu zakona o privatizaciji pravnih
               oseb in premoženja v lasti Republike Slovenije. S tem je ta točka dnevnega reda
               zaključena.</p>
               <p>Prehajamo na <title>10. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O DRUŽBI ZA ZAVAROVANJE IN FINANCIRANJE IZVOZA SLOVENIJE.</title>
               Gre za hitri postopek. Predlog zakona je za obravnavo zboru predložila Vlada
               Republike Slovenije. Želi predstavnik vlade besedo? Prosim. Gospa državna sekretarka.
           </p>
            </sp>
            <sp xml:id="SDZ2-Redna-04-1997-05-20.sp99">

               <speaker>MAG. VOJKA RAVBAR:</speaker>

               <p>Hvala. Spoštovani predsedujoči, spoštovane poslanke in poslanci! Spremembe realnih
               vrednosti valut v sistemu drsečega tečaja tolarja predstavljajo za slovenske
               izvoznike rizike, ki so izven njihove kontrole in ogrožajo rentabilnost njihovih
               poslov ter zmanjšujejo konkurenčnost na tujih trgih, kar ima za posledico tudi
               zmanjševanje izvoza. Glede na omejene možnosti zavarovanja pred temi riziki, ki jih
               imajo sedaj na voljo slovenski izvozniki, ter da se temu delu gospodarstva zagotovijo
               pogoji poslovanja, kot jih ima njihova konkurenca, je Vlada Republike Slovenije
               oblikovala predlog sprememb in dopolnitev zakona o družbi za zavarovanje in
               financiranje izvoza Slovenije, ki omogočajo, da se poleg varnostnih rezerv za
               pokrivanje srednjeročnih, komercialnih in nekomercialnih rizikov dodatno oblikujejo
               posebne varnostne rezerve za zavarovanje pred riziki sprememb vrednosti valut. Te
               posebne varnostne rezerve se bodo uporabljale za poravnavo obveznosti do zavarovancev
               in kritje izgub iz omenjenih zavarovalnih poslov, ki so specifični glede na naravo
               rizika, možnost predvidenja nastopa škodnega dogodka, v tem primeru neugodnih gibanj
               tečajev, velikosti škod ter elementov in cen zavarovanja. Ker bo Slovenska izvozna
               družba izvajala zavarovanje pred riziki sprememb realne vrednosti valut na račun
               države, mora država za te namene zagotoviti začetna sredstva za oblikovanje posebnih
               varnostnih rezerv, kasneje pa bi se oblikovala iz zavarovalnih premij in iz dela
               dobička, ki ga bo družba ustvarila s poslovanjem na področju zavarovanja pred riziki
               sprememb vrednosti valut. Slovenska izvozna družba bi pri tem pokrivala škode, ki
               bodo podjetjem nastale zaradi neugodnih gibanj tečajev, zaslužki podjetij z
               nasprotnih gibanj tečajev pa se bodo vplačevali v omejene posebne varnostne rezerve
               Slovenske izvozne družbe. Glede na naravo omenjenih rizikov mora država zagotavljati
               plačilo škod, če nastalih škod ni mogoče povrniti iz oblikovanih posebnih varnostnih
               rezerv. Država zagotavlja izplačilo škod iz naslova zavarovanj pred srednjeročnimi,
               komercialnimi in nekomercialnimi riziki ter riziki sprememb vrednosti valut do z
               vsakoletnim proračunom določene zgornje meje zavarovanj pred omenjenimi riziki. Kot
               pri varnostnih rezervah za druge nekomercialne rizike, vlada Republike Slovenije tudi
               tu določi pogoje o uporabi in vračanju teh sredstev. Zavarovanje podjetij pred
               spremembami vrednosti valut predstavlja pomemben instrument, ki jim bo zmanjšal
               rizike, ki jih ovirajo pri vključevanju v mednarodno menjavo ter pripomogel k
               povečanju slovenskega izvoza. Predlagane spremembe in dopolnitve zakona je obravnaval
               Odbor za gospodarstvo Državnega zbora ter jih tudi podprl. Vlada Republike Slovenije
               tudi umika predlog, da Državni zbor ob obravnavi predloga zakona sprejme poseben
               sklep, na podlagi katerega se presežek prihodkov nad odhodki Banke Slovenije po
               zaključnem računu za leto 1996 v višini 1 milijarde tolarjev namensko usmeri v
               proračun republike Slovenije za oblikovanje posebnih varnostnih rezerv Slovenske
               izvozne družbe.</p>
               <p>Spoštovane poslanke in poslanci, predlagam, da predlog zakona o spremembah in
               dopolnitvah zakona o Družbi za zavarovanje in financiranje izvoza Slovenije
               obravnavate ter po končani razpravi sprejmete. Hvala lepa.</p>
            </sp>
            <sp xml:id="SDZ2-Redna-04-1997-05-20.sp100">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Predlog je obravnaval tudi Odbor za gospodarstvo kot matično delovno
               telo. Želi poročevalec besedo? Gospod Horvat.</p>
            </sp>
            <sp xml:id="SDZ2-Redna-04-1997-05-20.sp101">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, predstavnice
               in predstavniki vlade! Odbor za gospodarstvo kot matično delovno telo me je določil
               za poročevalca pri tej točki. Odbor predlog zakona podpira in predlaga Državnemu
               zboru, da ga sprejme po hitrem postopku. Odbor ga podpira kljub temu, da so bila
               odboru posredovana tudi nekatera kritična mnenja oziroma tudi nekatere pripombe.
               Odbor je pri tej razpravi ugotovil, da se s tem zakonom že tako zelo zamuja, kajti
               spomnimo se, da smo imeli v prejšnjem sklicu že podoben predlog pred nami v mesecu
               septembru in to celo z znatno večjim zneskom za te namene. Vendar je odbor ocenil, da
               je še vedno boljše sprejeti tak zakon, kot pa da ga ne bi bilo. Odbor se tudi zaveda,
               da se s tem ne rešujejo vsi problemi ali pa glavni problemi izvoznikov, vendar je to
               le en kamenček v mozaiku ukrepov za spodbujanje izvoza. Dejstvo je, da če se spomnimo
               malo nazaj, da so imeli izvozniki, ki izvažajo na valutna območja, kjer se plačuje v
               dolarjih, ali pa v nekem obdobju je bil problem pri italijanski liri, da so imeli
               zaradi valutnih nihanj velike težave in so zaradi tega tudi močno pritiskali na
               splošne izvozne spodbude. Poleg te možnosti zavarovanja tečajnih tveganj, o čemer je
               podrobneje govorila gospa državna sekretarka, velja še omeniti to, da bo še dodatni
               učinek teh dveh milijard, da tisti del, ki ne bo izkoriščen pri samih zavarovanjih,
               da bo v okviru kreditnega potenciala izvozne družbe in bo s tem omogočil tudi večji
               volumen potem za refinanciranje. Sploh je koristno to, da se tudi paleta teh storitev
               Slovenske izvozne družbe širi. Odbor predlaga amandma na osnovi mnenja sekretariata,
               in sicer je bistvo amandmaja v tem, da se celotni znesek dveh milijard zagotavlja iz
               državnega proračuna in ne polovica iz proračuna, polovica iz presežka prihodkov Banke
               Slovenije, kar je tudi v skladu z zakonom o Banki Sloveniji, kajti presežki prihodkov
               gredo po zakonu o Banki Slovenije v proračun. Iz tega se potem lahko namenijo za
               namene, ki jih predlaga vlada in o katerih odloči Državni zbor. Predlagam, da zakon
               sprejmemo.</p>
            </sp>
            <sp xml:id="SDZ2-Redna-04-1997-05-20.sp102">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne
               želi.)</stage> Želijo besedo predstavniki poslanskih skupin? <stage>(Ne želijo.)</stage> Dajem besedo
               poslankam in poslancem. Želi kdo razpravljati? <stage>(Nihče.)</stage></p>
               <p>Zaključujem splošno razpravo in prehajamo na <title>drugo obravnavo.</title> Zboru
               predlagam, da skladno z zadnjo alineo 189. člena poslovnika razpravlja in glasuje o
               vseh tistih členih skupaj, h katerim niso bili vloženi amandmaji. Najprej ugotovimo
               sklepčnost! <stage>(42 prisotnih.)</stage> Bomo še enkrat poskušali, tudi tehnika se pregreje
               včasih. Ugotovimo sklepčnost! <stage>(46 prisotnih.)</stage></p>
               <p>Kdo je za? Se opravičujem, bomo še enkrat ugotovili sklepčnost, potem pa bomo
               glasovali. Prosim, še enkrat ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Prehajamo k razpravi o amandmaju k 3. členu Odbora za gospodarstvo. Dobili ste ga na
               mizo k poročilu. Imate ga pred sabo. Želi kdo besedo? <stage>(Ne želi.)</stage> Ugotovimo
               sklepčnost! <stage>(47 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Prehajamo na obravnavo preostalih členov, h katerim niso bili vloženi amandmaji.
               Želi kdo besedo? <stage>(Ne želi.)</stage> Zaključujem razpravo in dajem na glasovanje preostale
               člene, h katerim niso bili vloženi amandmaji. Ugotovimo sklepčnost! <stage>(45 prisotnih.)</stage>
               Še enkrat ugotavljamo sklepčnost! Malo pozornosti, prosim! Kolegice in kolegi, lepo
               prosim! Ugotavljamo sklepčnost še enkrat! <stage>(48 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o preostalih členih, glasovati moramo še o
               naslovu zakona. Ali želi kdo razpravljati o naslovu zakona? <stage>(Ne želi.)</stage> Ali je kakšen
               morebitni amandma? <stage>(Ne.)</stage> Na glasovanje dajem naslov zakona v celoti. Ugotovimo
               sklepčnost! <stage>(48 prisotnih.)</stage></p>
               <p>Kdo je za naslov zakona? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Gremo na tretjo obravnavo. Bil je sprejet en amandma. Ali želi še kdo kaj vložiti v
               tretji obravnavi? Ker ne želi nihče, zaključujem razpravo in dajem predlog zakona v
               celoti na glasovanje. Ugotavljamo sklepčnost! <stage>(50 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog zakona sprejet.</p>
               <p>S tem zaključujemo to točko dnevnega reda.</p>
               <p>Prehajamo na <title>11.A TOČKO DNEVNEGA REDA - PREDLOG ZAKONA O SPREMEMBI IN
                  DOPOLNITVI ZAKONA O POROŠTVIH REPUBLIKE SLOVENIJE ZA OBVEZNOSTI GOSPODARSKIH DRUŽB
                  IZ POSLOV PRESTRUKTURIRANJA DOLGOV.</title> Skrajšani postopek. Predlog zakona je v
               obravnavo zboru predložila Vlada Republike Slovenije. Želi predstavnik vlade besedo?
               <stage>(Ne želi.)</stage> Predlog je obravnaval Odbor za gospodarstvo, kot matično delovno telo.
               Želi poročevalec predstaviti mnenje odbora o predlogu zakona? <stage>(Ne želi.)</stage> Želi besedo
               predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo
               predstavniki poslanskih skupin? <stage>(Ne želijo.)</stage> Dajem besedo poslankam in poslancem. Kdo
               želi besedo? <stage>(Nihče.)</stage></p>
               <p>Zaključujem splošno razpravo. Združimo razpravo o vseh členih, ker ni nobenega
               amandmaja. Zboru predlagam, da skladno z zadnjo alineo člena 189. poslovnika
               razpravlja in glasuje o vseh členih. Ugotavljamo sklepčnost! <stage>(41 prisotnih.)</stage> Še
               enkrat prosim. Ugotavljamo sklepčnost! <stage>(46 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sprejeli člene zakona.</p>
               <p>K naslovu imamo redakcijski amandma Odbora za gospodarstvo. V naslovu predloga
               zakona se besedilo "spremembi in dopolnitvi" nadomesti z besedo "spremembah." Želi
               kdo besedo? <stage>(Ne.)</stage> Prehajamo na glasovanje. Ugotavljamo sklepčnost! <stage>(47
               prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Glasujemo še o naslovu v celoti. Ugotavljamo sklepčnost! <stage>(44 prisotnih.)</stage> Ugotavljamo
               sklepčnost! <stage>(49 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Če ni bilo amandmajev, prehajam na obravnavo zakona v celoti. Želi kdo besedo? <stage>(Ne.)</stage>
               Ugotavljamo sklepčnost! <stage>(51 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo zakon sprejeli.</p>
               <p>Imamo še dodatni sklep, ki ga predlaga Odbor za gospodarstvo, ki se glasi: "Vlada
               Republike Slovenije Državnemu zboru Republike Slovenije polletno poroča o izvajanju
               zakona o poroštvih Republike Slovenije za obveznosti gospodarskih družb iz poslov
               restrukturiranja dolgov." Želi kdo razpravljati o tem sklepu? <stage>(Ne.)</stage> Ugotavljamo
               sklepčnost! <stage>(51 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je dodatni sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>12.A TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O INŠPEKCIJI DELA - HITRI POSTOPEK.</title> Predlog zakona je v
               obravnavo zboru predložila Vlada Republike Slovenije. Želi predstavnik vlade besedo?
               <stage>(Ne želi.)</stage> Predlog zakona je obravnaval Odbor za zdravstvo, delo, družino in socialno
               politiko kot matično delovno telo. Želi poročevalec predstaviti mnenje o predlogu
               zakona. <stage>(Ne.)</stage> Želi besedo predstavnik Sekretariata za zakonodajo? Prosim.</p>
            </sp>
            <sp xml:id="SDZ2-Redna-04-1997-05-20.sp103">

               <speaker>MILAN BAŠKOVIČ:</speaker>

               <p>Hvala lepa. Čutim dolžnost, da se oglasim glede problema, ki je prisoten v tem
               zakonu. Mi smo že v našem prvem mnenju k spremembi zakona o inšpekciji dela opozorili
               na neustrezen pristop k 12. členu. Namreč, 12. člen v tem zakonu ubira neko pot, ki
               je v zakonodaji ne poznamo. Če po domače in laično povem, v tem zakonu, ki govori o
               inšpekciji dela, v 12. členu posega v zakon o delovnih razmerjih in v zakon o
               zaposlovanju tujcev na ta način, da v teh dveh zakonih sicer pušča tiste določbe, ki
               govorijo o prekrških, o sankcijah za kršitve onih dveh zakonov, vendar pa kazen za
               prekršek ureja sedaj v tem zakonu drugače, kot je tam. Uvaja mandatno kazen v višini
               100.000 tolarjev na kraju dejanja za vsak prekršek, kar je seveda že tehnično nemogoč
               pristop. Če bi konkretizirali to situacijo, bi moral sodnik za prekrške kaznovati
               nekoga za dejanje iz zakona o delovnih razmerjih ali pa iz zakona o zaposlovanju
               tujcev in mu izreči kazen po tem zakonu o inšpekciji dela, in to, kot tu piše, ne
               glede na zakon o prekrških, ki ima povsem drugačne okvire za sankcije. Tukaj
               popolnoma jasno pove, da ne upošteva zakona o prekrških, ki govori v tem 25. členu o
               tem, kakšne so sploh možne kazni in kako se izrekajo. Mi smo na to zanimivost
               opozorili v našem mnenju, ugotovili, da je to nedopustno, ker ustvarjamo popoln
               pravni nered in hkrati pa tudi opozorili, da s to sankcijo na ta način prehiteva
               spremembe sistemskega zakona o prekrških, ki takega pristopa ne dovoljuje, kot
               kazenski zakon ne dovoljuje na primer 30 let ali pa dosmrtne kazni, ker je pač zakon
               tisti, ki postavlja, kakšni so ti okviri. To je kaznovalno pravo, ki mora biti
               sistemsko čisto in urejeno.</p>
               <p>Poleg tega ugotavljamo, da je zakon o delovnih razmerjih tudi v postopku
               novelizacije in bo v kratkem predložen nov zakon, ki ne bo imel več teh podlag, na
               katere se sklicuje tukaj ta člen. Se pravi, z vseh vidikov je nevzdržna rešitev.</p>
               <p>Na odboru so sicer razumeli naše pripombe, vendar so upoštevali namen. Namen zakona
               je v redu, ker hoče zaostriti sankcije in spoštovanje obveznosti po teh zakonih,
               vendar v tem primeru pa na ta način in po tej poti ne moremo dosegati cilja. Po našem
               mnenju bi morali počakati, tako kot čakamo pri zakonu o varnosti v cestnem prometu,
               da zakon o prekrških da to sistemsko podlago za tak spremenjen pristop. Ne da se pa
               parcialno na ta način spreminjati sistemskega zakona. To je osnovna filozofija teh
               naših pripomb.</p>
               <p>Na odboru so šli mimo naših pripomb, češ da je treba na vsak način prinesti to
               zaostritev, pa tudi če se kršijo, ta pravila osnovne kategorije pravnega urejanja in
               so potem pripravili amandma, za katerega so napisali v poročilu, da je v skladu s
               pripombami Sekretariata za zakonodajo in pravne zadeve. Ravno zato, ker piše, da je
               to v skladu z našimi zakoni, sem moral posebej povedati in napisali smo tudi dodatno
               mnenje, da to ne drži, da ne bi bilo tu napačnega razumevanja, da je to z nami
               usklajeno oziroma da je to pravno sedaj v redu. Ta 12. člen, tako kot ga odbor
               spreminja, je formuliran na nek svoj način tako, da poudarja začasnost. To se pravi,
               tudi ena začasna rešitev naj bi bila, in sicer od sprejema zakona do nekih sprememb,
               ki tukaj govorijo o zakonu o delovnih razmerjih, pa zaposlovanju tujcev itn., kar je
               popolnoma nejasno. Tudi ta začasnost je nedopustna na ta način, da se "bliskira"
               temeljna sistemska ureditev v kaznovalnem pravu. Poleg tega je tudi popolnoma
               nedoločen ta amandma, ki pravi: "do sprejema zakona o delovnih razmerjih." Zakon o
               delovnih razmerjih imamo, do sprejema nimamo kaj govoriti, ne vem, zakaj so tu hoteli
               napisati: "do sprememb zakona o zaposlovanju tujcev", je v redu, ampak to je spet
               druga kategorija in lahko vpliva na časovno ubranost celega člena, to sploh ni
               pojasnjeno. In pa potem, "ne glede na spremembe določb 25. člena zakona o prekrških,
               ne glede na spremembo določb" - ta definicija je popolnoma neustavna, ne vemo, ali na
               spremembe, ki so eventualno bile ali na spremembe, ki bodo in nobene ne moremo
               izključiti na ta način. Se pravi, popolnoma nesprejemljiva dikcija in resnična
               nejasnost, tudi glede časovne veljave, v kateri pa naj bi veljala določba o kaznih, o
               kateri sem prej govoril, da je popolnoma neskladna s sistemom. Tako da moram s tega
               mesta opozoriti na ta 12. člen. Če bo treba o njem še kaj govoriti pri amandmajih,
               sem pripravljen, ampak jaz sem moral tu pojasniti, da ne bi šli mimo tega
               problema.</p>
               <p>Rad bi še to povedal, da bi s tako metodo delovanja napravili naš sistem
               nekonsistenten, nepregleden in tudi po številnih mnenjih ustavnega sodišča, ki sem
               jih šel posebej gledat in analizirat, imamo vrsto stališč, v katerih se ravno to
               govori, da če je norma nekega zakona v nasprotju s sistemsko normo sistemskega
               zakona, prihaja v pravnem sistemu do nekonsistentnosti, do nejasnosti do situacij, ki
               so v nasprotju s pravno državo, z načelom pravne države. Imeli so vrsto določb in
               tukaj npr. ena od teh govori: "konflikt med dvema normama ni v skladu z načeli pravne
               države", torej je protiustaven.</p>
               <p>Potem smo imeli pri nekem zakonu: "neskladnost z zakonom o izvrševanju kazenskih
               sankcij", ker je zakon drugače uredil pravila vračanja zaplenljenega premoženja po
               zakonu o denacionalizaciji, so razveljavili neki člen, ker je drugače uredil, kot je
               zakon o izvrševanju kazenskih sankcij kot sistemski zakon urejal, da ne naštevam tako
               naprej. Potem tudi postavljamo v različen pravni položaj različna področja, ker to bi
               dovoljevalo neko izjemo, ki je sicer nedopustna, na drugih področjih pa smo vedno
               uspeli najti rešitev, ki je bila skladna in je bila potem tudi konsistentna s
               sistemom prekrškov, predvsem kaznovalnega prava. Opozarjam tudi na materialne
               posledice, ki bi lahko nastopile, ker če bi bil nekdo kaznovan na ta način, po tem
               pravu in bi potem dosegel - po moje bi dosegel zadoščenje, češ da je to pravno
               neupravičen položaj - bi država morala vračati odškodnine za tovrstne sankcije, ki
               prehitevajo pravni red. Sploh pa smo v našem mnenju opozorili, da gre za tak poseg,
               sicer majhen s tega vidika, ampak globok poseg v kaznovalno pravo, da bi o takem
               primeru moral razpravljati Odbor za pravosodje in notranjo politiko, ker je bolj
               kvalificiran in je tudi oborožen za zavzemanje stališč o taki vrsti sankcij. Prav
               tako bi tudi moral biti minister za pravosodje v okviru vlade pozvan, da poda svoje
               mnenje in tudi Senat za prekrške, ki mora spremljati prekrškovno pravo in bi moral že
               v pripravah zakona biti angažiran, da bi ocenil, ali je stvar v redu ali ne in da bi
               tudi pripravil vse, kar je potrebno, da se tak zakon lahko izvaja v tem delu. Vsega
               tega tukaj ni. Zato opozarjam na ta 12. člen in ponovno moram podčrtati, da niti
               osnovno besedilo niti amandma nista pravno dopustna in tudi nista sprejemljiva.
               Hvala.</p>
            </sp>
            <sp xml:id="SDZ2-Redna-04-1997-05-20.sp104">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister Rop ima besedo.</p>
            </sp>
            <sp xml:id="SDZ2-Redna-04-1997-05-20.sp105">

               <speaker>MAG. ANTON ROP:</speaker>

               <p>Spoštovane poslanke in poslanci! Rad bi povedal, da glede na opozorilo Sekretariata
               za zakonodajo in pravne zadeve ter v zvezi s tem na obsežnejšo razpravo na matičnem
               delovnem telesu, je treba posebej poudariti, da je določanje mandatne kazni za
               kršitve zakona o delovnih razmerjih v tem zakonu prehodna rešitev, ki bo veljala samo
               do sprejema sprememb v sistemski zakonodaji. Zato tudi Vlada Republike Slovenije
               podpira amandma, ki je bil oblikovan na Odboru za zdravstvo, delo, družino in
               socialno politiko. Rad bi povedal, da glede na pripombe, ki so bile tukaj dane, bi
               predlagal, da se to sprejme in da se prouči v nadaljevanju pred tretjim branjem, ali
               se morda ta amandma v tistem delu, ki govori "do sprejema zakona o delovnih
               razmerjih", v zvezi s tem, kar je bilo povedano, popravi tako, da bi se glasilo: "do
               sprejema novega zakona o delovnih razmerjih". V tem primeru bi lahko rešili ta
               problem v zvezi z novo delovnopravno zakonodajo. Drugače pa je treba seveda povedati,
               da čakanje na praktično štiri zakone, ki bi se morali spremeniti zato, da bi bile
               izpolnjene vse zahteve v zvezi s celotno konsistentnostjo, o kateri je govoril gospod
               Baškovič, pomeni, da se bo v Sloveniji lahko v precejšnji meri nadaljevalo
               zaposlovanje na črno, pomeni sistem, v katerem bodo seveda delovni inšpektorji
               relativno zelo nemočni, pomeni sistem, v katerem bodo delovni inšpektorji predlagali
               sodnikom za prekrške, da obravnavajo posamezne primere, sistem, v katerem se bo
               čakalo pet in več let na to, da se stvari razrešijo, in sistem, v katerem bodo ti
               prekrški zastarali. Gre za to, da z relativno majhno spremembo posežemo v zadevo in
               omogočimo učinkovito delovanje inšpekcije za delo. V tem kontekstu je pomemben ta
               amandma matičnega odbora in je po našem mnenju vsebinsko zelo pomembno, da se sprejme
               in omogočimo tudi s tem amandmajem bistveno bolj učinkovito delovanje inšpekcije za
               delo. Hvala.</p>
            </sp>
            <sp xml:id="SDZ2-Redna-04-1997-05-20.sp106">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Dajem besedo vodjem poslanskih skupin oziroma predstavnikom
               poslanskih skupin. Želi kdo besedo? <stage>(Ne želijo.)</stage> Dajem besedo poslankam in poslancem.
               Gospod Potrč.</p>
            </sp>
            <sp xml:id="SDZ2-Redna-04-1997-05-20.sp107">

               <speaker>MIRAN POTRČ:</speaker>

               <p>Hvala lepa. Jaz se nisem želel javiti v imenu poslanske skupine, ker poslanska
               skupina vsebinske zahteve, ki jih vsebuje ta zakon, v celoti podpira. Menimo namreč,
               da gre na področju sklepanja delovnih razmerij, včeraj smo dobili od
               pokojninsko-invalidskega zavarovanja informacijo, da gre tudi na področju pobiranja
               davkov za take malomarnosti, kjer se pravzaprav sprašujemo, ali smo še pravna država
               in imamo kakšno kontrolo ali je nimamo. Zato je prav gotovo želja in zahteva
               predlagateljev tudi v skladu z amandmaji, ki smo jih sprejeli, da se uvede možnost
               izrekanja mandatnih kazni in se dajo večja pooblastila inšpektorjem, več kot
               utemeljena. Razen tega je prav v tem primeru treba povedati, da ima ta zakon Državni
               zbor že nekaj časa v proceduri, da ga je vlada 11. julija 1996 določila in da bi v
               tem primeru težko rekli, da gre samo za krivdo ali pa da gre predvsem za krivdo vlade
               na tem področju; gre tudi za to, da ga mi prej nismo obravnavali.</p>
               <p>Oglašam pa se osebno zaradi tega, ker pa se mi kljub temu zdijo opozorila, ki jih je
               rekel gospod Baškovič, zelo tehtna. Jaz sem o njih osebno tudi na odboru govoril, ne
               v smislu vztrajanja pri tem, da je treba sprejeti drugačno rešitev, vendar v smislu
               najresnejših opozoril, da smo pravzaprav v škripcih, ko imamo, da tako rečem, dobre
               in poštene namene, in hkrati problem, kako to uskladiti s formalnimi predpisi. Moj
               predlog tudi na seji odbora je bil, ali ne bi kazalo razmisliti, da se eventualno
               najde neka večja časovna skladnost rešitve teh vprašanj. Mi smo potem poskušali na
               odboru rešiti na ta način, da smo rekli, večinsko, naj se zakon sprejme in vladi
               naloži, da vsaj tisti del anomalij, ki zadevajo zakon o delovnih razmerjih in zakon o
               zaposlovanju tujcev, odpravi tako, da takoj pride s spremembami zakona po skrajšanem
               postopku, z zavestjo, da se bo vsaj ta del spremenil in da ne bo zdaj zakon o
               inšpekciji uvajal kazni, kar ni običaj, ker inšpekcija jih izvaja. Da bo pa ta drugi
               del, kjer smo v koliziji s tako imenovanim sistemskim zakonom, to je zakonoom o
               prekrških, ta neskladnost relativno kratek čas, ker imamo za naslednjo 5. redno sejo
               tako ali tako predviden tudi zakon o spremembah in dopolnitvah zakona o prekrških.
               Takšna je bila potem večinska odločitev odbora. Moram reči, da vlada nad tem ni bila
               najbolj navdušena, čeprav ne rečem, da tega ni sprejela. Tudi gospod minister danes,
               ko je, vsaj zame, poskušal problem razrešiti tako, da bi drugače napisal 12. člen, ni
               zadel problema. Ker če bi napisal, da se namesto "do sprememb zakona o delovnih
               razmerjih" napiše "do sprejema zakona, novega, o delovnih razmerjih", potem bi to
               neskladje bilo mnogo dalj časa, ker prav gotovo bomo novi zakon o delovnih razmerjih
               sprejemali dalj časa, kot samo eventualno kazensko sankcijo v obstoječem zakonu o
               delovnih razmerjih. Ampak ne glede na to, ta drugi del problema ostaja nerazrešen.
               Jaz menim, da glede na to, da bi pravzaprav čez nekaj dni morali začeti 5. redno
               sejo, da imamo zakon o prekrških, da bi se bilo možno dogovoriti, da ta zakon o
               prekrških tudi prioritetno obravnavamo. Razmislimo, ali ob vseh utemeljenih
               opozorilih ministrstva je teden ali štirinajst dni takšen čas, da je vredno zaradi
               njega narediti po mnenju sekretariata rešitve, ki so nesistemske, tako daleč, da jih
               ni mogoče sprejeti, ali to ni vredno narediti. Ob tem, da bi problem rešili samo pod
               pogojem, če tudi vlada za to 5. sejo - kar pa ni naredila, od poročila odbora pa je
               zdaj že mislim približno 14 dni - res pripravi predloge sprememb in dopolnitev tako
               zakona o delovnih razmerjih, kot tudi zakona o zaposlovanju tujcev. Jaz bi ministra
               vprašal, ali vlada lahko to zelo kmalu naredi, ker mislim, da ne bi smel biti
               problem. Ali bi bila pripravljena tudi predlagati razširitev s tema dvema zakonoma ob
               zavestni opredelitvi Državnega zbora, da to podpre. To pravzaprav pomeni reševanje
               tega problema na 5. seji Državnega zbora, ker potem bi se videla namera, ne samo
               reševati problem, ampak ostajati tudi v okviru neke sistemske in zakonske ureditve.
               Hvala.</p>
            </sp>
            <sp xml:id="SDZ2-Redna-04-1997-05-20.sp108">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Potrč. Prosim, gospa državna sekretarka Belopavlovičeva.</p>
            </sp>
            <sp xml:id="SDZ2-Redna-04-1997-05-20.sp109">

               <speaker>NATAŠA BELOPAVLOVIČ:</speaker>

               <p>Hvala lepa. Na odboru je bilo veliko govora v zvezi s tem 12. členom, in sicer
               poudarili smo in še enkrat lahko poudarim, da gre za prehodno obdobje. Nov zakon o
               delovnih razmerjih je pripravljen in bo šel v obravnavo. Res, da bo šel po rednem
               postopku, kar pomeni tri faze postopka, samo ta trenutek, če dajemo v postopek
               spremembe in dopolnitve zakona o delovnih razmerjih, se nam lahko postopek sprememb
               in dopolnitev zavleče. S tem si mi zapremo pot za vložitev novega zakona in mislim,
               da tega ne želimo narediti, ne vlada, ne poslanci. Dejstvo je, da je zakon o
               zaposlovanju tujcev v predlogu pripravljen in bo verjetno šel prej v postopek oziroma
               bo tudi sprejet, kot zakon o delovnih razmerjih. To je prehodno obdobje in jaz bi še
               enkrat opozorila poslance, da imamo samo dve stvari na izbiro. Ali smo zelo
               sistemski, spreminjamo štiri zakone, zakon o delovnih razmerjih, zakon o zaposlovanju
               tujcev, zakon o inšpekciji in zakon o prekrških ali pa naredimo v eni prehodni
               določbi v bistvu z enim členom red na področju, ki nas tišči, na katerega ves čas
               tudi vi iz teh klopi opozarjate. Gre za sankcioniranje sive ekonomije. To je pereč
               problem in mislim, da z uvedbo mandatnih kazni dejansko ta problem lahko ublažimo, če
               ga že ne moremo povsem zavreti. Ne gre za to, da ne bi želeli sprememb in dopolnitev
               zakona na tej točki narediti v delovnih razmerjih, ampak mislimo, da je možno to
               narediti v okviru novega zakona, nov zakon je pa dejansko tik pred tem, da ga damo v
               obravnavo Državnemu zboru. Hvala.</p>
            </sp>
            <sp xml:id="SDZ2-Redna-04-1997-05-20.sp110">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Potrč ima besedo.</p>
            </sp>
            <sp xml:id="SDZ2-Redna-04-1997-05-20.sp111">

               <speaker>MIRAN POTRČ:</speaker>

               <p>Meni bi bilo sicer ljubše, če bi eventualno predsedujoči, čeprav vem, da to ni
               formalno njegova obveznost, ali pa, da to naredi Sekretariat za zakonodajo, ne pa
               jaz, ker meni vlada ne bo hotel verjeti. Samo, da nas vlada tu uči napačne procedure,
               se mi zdi pa neumno. Lepo prosim, ne delajte tega. Poslušajte, govoriti o tem, da ni
               mogoče s skrajšanim postopkom priti samo do spremembe enega člena in da to kakorkoli
               zavleče postopek, pač ni res. To morate tudi vi kot predstavniki vlade vedeti in to
               mi tudi vemo in to bi v tem primeru naredili. Gre za izgovore ali pa za nepoznavanje
               procedure. Če pa želite z novim zakonom o delovnih razmerjih, potem pa vemo, da bo to
               trajalo pol leta najmanj ali pa leto dni. Mene kot poslanca opozicije, pa tudi sicer
               skrbi, da je vedno več primerov, ko s te vlade cilj posvečuje sredstvo. Tam, kjer to
               ni nujno, prosim, ne delajte tega, ker drugače ne bo primera, v katerem ne bi
               ugotovili, da moramo zaradi višjih ciljev nek zakon sprejeti tako, da mu bomo lahko
               sistemsko ali kakorkoli drugače nasprotovali. Na tej seji to praviloma delamo od
               zakona do zakona in mislim, da to ne gre in da to ni dobro. Tam, kjer poizkušamo
               pomagati, poizkušajte pomagati tudi vi in ne prihajati z izgovori, ki ne pijejo vode.
               Prosil bi sekretarja, da pove, ker bi se na ta način lažje pojasnilo, ker zdaj bo
               nekdo rekel, da eventualno kot opozicijski poslanec hočem nagajati vladi. Pa vsaj v
               tem primeru to niti slučajno ni res. Hvala.</p>
            </sp>
            <sp xml:id="SDZ2-Redna-04-1997-05-20.sp112">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Baškovič.</p>
            </sp>
            <sp xml:id="SDZ2-Redna-04-1997-05-20.sp113">

               <speaker>MILAN BAŠKOVIČ:</speaker>

               <p>Rad bi samo še enkrat pribil. Nič ne nagajamo, nič ne želimo nerazumeti namena
               zakona, zakon je utemeljen v vseh drugih točkah, razen v tej. Tudi tukaj je namen
               jasen in je legitimen. Mi samo opozarjamo na pot, ki ni prava. Če že govorimo o tem,
               da je treba začasno in takoj v tem zakonu o inšpekciji dela spremeniti materijo vrste
               drugih zakonov, z zakonom o prekrških kot sistemskim zakonom vred, jaz kažem drugo
               pot, ki je mogoče zamik za 14 dni ali za 3 tedne, ko imamo na dnevnem redu zakon o
               prekrških, s temi nujnimi spremembami, ki omogočajo to in omogočajo tudi ureditev
               varnosti prometa. Zato bi bilo bolj naravno, da bi ob tistem zakonu, ki je sicer
               sistemski, ampak spremembe in dopolnitve v nekem prehodnem členu tistega zakona o
               prekrških lahko vse to, kar je nujno in ne more čakati na ne vem kakšno zaporedje,
               uredijo tudi začasne oziroma hitre rešitve, ki so pa vezane na okvire, ki jih že daje
               ta zakon. To bi bila korektna pot, sicer nekoliko nenavadna, ampak bi bila
               opravičljiva. Te in še kakšne druge sankcije bi lahko tudi tam uredili, ker bi se
               držali nekega sistemskega zakona in bi jih tudi lažje sodniki in ljudje razumeli. To
               sugestijo dajem ob tem in bi en majhen zamik rešil to, po moje pravno nedopustnost,
               kakršna se zdaj predlaga s tem amandmajem in z osnovnim besedilom. Hvala lepa.</p>
            </sp>
            <sp xml:id="SDZ2-Redna-04-1997-05-20.sp114">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim, gospa sekretarka.</p>
            </sp>
            <sp xml:id="SDZ2-Redna-04-1997-05-20.sp115">

               <speaker>NATAŠA BELOPAVLOVIČ:</speaker>

               <p>Jaz bi mogoče samo še enkrat povedala, zakaj takšna procedura, kot je bila. Če
               govorimo o zamikih, ta zamik se zdaj govori, da je 14 dni ali 3 tedne. Bilo je
               izrecno povedano, ta zakon smo mi vložili lansko leto jeseni, in to po skrajšanem
               postopku. To je po postopku, ki naj bi bil v nekem smislu, zdaj rečem v narekovaju,
               "hiter", to se pravi, ki naj bi šel relativno hitro skozi ta parlament. Takrat smo
               razmišljali tudi o spremembah zakona o delovnih razmerjih, pa to ni bilo mogoče, ker
               je bil zakon o delovnih razmerjih v parlamentu že vložen zaradi porodniškega dopusta.
               To se pravi smo imeli zaprto pot. Takrat se je sicer razmišljalo o zakonu o
               prekrških, ki veste, da je prišel šele zdaj v parlament. To se pravi, če odlagamo to
               rešitev, ki je prehodna rešitev in ki mislim, da kljub vsemu glede na namen zakona je
               upravičena, pomeni, da zadevo odlagamo lahko za tri tedne, lahko pa tudi za tri
               mesece ali pa več. Stvari so pa problematične in sami veste, da so vedno bolj
               problematične na tem področju. Odlagati te procedure iz ene seje na drugo, iz ene
               točke na drugo, veste, da tudi točke se preskakujejo, odlagajo itd., pomeni lahko
               zamik, za katerega se mi bojimo, da ni 14 dni ali pa 3 tedne, ampak je lahko spet
               nekaj mesecev. Nam se je to že zgodilo, če pogledate v Poročevalcu na datum, kdaj je
               bil ta zakon vložen. Hvala.</p>
            </sp>
            <sp xml:id="SDZ2-Redna-04-1997-05-20.sp116">

               <speaker>PODPREDSEDNIK ANDREJ GERENČER:</speaker>

               <p>Hvala. Zoran Lešnik.</p>
            </sp>
            <sp xml:id="SDZ2-Redna-04-1997-05-20.sp117">

               <speaker>ZORAN LEŠNIK:</speaker>

               <p>Spoštovani podpredsednik, poslanci in poslanci! Jaz se vnaprej opravičujem. Morda ne
               sodi v ta zakon, morda je zapisano v katerem drugem zakonu, vendar nekaj sprašujem. S
               tem zakonom tu zdaj urejamo ali dajemo možnost inšpekciji dela, da ukrepa v primerih,
               ko posamezniki zaposlujejo ljudi, ki nimajo socialne varnosti ali za katere ne
               plačujejo določenih dajatev. Mi pa imamo številne primere, da zaposlujejo ljudi, ki
               imajo socialno varnost in jih plačujejo iz žepa - mlade, predčasno upokojene ljudi
               zaposlujejo in to množično. S tem ne morejo do dela tisti, ki čakajo na zavodih za
               zaposlovanje, ali pa zaposlujejo tudi take, ki imajo socialno varnost zato, ker so na
               čakanju. Vsem tem plačujejo na večer, ali kadar odidejo. To so takoimenovani dninarji
               - smo včasih rekli v kmetijstvu - ampak teh dninarjev je vedno več v trgovini, v
               gradbeništvu, na vseh področjih. Glede na to, da ne vem za primer, da bi inšpekcija
               koga kaznovala ali ukrepala, bi dal bolj v razmislek, da bi razmislili tudi o tem
               primeru, s tem pa bi pridobili tudi nekaj denarja, o katerem smo danes toliko
               govorili, da ga potrebujemo za proračun. Hvala.</p>
            </sp>
            <sp xml:id="SDZ2-Redna-04-1997-05-20.sp118">

               <speaker>PODPREDSEDNIK ANDREJ GERENČER:</speaker>

               <p>Hvala. Gospa sekretarka.</p>
            </sp>
            <sp xml:id="SDZ2-Redna-04-1997-05-20.sp119">

               <speaker>NATAŠA BELOPAVLOVIČ:</speaker>

               <p>Ravno za ta primer gre. V bistvu gre za vse primere zaposlovanja na črno, to se
               pravi zaposlovanja brez neke pravne podlage. Delodajalci zaposlujejo tiste, ki jih ne
               morejo zaposliti oziroma jih formalno sploh ne zaposlijo. Z njimi ne sklenejo nobene
               pogodbe, niti pogodbe o zaposlitvi, niti pogodbe o delu. Včasih gre za upokojence,
               včasih gre za tiste, ki so že prijavljeni na Zavodu za zaposlovanje, pa prejemajo
               neko nadomestilo in torej že imajo neko socialno varnost. Včasih zaposlujejo tiste,
               ki nimajo nobene socialne varnosti in jih preprosto dobijo na cesti kot brezposelne,
               kot gospodinje, kot študente ali kakorkoli. Šesti primer takega zaposlovanja je
               zaposlovanje tujcev, ki nimajo ustreznega delovnega dovoljenja in jih tudi ne moreš
               zakonito zaposliti. Skratka, gre za vse primere, ko bi morali zaposlovati legalno, to
               pomeni, ali skleniti pogodbo o zaposlitvi, če gre za redno delovno razmerje v nekem
               normalnem delovnem času in za opravljanje nekega dela, ki ga pač tisti delodajalec
               oziroma tista proizvodnja normalno upravlja. Lahko gre za pogodbe. V naši zakonodaji
               imamo še vedno pogodbe o delu, torej gre v bistvu za neke vrste občasna, začasna
               dela, ki jih lahko opravljajo tudi upokojenci, tudi brezposelni, tudi študentje,
               ampak seveda to niso dela, ki sodijo v redno dejavnost nekega delodajalca, ampak so
               pač občasna, začasna, kratkotrajna. To, kar želimo zdaj preko teh ukrepov, tudi preko
               ukrepa 12. člena, doseči, je to, da če pride inšpektor k delodajalcu in ugotovi, da
               nekdo nelegalno dela, da nima ne pogodbe o zaposlitvi, ne pogodbe o delu, da mu lahko
               na licu mesta izreče denarno kazen. Govorimo o denarni kazni, ki se izreče na licu
               mesta in ki znaša 100.000 tolarjev. Namreč, po zdajšnji zakonodaji inšpektorji lahko
               izrekajo denarne mandatne kazni na licu mesta, če ugotovijo kršitve v zvezi s
               tehničnim varstvom. Inšpektor pride v organizacijo, ugotovi, da nekdo ne nosi čelade,
               da rečem primeroma, in mu lahko izreče denarno kazen. Inšpektor pa pride in vidi, da
               nekdo dela, nezakonito dela, pa ne more narediti drugega, kot da napiše prijavo
               sodniku za prekrške. Ta sodnik za prekrške to prijavo dobi, jo obravnava čez eno
               leto, če je v roku enega leta ne obravnava, pomeni, da vse skupaj zastara, ker so
               pred sodniki za prekrške zelo kratki zastaralni roki, in iz vsega skupaj ni nič. Mi
               pa imamo ves čas očitke, kako smo neučinkoviti kot država, in kako je naša inšpekcija
               neučinkovita. Vse, kar želimo, je to, da ima inšpektor v rokah vsaj nek inštrument, s
               katerim lahko sankcionira delodajalca tisti trenutek, ko ugotovi, da ta evidentno
               krši zakonodajo.</p>
            </sp>
            <sp xml:id="SDZ2-Redna-04-1997-05-20.sp120">

               <speaker>PODPREDSEDNIK ANDREJ GERENČER:</speaker>

               <p>Hvala. Zadovoljni, gospod Lešnik? <stage>(Da.)</stage> Hvala. Besedo imate poslanci in poslanke.
               Gospod Kebrič ima besedo.</p>
            </sp>
            <sp xml:id="SDZ2-Redna-04-1997-05-20.sp121">

               <speaker>IVAN KEBRIČ:</speaker>

               <p>Hvala lepa, gospod podpredsednik. Kolegice in kolegi! Vsi, ki živimo na terenu, vemo,
               kako je z izterjavo mandatnih kazni in vsega ostalega. Prav tako je bilo v tem
               državnem zboru že mnogo govora, v kakšnem zaostanku so sodišča, v kakšnem zaostanku
               so sodniki za prekrške, da mnoge stvari zastarajo. Na drugi strani pa vsi vemo, ki
               živimo na tem območju in obvladamo to področje, da je najpomembnejše, kar je na licu
               mesta. Zato naša poslanska skupina podpira ta predlog, ki je pa samo prehodnega
               značaja, dokler ne bomo dobili ostale zakonodaje. Menimo, da je prav, da danes
               izglasujemo.</p>
               <p>Pripomnil ali pa dopolnil bi pa samo s tem, da lahko danes preberete - včeraj ste pa
               lahko slišali - koliko je neizterjanih dajatev. Zato pa menimo, da je mandatna kazen
               na licu mesta zelo efektna in bo imela svoj vzgojni vpliv in odmev. Upam, gospe in
               gospodje, da bomo to izglasovali. Hvala.</p>
            </sp>
            <sp xml:id="SDZ2-Redna-04-1997-05-20.sp122">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? <stage>(Ne želi.)</stage> Predstavniki vlade? <stage>(Ne želite.)</stage>
               Zaključujem splošno razpravo.</p>
               <p>Prehajamo na <title>drugo obravnavo,</title> ko odločamo o posameznih členih v predlogu
               zakona. Zboru predlagam, da skladno z zadnjo alineo 189. člena poslovnika razpravlja
               in glasuje o vseh tistih členih skupaj, h katerim niso bili vloženi amandmaji.
               Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sprejeli ta predlog.</p>
               <p>Prehajamo na amandmaje. K 7. členu imamo amandma vlade na amandma odbora, ki ga
               nimate v pregledu. Dovolite mi, da ga preberem: V novem 17.a členu se prvi odstavek
               dopolni tako, da se glasi: "Delodajalec odpravi nepravilnost iz 1. točke prvega
               odstavka prejšnjega člena tako, da se z delavcem v skladu s predpisi sklene pogodbo o
               zaposlitvi od dneva, ko je delavec začel opravljati delo in ga prijavil v zavarovanje
               oziroma, da z njim sklene pogodbo o delu in jo pošlje Zavodu za zaposlovanje."
               Obrazložitev. Predlagani amandma dopolnjuje amandma, ki ga je predlagal Odbor za
               zdravstvo, delo in socialno politiko Državnega zbora Republike Slovenije, in sicer v
               smislu, da je možno skleniti pogodbo o zaposlitvi samo v primeru, če je to v skladu s
               predpisi. Nedopolnjena dikcija prvega odstavka bi namreč lahko pomenila, da se sili
               delodajalce k sklepanju pogodb tudi takrat, ko to pravno ni mogoče, na primer s
               tujcem brez delovnega dovoljenja, z upokojencem in podobno.</p>
               <p>Potem imamo pa amandma odbora, ki ga pa vlada podpira. Želi kdo razpravo o obeh
               amandmajih? <stage>(Ne želi.)</stage> Glasujemo o amandmaju vlade na amandma odbora. Ugotovimo
               sklepčnost! <stage>(50 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sprejet.</p>
               <p>Prehajamo na glasovanje o amandmaju odbora. Želi kdo besedo? <stage>(Ne želi.)</stage> Ugotovimo
               sklepčnost! <stage>(50 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Glasujemo o amandmaju k 10. členu, in sicer imamo samo amandma odbora. Ali ga vlada
               podpira ali ne?</p>
            </sp>
            <sp xml:id="SDZ2-Redna-04-1997-05-20.sp123">

               <speaker>NATAŠA BELOPAVLOVIČ:</speaker>

               <p>Gre za napako v poročilu odbora. Mi smo na odboru rekli, da bomo preverili ta
               amandma in moram reči, ga ne podpiramo iz razloga, da gre za isto kršitev, ki je že
               sankcionirana v zakonu o delovnih razmerjih. Namreč, v 3. točki 132. člena zakona o
               delovnih razmerjih je kot prekršek že opredeljena kršitev, ko delodajalec sklene
               oziroma dovoli delo nekomu brez pogodbe o zaposlitvi oziroma zakon pravi v "nasprotju
               z 12. členom". Skratka popolnoma enaka kršitev je kot prekršek že opredeljena v
               drugem zakonu. Tukaj bi šlo pa res za podvajanje in so dejansko sistemski zadržki in
               pomisleki še bistveno drugačni kot prej, ko ste že govorili. Gre za sankcioniranje
               istega dejanskega stanja v dveh različnih zakonih.</p>
            </sp>
            <sp xml:id="SDZ2-Redna-04-1997-05-20.sp124">

               <speaker>PODPREDSEDNIK ANDREJ GERENČER:</speaker>

               <p>Hvala. Torej, vlada ga ne podpira. Dajem ga vseeno v razpravo. Želi kdo razpravljati?
               <stage>(Nihče.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da amandma ni sprejet.</p>
               <p>Glasujemo o 10. členu kot celoti. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 10. člen sprejet.</p>
               <p>Prehajamo na glasovanje k amandmaju k 12. členu. Imamo amandma odbora in amandma na
               amandma, ki ga je vložila skupina poslancev, prvopodpisani Ivan Kebrič. Želi kdo
               besedo? Gospod Kebrič.</p>
            </sp>
            <sp xml:id="SDZ2-Redna-04-1997-05-20.sp125">

               <speaker>IVAN KEBRIČ:</speaker>

               <p>Hvala za besedo. Kolegice, kolegi! Če ste temeljito prisluhnili izvajanjem, gre samo
               za vrinjene tri besede. 12. člen se spremeni tako, da se glasi: prvi predlog je bil
               "do sprejema zakona o delovnih razmerjih", sedaj pa se glasi po tem amandmaju: "do
               uveljavitve zakona o delovnih razmerjih". Mislim, da je zdaj popolnoma jasno, da smo
               lahko za tak amandma in bomo glasovali "za". Hvala.</p>
            </sp>
            <sp xml:id="SDZ2-Redna-04-1997-05-20.sp126">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Še kdo? Gospod Baškovič.</p>
            </sp>
            <sp xml:id="SDZ2-Redna-04-1997-05-20.sp127">

               <speaker>MILAN BAŠKOVIČ:</speaker>

               <p>Hvala lepa. Jaz ne bi ponavljal prejšnje diskusije. Naš sekretariat se seveda ne
               strinja s takim besedilom zaradi pravnih in sistemskih razlogov. Opozarjam pa tudi na
               dikcijo, ki je - če daste pod drobnogled zlasti tale drugi del "se ne glede na
               spremembo določb 25. člena zakona o prekrških, se z denarno kaznijo..." - dvakrat
               povratni zaimek "se" "in ne glede na spremembo določb 25. člena..." Moram opozoriti,
               ker ko bomo tole natisnili, bodo vprašali, kaj ste pa tu mislili. Ne vem, zmeda je v
               terminologiji. Vlada je vsaj tam priznala, da ne glede na določbe 25. člena
               veljavnega zakona, tukaj pa ne glede na spremembo... Katero, kakšno, kdaj? Vse
               spremembe bomo tu vrgli iz tira in tudi časovno neomejeno bodo izven sistema. Tudi
               novi zakon - smo že slišali - bo šel v treh fazah itd. Dikcija je nerodna, je nejasna
               in bo povzročila velikanske težave, če jo sprejmete. Jaz ne morem drugače reči kot
               to, da samo opozarjam. Hvala.</p>
            </sp>
            <sp xml:id="SDZ2-Redna-04-1997-05-20.sp128">

               <speaker>PODPREDSEDNIK ANDREJ GERENČER:</speaker>

               <p>Hvala. Državna sekretarka.</p>
            </sp>
            <sp xml:id="SDZ2-Redna-04-1997-05-20.sp129">

               <speaker>NATAŠA BELOPAVLOVIČ:</speaker>

               <p>Vlada podpira amandma na amandma, ki ga je predlagal gospod Kebrič. Gre namreč za
               to, da se ta dikcija spremeni do uveljavitve novega zakona o delovnih razmerjih.
               Moram reči, da ko beremo - tako je bilo tudi napisano, ko nam je bil amandma
               predstavljen na papirju. Tu gre očitno za redakcijo oziroma tale "se" je treba
               prečrtati, ampak tudi, ko smo se na odboru pogovarjali v zvezi s tem predloženim
               amandmajem odbora, je bilo rečeno: "se ne glede na spremembe določb 25. člena" in je
               citiran veljavni člen zakona o prekrških, z denarno kaznijo 100 tisoč tolarjev
               kaznuje takoj na kraju prekrška. Gre za čisto tiskovno napako, ki se je očitno na
               odboru primerila, da je bil ta "se" dvakrat napisan - "se ne glede" in potem "se z
               denarno...", ampak gre za čisto redakcijo. Mislim, da je vsebina jasna in da smo zdaj
               tako veliko govorili o tej problematiki, da ne kaže še enkrat vsega odpirati. Dejstvo
               je, da vlada podpira ta amandma gospoda Kebriča oziroma poslancev, ki so ga vložili
               zdaj pred nekaj minutami.</p>
            </sp>
            <sp xml:id="SDZ2-Redna-04-1997-05-20.sp130">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Prehajamo na glasovanje o amandmajih. Če bo sprejet ta amandma, ki so
               ga vložili gospod Kebrič in skupina poslancev, bo vlada morala do tretje obravnave
               marsikaj še postoriti, da bo v pravem smislu potem tudi obravnavano. Ugotavljamo
               sklepčnost! <stage>(52 prisotnih.)</stage> Glasujemo o amandmaju, ki ga je prvi podpisal Ivan
               Kebrič.</p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Amandma odbora je brezpredmeten. Gremo k 15. členu. Imamo amandma odbora, ki ga
               vlada podpira. Želi kdo besedo? <stage>(Ne.)</stage> Ugotavljamo sklepčnost! <stage>(42 prisotnih.)</stage>
               Ugotavljamo sklepčnost! <stage>(51 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajamo na obravnavo preostalih členov, h katerim niso bili vloženi amandmaji. Kdo
               želi besedo? <stage>(Nihče.)</stage> Ugotavljamo sklepčnost! <stage>(50 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(Nihče.)</stage> Ugotavljam, da so preostali členi
               sprejeti.</p>
               <p>Prehajamo na razpravo in glasovanje o naslovu zakona. Želi kdo razpravljati? <stage>(Ne
               želi.)</stage> Dajem naslov zakona v celoti na glasovanje. Ugotavljamo sklepčnost! <stage>(51
               prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Prehajam na tretjo obravnavo, ker smo izglasovali zakon po členih in tudi naslov
               zakona. Tu je možno vlaganje dodatnih amandmajev. Želi kdo vložiti kakšen amandma?
               Sprašujem vlado, 12. člen smo nakazali, da ni. Prosim.</p>
            </sp>
            <sp xml:id="SDZ2-Redna-04-1997-05-20.sp131">

               <speaker>NATAŠA BELOPAVLOVIČ:</speaker>

               <p>Jaz mislim, da ni potreben amandma, ker gre za čisto redakcijo, da se črta "se", v
               tretji ali četrti vrstici. Mislim, da ne gre za amandma, ampak gre za redakcijo
               besedila, ki ga je odbor dal v okviru svojega poročila.</p>
            </sp>
            <sp xml:id="SDZ2-Redna-04-1997-05-20.sp132">

               <speaker>PODPREDSEDNIK ANDREJ GERENČER:</speaker>

               <p>Prekinjamo to točko in pričakujemo popravek tega člena.</p>
               <p>Prehajamo nazaj na <title>8.TOČKO DNEVNEGA REDA - PREDLOG ZAKONA O POSEBNEM DAVKU OD
                  CESTNIH MOTORNIH VOZIL.</title> Imamo amandma poslanske skupine LDS in amandma
               poslanske skupine Združene liste socialnih demokratov. Dobili ste jih na klop. Prvi
               je k 5. členu. Sta dva amandmaja. Odpiram razpravo. Želi kdo besedo? Gospod Sovič ima
               besedo.</p>
            </sp>
            <sp xml:id="SDZ2-Redna-04-1997-05-20.sp133">

               <speaker>BORIS SOVIČ:</speaker>

               <p>Cenjene dame, spoštovani! Dobil sem na klop tudi amandma poslanske skupine LDS, zato
               bi vljudno prosil, če mi lahko neke stvari pojasnite.</p>
               <p>Prvič. V tem amandmaju k 7. členu je v drugi vrsti govora, berem, po standardu EEC.
               Prosim, če mi predlagatelji lahko povedo, ali je ta standard 93/116 standard ali je
               smernica in ali je bila objavljena v Republiki Sloveniji.</p>
               <p>Drugo vprašanje, ki ga pravzaprav imam v zvezi s tem pa je, ali je to namenoma tako
               zapisano, da ta 16% omejitev, torej omejitev davka na 16%, velja samo za vozila,
               katerih poraba je zmerjena po tem standardu, ki ga zgoraj citirajo. Ali je namenoma
               pri drugem odstavku to izpuščeno?</p>
               <p>In tretje vprašanje, ki ga imam, je, ali namenoma želijo s takšno definicijo drugega
               odstavka doseči relativno večjo obdavčitev diesel vozil neevropskega porekla, ali je
               to zgolj slučajno. Ker ta drugi odstavek pravilno povečuje za 10% porabo, izmerjeno
               po standardih OZN, ker takšno je namreč približno razmerje, med standardi OZN in
               evropskimi standardi pri bencinskih motorjih, izpušča pa dejstvo, da je razlika pri
               diesel motorjih večja, in sicer 12,5%. Skratka, vljudno bi prosil, če bi
               predlagatelji tega amandmaja odgovorili na to vprašanje. Hvala.</p>
            </sp>
            <sp xml:id="SDZ2-Redna-04-1997-05-20.sp134">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim, predlagatelji. Predstavnik LDS, gospod Kopač.</p>
            </sp>
            <sp xml:id="SDZ2-Redna-04-1997-05-20.sp135">

               <speaker>MAG. JANEZ KOPAČ:</speaker>

               <p>Kar se tiče prvega odstavka 7. člena, gre za direktivo, ki bi se res ustrezneje
               imenovala "smernica" in ne "standard". Vendar menim, da gre v tem primeru za
               prerekanje okrog nečesa, kar po vsebini sploh ne pomeni nič drugega. Če pa
               spraševalec, gospod Sovič, vztraja pri tem, potem v imenu poslanskega kluba besedico
               "standard", "po standardu", nadomeščam z besedama "po smernici".</p>
               <p>Kar pa se tiče razlike med standardom oziroma smernico, ki ugotavlja povprečno
               porabo pri pretežno evropskih avtomobilih, in standardom oziroma smernico, ki
               ugotavlja povprečno porabo pri neevropskih avtomobilih, pa je res, da ni nujno, da je
               razlika 10%, ampak tudi ni uniformna razlika 10% pri vseh avtomobilih z bencinskim
               motorjem. Tudi tam so razlike pri posameznih tipih različne; lahko so 9%, lahko so
               11%, morda tudi 12% pri bencinskih, prav tako seveda velja to za motorje na plinsko
               olje. Zato se mi zdi, da je nemogoče ugotoviti natančno razliko in se je treba v
               skladu z vašo pripombo, gospod Sovič, opredeliti za neko standardno razliko. Ta
               standardna razlika v tem amandmaju predlaga 10%, lahko bi bila pa tudi 11%, ali pa
               morda 12%, pa bi ravno tako približno zajeli tisto razliko, ki se zares pojavlja, in
               na katero ste opozorili vi v sklopu druge obravnave, in to, po moje, povsem korektno.
               Zato se mi zdi, da je govoriti tukaj o tem, da je pri enih 10%, pri drugih pa 12,5%,
               sicer lahko umestno, vendar vsebinsko ne pomeni velike razlike, predvsem pa nikoli do
               konca razlik med smernico oziroma standardi za evropske avtomobile in neevropske, za
               vse tipe v okviru zakona, razen če bi našteli, ne bi mogli zajeti. Zato menim, da je
               pač treba določiti nek standardni odklon in ta je tukaj predviden v količini 10%.
               Hvala lepa.</p>
            </sp>
            <sp xml:id="SDZ2-Redna-04-1997-05-20.sp136">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič, prosim.</p>
            </sp>
            <sp xml:id="SDZ2-Redna-04-1997-05-20.sp137">

               <speaker>BORIS SOVIČ:</speaker>

               <p>Zahvaljujem se za odgovore, s tem, da dva odgovora še vedno manjkata, pa bi prosil,
               če jih lahko dobim. Prvič, ali je ta standard oziroma smernica v Sloveniji objavljen
               ali velja, in drugič, zakaj je razlika pri teh 16%. Ta omejitev na 16% v prvem
               odstavku velja za vozila, za katera je poraba izračunana po standardih evropske
               zveze, v drugem odstavku, ki pa rešuje primere, ko gre za porabo, izračunano po
               metodologiji OZN, pa tega ni. Jaz ne rabim posebej poudarjati, da sem se že prej
               zavzemal za to, da bi ta omejitev sploh odpadla. Kar se pa teh razlik tiče med obema
               standardoma, je očitno tako, da so meritve pokazale, da je signifikantna razlika med
               diesli in bencinskimi motorji in zato uvajajo to razliko 2,5% med obema. Hvala.</p>
            </sp>
            <sp xml:id="SDZ2-Redna-04-1997-05-20.sp138">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kopač želi še besedo.</p>
            </sp>
            <sp xml:id="SDZ2-Redna-04-1997-05-20.sp139">

               <speaker>MAG. JANEZ KOPAČ:</speaker>

               <p>Hvala. Smernica je v Sloveniji objavljena, v uporabi je na Uradu za homologacijo.
               Kar se tiče drugega odstavka predvidenega amandmiranega 7. člena se eksplicitno
               sklicuje na znižanja in uporabo koeficienta, kot je določeno v prejšnjem odstavku,
               morda bi moralo samo zaradi estetskih razlogov pisati "posebno še vključno z
               omejitvijo", čeprav mislim, da je to samo po sebi razumljivo. Kar se tiče
               signifikantne razlike med dieselskimi in bencinskimi motorji, mislim, da temu, kar
               sem povedal, nimam kaj dodati. Hvala lepa.</p>
            </sp>
            <sp xml:id="SDZ2-Redna-04-1997-05-20.sp140">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo, prosim? <stage>(Nihče.)</stage> Prehajamo na glasovanje. Gospod Baškovič.</p>
            </sp>
            <sp xml:id="SDZ2-Redna-04-1997-05-20.sp141">

               <speaker>MILAN BAŠKOVIČ:</speaker>

               <p>Hvala lepa. Rad bi samo nekoliko prispeval k čistosti tega teksta v tem amandmaju.
               Opozarjam na to, da pri 7. členu v originalnem tekstu v zakonu govori o zmanjšanju za
               toliko in toliko litrov, za štiri litre, za pet litrov, tukaj govori, se zmanjša za
               pet, pri porabi bencina za štiri in nič ne govori več o litrih. Najbrž je treba to
               napisati, da bo jasno, za kakšna merila gre. Nekje so standardi, nekje smernice, to
               bo treba napisati, ker to bo imelo učinek v praksi in je vsaka definicija pri davkih
               zelo pomembna zadeva. Gre za davkoplačevalce, gre za uradnike, ki bodo to izvajali
               itn., uvoznike, tiste, ki kupujejo, ki preračunavajo dajatve. Mislim, da moramo biti
               precizni. To je moje opozorilo. Polet tega pa tudi standardi EEC, ECE itn., s temi
               kraticami, za tistega, ki je to predlagal, je verjetno dovolj znano, ampak za
               davkoplačevalca, za obveznika, za vse, ki bodo imeli s tem opravka, je pa to težje
               razumljivo. Ali bo tu neko navodilo vlade ali uredba, ki bo to razložila, pa potem
               operacionalizirala, ali pa, ker to niso naši standardi, jih nimamo nikjer
               objavljenih, kolikor jaz približno razumem, nisem pa šel tega kontrolirat. Če gre za
               to, bi bilo najbolj posrečeno, če se ta rešitev originalno napiše, kakršna je po
               vsebini, pa ne bi bilo nobenih težav, sicer pa, če tako ostane, mislim, da bodo
               težave in predvidevam, da bi potem moral biti izvršilni predpis ali neko navodilo.
               Treba je gledati na ljudi, na izvedbo in potem na položaj tistih, ki bodo to
               uporabljali in ki jih bo to zadelo. To je moje načelno opozorilo. Hvala lepa.</p>
            </sp>
            <sp xml:id="SDZ2-Redna-04-1997-05-20.sp142">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim, gospod Moge.</p>
            </sp>
            <sp xml:id="SDZ2-Redna-04-1997-05-20.sp143">

               <speaker>RUDOLF MOGE:</speaker>

               <p>Hvala lepa, predsedujoči. Jaz bom kratek. Ta pripomba je, kar se matematike tiče,
               res umestna, tam bi moralo biti, da imamo najprej povprečno porabo bencina oziroma
               plinskega olja na 100 km. Tu bomo potem, če to porabo izračunamo, dobili recimo 9
               litrov na km, pa na 100 km, in potem bi moral biti tudi tisti podatek pri porabi 5
               bencina, bi moral biti tudi v enotah litrov na km in če potem pomnožimo z 2, bi moral
               tisti 2, če smo čisto natančni, km na liter, da se potem to okrajša. Matematično je
               pa ekzaktno to, kar sem pripovedoval.</p>
            </sp>
            <sp xml:id="SDZ2-Redna-04-1997-05-20.sp144">

               <speaker>PODPREDSEDNIK ANDREJ GERENČER:</speaker>

               <p>Hvala gospod Moge. Pozivam vlado, da nam razreši ta vozel. Gospa sekretarka,
               Kolarjeva.</p>
            </sp>
            <sp xml:id="SDZ2-Redna-04-1997-05-20.sp145">

               <speaker>MILOJKA KOLAR:</speaker>

               <p>Hvala. Če matematično razrešujemo zadevo, lahko v ta predlog amandmaja poslanske
               skupine nazaj dodamo v tem delu teksta, da se zmanjša za 5 litrov pri porabi bencina
               in za 4 litre pri porabi plinskega olja. Pri samem osnovnem predlogu zakona je v
               obrazložitvi zadaj tudi narejen matematični izračun postopkovno. Menimo, da ni dileme
               pri izračunu same stopnje. Je pa že samo po sebi umevno, da Ministrstvo za finance,
               po potrebi, če prihaja v samem operativnem izvajanju, kar pa verjetno v tem primeru
               ne bo potrebno, da še dodatna pojasnila, stališča za samo izvedbo omenjenega zakona.
               Če se ta zadeva rešujejo tako, kot je v prvotnem tekstu, se v ta amandma doda v
               tretji vrstici "za 5 liter" in "za 4 liter" pri porabi plinskega olja.</p>
            </sp>
            <sp xml:id="SDZ2-Redna-04-1997-05-20.sp146">

               <speaker>PODPREDSEDNIK ANDREJ GERENČER:</speaker>

               <p>Poslansko skupino LDS pozivam, da spremeni svoj amandma, če ne, naj vlada da amandma
               na amandma, da bomo vedeli, o čem bomo glasovali. Gospod Anderlič. Gospod Sovič.</p>
            </sp>
            <sp xml:id="SDZ2-Redna-04-1997-05-20.sp147">

               <speaker>BORIS SOVIČ:</speaker>

               <p>Cenjene dame, spoštovani! Jaz bi vljudno predlagal, da se obravnava te točke premakne
               na jutrišnji dan, ker bi si z veseljem prebral to smernico, za katero gospod Kopač
               pravi, da je v Sloveniji objavljena. Pa vljudno prosim, da mi tudi pove številko
               Uradnega lista - če bi lahko poslušali...</p>
            </sp>
            <sp xml:id="SDZ2-Redna-04-1997-05-20.sp148">

               <speaker>PODPREDSEDNIK ANDREJ GERENČER:</speaker>

               <p>Prosim, prosim, nadaljujte!</p>
            </sp>
            <sp xml:id="SDZ2-Redna-04-1997-05-20.sp149">

               <speaker>BORIS SOVIČ:</speaker>

               <p>Tisti, ki se ga to tiče, ne posluša in potem je težje. Predlagal sem, da bi se
               premaknila obravnava na jutrišnji dan. Jaz bi si tudi želel prebrati smernico, za
               katero gospod Kopač pravi, da je v Sloveniji objavljena in bi ga vljudno prosil, da
               mi pove številko Uradnega lista, v katerem se je to zgodilo. Hvala.</p>
            </sp>
            <sp xml:id="SDZ2-Redna-04-1997-05-20.sp150">

               <speaker>PODPREDSEDNIK ANDREJ GERENČER:</speaker>

               <p>Hvala. Jaz se ne strinjam, da prelagamo na jutri. Danes smo toliko preskakovali levo,
               desno. Danes smo tudi imeli sejo kolegija, kjer smo ugotavljali, koliko smo v
               zaostanku, kaj je vzrok za zaostanke, in resnično - malo potrpljenja, pa bomo te
               stvari razrešili! Gospod Mozetič, ima besedo.</p>
            </sp>
            <sp xml:id="SDZ2-Redna-04-1997-05-20.sp151">

               <speaker>MIROSLAV MOZETIČ:</speaker>

               <p>Hvala lepa za besedo. Jaz se nič ne čudim in razumem LDS, da poskuša vladi na vse
               načine pomagati. Vendar jaz mislim, da vsaj malenkost procedure bi bilo prav, da se
               upošteva. Mislim, najmanj kar je, da se da predlog, ki je bil predlagan, da se ta
               točka preloži in da se vlada in LDS in ne vem še kdo uskladijo in to napravijo tako,
               da bo jasno. Jaz gospe državni sekretarki nič ne verjamem, ker imam določene slabe
               izkušnje z vidika davkov in podobnih zakonov. Dejansko dajmo narediti tako, da bodo
               ljudje razumeli, kaj je njihova obveznost. Tukaj gre za obveznost ljudi oziroma vseh
               nas, ki bomo morali nekaj plačati. Mislim, da bi moralo biti tako napisano, da bo
               vsakomur jasno, kaj bo moral plačati. To, kar je gospod Moge prej razlagal, dejansko
               se nič ne ve iz tega. Prosim, da se da predlog na glasovanje, da se ta točka prekine.
               Če bo pač vladajoči del tega državnega zbora odločil, da je drugače, bo sicer
               drugače, vendar naj bo povsem jasno, da tako se resnih zakonov, ki se tičejo
               obveznosti državljanov, ne da delati. Zato prosim, da si tudi LDS vzame k srcu in da
               se dela po proceduri. Če je treba popraviti, je treba popraviti, je treba vložiti
               amandma, amandma na amandma, ga je treba napisati in tako naprej; saj veste, zakaj bi
               vas učili. Hvala lepa.</p>
            </sp>
            <sp xml:id="SDZ2-Redna-04-1997-05-20.sp152">

               <speaker>PODPREDSEDNIK ANDREJ GERENČER:</speaker>

               <p>Spoštovani! Mi razpravljamo o 7. členu, pa o 5. še nismo glasovali. Sedaj je prišel
               popravek. Lahko nadaljujemo z razpravo. Popravek - ko bomo glasovali o 7. členu, ga
               bom prebral. Zdaj smo pri 5. členu, pri dveh amandmajih k 5. členu. Ugotovimo
               sklepčnost za glasovanje o prvem amandmaju k členu 5. Ugotovimo sklepčnost! <stage>(40
               prisotnih.)</stage> Ponovno ugotovimo sklepčnost! <stage>(40 prisotnih.)</stage> 10 minut počakamo in potem
               nadaljujemo.</p>
               <stage>(Seja je bila prekinjena in se je nadaljevala ob 17.18 uri.)</stage>
            </sp>
            <sp xml:id="SDZ2-Redna-04-1997-05-20.sp153">

               <speaker>PODPREDSEDNIK ANDREJ GERENČER:</speaker>

               <p>Ugotovimo sklepčnost! <stage>(50 prisotnih.)</stage></p>
               <p>Ugotavljam, da smo sklepčni.</p>
               <p>Glasujemo o 5. členu, o dveh amandmajih. Najprej o prvem amandmaju. Ugotovimo
               sklepčnost! <stage>(38 prisotnih.)</stage> Ali je to nenapovedana obstrukcija? Upam, da ne.
               Ugotovimo sklepčnost! <stage>(41 prisotnih.)</stage> Kolegice in kolegi! 10 minut še počakamo. Če se
               ne moremo odločiti, da bi danes nekaj končali.</p>
               <stage>(Seja je bila prekinjena in se je nadaljevala ob 17.26 uri.)</stage>
            </sp>
            <sp xml:id="SDZ2-Redna-04-1997-05-20.sp154">

               <speaker>PODPREDSEDNIK ANDREJ GERENČER:</speaker>

               <p>Kolegice in kolegi, ugotovimo sklepčnost! <stage>(52 prisotnih.)</stage> Smo sklepčni.</p>
               <p>Prehajamo na glasovanje prvega amandmaja k 5. členu. Ugotovimo sklepčnost! <stage>(42
               prisotnih.)</stage> Ponovimo še enkrat glasovanje. Glasovali bomo o prvem amandmaju k 5.
               členu. Gospe in gospodje poslanci, lepo prosim! Ugotovimo sklepčnost! <stage>(45 prisotnih.)</stage>
               Čez 10 minut glasujemo ponovno.</p>
               <stage>(Seja se je nadaljevala ob 17.38 uri.)</stage>
            </sp>
            <sp xml:id="SDZ2-Redna-04-1997-05-20.sp155">

               <speaker>PODPREDSEDNIK ANDREJ GERENČER:</speaker>

               <p>Kolegice in kolegi poslanci, poslanke! Ugotovimo sklepčnost! <stage>(46 prisotnih.)</stage></p>
               <p>Prehajamo na glasovanje o prvem amandmaju k 5. členu. Ugotovimo prisotnost! <stage>(44
               prisotnih.)</stage> Ponavljamo še enkrat glasovanje o prisotnosti. Ugotovimo sklepčnost! <stage>(47
               prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje o amandmaju pod številko dva. Ugotovimo sklepčnost! Očitno
               danes ne bo nič več korektnega dela v tej naši dvorani. Prekinjam sejo, nadaljujemo
               jutri ob 10.30 uri. <stage>(SEJA JE BILA PREKINJENA 20. MAJA 1997 OB 17.40 URI.)</stage>
               </p>
            </sp>
         </div>
      </body>
   </text>
</TEI>
