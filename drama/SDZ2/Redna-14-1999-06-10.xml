<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-14-1999-06-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|EA14EF5D0AAD2785C125679100204175</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=EA14EF5D0AAD2785C125679100204175</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-14-1999-06-10.DZ" n="14">
               <name>Redna</name>
               <date when="1999-06-10"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-14-1999-06-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 14. seje</stage>
            <stage type="date">(10. junij 1999)</stage>
            <stage type="chairman"> Sejo je vodil Miroslav Luci, podpredsednik državnega zbora.</stage>
            <stage type="time"> Seja se je pričela ob 14.07 uri.</stage>


            <sp xml:id="SDZ2-Redna-14-1999-06-10.sp1">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 14. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Jože Možgan, dr. Jože Zagožen od 15.00 ure dalje... Prosim za
               mir v dvorani, da se bomo slišali! Pavel Rupar, Josip Bajc, Alojz Vesenjak, Franc
               Kangler, Franc Pukšič, Vladimir Čeligoj, Franc Čebulj, Benjamin Henigman, Rudolf
               Petan od 16.00 ure dalje, Leon Gostiša, Janez Mežan od 16.00 ure dalje, Peter
               Hrastelj od 17.00 ure dalje, Polonca Dobrajc za pričetek seje ter od 18.00 ure dalje,
               dr. Ciril Ribičič za pričetek seje, Aurelio Juri za pričetek seje. Mislim, da so to
               vsi.</p>
               <p>Prosim, da ugotovimo prisotnost v dvorani. Prisotnih je 53 poslank in poslancev; zbor
               je sklepčen in lahko odloča.</p>
               <p>Na sejo so vabljeni tudi predstavniki vlade Republike Slovenije, ki jih prav prisrčno
               pozdravljam.</p>
               <p>Današnje nadaljevanje 14. seje državnega zbora bomo pričeli z obravnavo včeraj
               prekinjene <title>23. TOČKE DNEVNEGA REDA - TRETJA OBRAVNAVA PREDLOGA ZAKONA O PRVEM
                  POKOJNINSKEM SKLADU REPUBLIKE SLOVENIJE IN PREOBLIKOVANJE POOBLAŠČENIH
                  INVESTICIJSKIH DRUŽB</title> ; zatem bo zbor prešel na obravnavo 23.a točke dnevnega
               reda, to je predlog zakona o uvedbi sankcij proti Zvezni republiki Jugoslaviji ter
               nato po dnevnem redu dalje, s tem da bi danes opravili tudi 42. točko dnevnega reda,
               to je volitve in imenovanja.</p>
               <p>Proceduralno, kolega Ivo Hvalica.</p>
            </sp>
            <sp xml:id="SDZ2-Redna-14-1999-06-10.sp2">

               <speaker>IVO HVALICA:</speaker>

               <p>Hvala lepa. Spoštovani kolegi, opravičujem se, da sem prišel v srajci za govornico
               državnega zbora. Imam proceduralni predlog, ki ga bom najprej obrazložil.</p>
               <p>Eden največjih privilegijev, kar sem jih doživel kot poslanec, je bil ta, da smo
               prejšnje leto dobili obešalnik tu zadaj, da smo lahko obesili suknjiče. To je bil
               zame največji privilegij do sedaj, ker za druge me ne briga. Zato bi prosil, če bi
               tudi v letošnjem poletju ta privilegij vendarle imeli. Ali je res treba za vsako
               stvar prositi, no? Lepo vas prosim, en obešalnik! Potem vam obljubim, da bom v klopi
               v srajci, ko bom prišel sem gor, pa v suknjiču. Hvala lepa.</p>
            </sp>
            <sp xml:id="SDZ2-Redna-14-1999-06-10.sp3">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Ivo Hvalica. Ivo, bi se zadovoljil s tem, da bi bilo to do jutri
               urejeno? Tako da bo jutri to že veljalo, saj to ni tako velika zadeva. Bomo skušali
               službam naročiti, da bo vsaj začasno nek obešalnik dodeljen.</p>
               <p>Smo pri tretji obravnavi, kot že rečeno, predloga zakona o prvem pokojninskem skladu
               Republike Slovenije in preoblikovanju pooblaščenih investicijskih družb, hitri
               postopek. Gospod Izidor Rejc je v imenu poslanske skupine vzel odmor. Ali želi
               besedo? Besedo ima Izidor Rejc.</p>
            </sp>
            <sp xml:id="SDZ2-Redna-14-1999-06-10.sp4">

               <speaker>IZIDOR REJC:</speaker>

               <p>Gospod podpredsednik, hvala lepa za besedo. Ugotavljam, da so po celi noči in
               dopoldnevu dani pogoji za nadaljevanje.</p>
            </sp>
            <sp xml:id="SDZ2-Redna-14-1999-06-10.sp5">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Izidor Rejc. Ker je bila včeraj diskusija o tem, ali je končana
               splošna razprava ali ne, gospod Izidor Rejc se je prijavil k besedi, pa nismo
               razumeli, zakaj se je prijavil, kasneje smo izvedeli, da je vzel odmor, imate še
               možnost spregovoriti o zakonu v celoti. Če ni želje, zaključujem splošno razpravo in
               prehajamo na obravnavo amandmajev.</p>
               <p>K 10. členu imamo vložene štiri amandmaje. Amandma poslanske skupine slovenske
               ljudske stranke je, izgleda, popravljen ta trenutek, zato ga bomo prebrali in bomo o
               njem odločali, če se strinjate. Potem imamo amandma k 12. členu skupine poslancev s
               prvopodpisanim Tonetom Anderličem; amandma k 28. členu, sedmem odstavku, poslanske
               skupine združene liste. To je pa tudi vse. Torej, imamo tri uradno vložene
               amandmaje.</p>
               <p>V razpravo dajem korigirani amandma k 10. členu, ki ga je vložila poslanska skupina
               slovenske ljudske stranke in se v korigiranem besedilu glasi: V drugem odstavku 10.
               člena se črta besedilo <q>"ter objavi seznam podjetij"</q> in tako dalje, do konca člena.
               Tega amandmaja še nimate na klopeh, ker je korigiran. Želi predstavnik poslanske
               skupine dodatno obrazložiti ta amandma? <stage>(Ne želi.)</stage> Odpiram razpravo o amandmaju k 10.
               členu. <stage>(Nemir v dvorani.)</stage> Oprostite, kolegi poslanci, ali sploh kdo posluša, ali
               veste, o čem boste odločali?! Prosim malo miru v dvorani. Odpiram razpravo o 10.
               členu. Gospod Potrč.</p>
            </sp>
            <sp xml:id="SDZ2-Redna-14-1999-06-10.sp6">

               <speaker>MIRAN POTRČ:</speaker>

               <p>Hvala lepa. Lep pozdrav! Da bi predsedujočemu dokazal, da poslušam in da vem, za kaj
               gre, samo povem, da razumem, da se tudi z dopolnjenim amandmajem zagotovi osnovni
               cilj, ki smo ga včeraj zagovarjali. To je, da se pooblaščenim investicijskim družbam
               oziroma družbam za upravljanje zagotovijo kriteriji, seznam, evidenca tistih
               podjetij, ki so šla v stečaj in bodo sedaj njihovo vrednost morali zmanjšati.
               Hvala.</p>
            </sp>
            <sp xml:id="SDZ2-Redna-14-1999-06-10.sp7">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Kolega Potrč! Pri tem nisem mislil vas, ker vem, da ste poslušali, ampak
               veliko jih ni. Ali želi še kdo razpravljati o amandmaju k 10. členu? <stage>(Ne želi.)</stage>
               Prehajamo na odločanje. Ugotavljamo prisotnost! <stage>(58 prisotnih.)</stage></p>
               <p>Kdo je za amandma poslanske skupine ljudske stranke k 10. členu? <stage>(46 poslancev.)</stage> Je
               kdo proti? <stage>(2 poslanca.)</stage></p>
               <p>Ugotavljam, da je amandma k 10. členu sprejet.</p>
               <p>V razpravo dajem amandma k 12. členu. To je amandma skupine poslancev s
               prvopodpisanim Antonom Anderličem. Amandma se glasi: <q>"Črta se drugi odstavek"</q>. Ali
               želi kdo od podpisanih poslancev obrazložiti? <stage>(Ne želi.)</stage> Ali želi kdo razpravljati o
               tem amandmaju? <stage>(Ne želi.)</stage> Zaključujem razpravo in prehajamo na odločanje o amandmaju
               k 12. členu. Ugotavljamo prisotnost! <stage>(58 prisotnih.)</stage></p>
               <p>Kdo je za amandma k 12. členu? <stage>(40 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je amandma k 12. členu sprejet.</p>
               <p>Imamo amandma poslanske skupine združene liste k 28. členu. Imate ga na klopeh.
               Nimate ga, potem ga moram prebrati.</p>
               <p>Amandma k 28. členu se glasi: <q>"V sedmem odstavku se na koncu pred piko doda vejica in
               besede "</q>vendar največ do zamenjave 10.000 pokojninskih bonov". Odpiram razpravo. Ali
               želi v imenu predlagateljev? Gospod Potrč, imate besedo.</p>
            </sp>
            <sp xml:id="SDZ2-Redna-14-1999-06-10.sp8">

               <speaker>MIRAN POTRČ:</speaker>

               <p>Hvala lepa. V 30. členu smo včeraj sprejeli amandma, da posamezna fizična oseba lahko
               za polico dodatnega pokojninskega zavarovanja zamenja skupno največ 10.000
               pokojninskih bonov. V 28. členu imamo pred postavko, če je nekdo kot posameznik
               pozabil, sicer je vzel pokojninske bone, vendar kasneje ni z njimi nič ravnal. Tukaj
               je bila predpostavka, da se šteje, da jih je zamenjal. Mora biti omejitev, da jih je
               zamenjal do 10.000 tisoč, ker sicer bi bilo neskladje in bi ta dopolnitev, ki smo jo
               včeraj sprejeli, ne pomenila nič. Če bi vsak čakal, tistemu bi pa potem neomejeno
               pripisali. Gre za formalno uskladitev in prosim, da podprete. Hvala.</p>
            </sp>
            <sp xml:id="SDZ2-Redna-14-1999-06-10.sp9">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Ali želi še kdo razpravljati o amandmaju k 28. členu? <stage>(Ne želi.)</stage>
               Zaključujem razpravo in prehajamo na odločanje. Ugotavljamo prisotnost! <stage>(54
               prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je amandma k 28. členu sprejet.</p>
               <p>S tem smo končali glasovanje o amandmajih. Na podlagi tretjega odstavka 198. člena
               poslovnika sprašujem sekretariat za zakonodajo in pravne zadeve, če je zaradi
               sprejetih amandmajev porušena medsebojna skladnost določb zakona? <stage>(Ne.)</stage> Ugotavljam,
               da ni, zato prehajamo na glasovanje o zakonu v celoti. Ugotovimo prisotnost!
               Obrazložitev glasu, gospod Potrč.</p>
            </sp>
            <sp xml:id="SDZ2-Redna-14-1999-06-10.sp10">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Jaz mislim, da je po vsem času, kolikor
               smo se v državnem zboru mučili, da pridemo do zaključka lastninjenja na tej točki,
               prav, da se nekaj pove. Podpiram zakon, predvsem zato, da se končno po petih letih
               odlašanja zagotovijo potrebna sredstva tudi za pokrivanje certifikatskega
               primanjkljaja in tudi za uslužbenske certifikate z idejo, ki je vključena v ta zakon,
               da se pospeši tudi možnost varčevanja za pokoj. Dajem podporo temu zakonu tudi zato,
               ker je od njegove predložitve s strani vlade, pa do tega trenutka, ko ga bomo
               sprejemali, doživel po mojem tako bistvene spremembe, da je na njih vredno opozoriti.
               Najbolj bistvene so naslednje.</p>
               <p>S spremembami, ki jih je potrdilo matično delovno telo in poslanke in poslanci
               državnega zbora je onemogočeno, da bi se lahko na podlagi nakupa delnic pooblaščenih
               investicijskih družb ali pokojninskih bonov po podcenjeni vrednosti kupovala
               pokojnina po ceni, ki bi bila nekajkrat nižja od prispevkov, ki bi jih sicer moral
               vsak poleg delovne dobe plačati za približno enako pokojnino. Menimo, da je omejitev
               na 1 milijon razpolaganja tista, ki je še uokvirila nek razumen okvir, ne pa dovolila
               popolno svobodo na tem področju.</p>
               <p>Drugič. Zagotovljeno je, da bo pooblaščenim investicijskim družbam končno v celoti
               zamenjano premoženje, ki so ga zbrale s certifikati, in sicer v enaki kvaliteti, v
               enakih rokih, po enakem načinu ocenjevanja kot za prvi pokojninski sklad.
               Zagotovljena je bolj objektivna obveščenost državljanov o učinkih tega zakona in o
               pravicah, ki jih na podlagi zakona pridobivajo. Zagotovljeno je, da stroškov, ki bodo
               na novo nastali, ne bodo nosili lastniki certifikatov oziroma delnic pooblaščenih
               investicijskih družb, temveč kapitalski sklad, pa tudi ne imetniki uslužbenskih
               certifikatov, ki so vložili tožbe zoper državo, ampak država. Vesel sem, da posebej
               na podlagi opozoril in amandmajev, ki smo jih dajali iz našega poslanske skupine, ni
               bil sprejet prvotni koncept zakona, ki ga je predlagala vlada. Menim namreč, da niso
               upravičene kritike, ki jih je dajala vlada, češ, da s tem ko želimo okviriti možnost
               razpolaganja s pokojninskimi boni za nakup gotovine, ne želimo spodbujati varčevanja
               ali ne razumemo delovanja kapitalskega trga in trga vrednostnih papirjev. To bi bilo
               res, če bi ta trg normalno deloval. Toda po tem, ko smo pet let imeli podcenjeno
               vrednost, po tem ko bi posebej stimulirali nakupe take podcenjene vrednosti in
               pravzaprav tudi špekulacije na bančnem trgu, se nam opozorila na tržno gospodarstvo
               ne zdijo ustrezna. Zato smo veseli, da je večina poslank in poslancev v državnem
               zboru to ugotovila in dala vsaj neko razumno gornjo omejitev.</p>
               <p>Na koncu, želel bi si, in upam, da bo vlada končno po petih letih našega vztrajnega
               opozarjanja izpolnila svoje obveznosti, da ne bo ponovno izigrala državljanov ali
               ponovno menjala koncepta izpolnitve svojih zakonskih obveznosti; če bo zakon res
               izvršen in to v relativno kratkih rokih, kot je predvideno, potem bomo zaključili
               pomembno fazo lastninjenja in res omogočili, da postopoma pridemo v tržno
               gospodarstvo in drugačno upravljanje s premoženjem in s sredstvi. Hvala.</p>
            </sp>
            <sp xml:id="SDZ2-Redna-14-1999-06-10.sp11">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Potrču za obrazložitev glasu. Želi še kdo obrazložiti svoj glas?
               <stage>(Ne želi.)</stage></p>
               <p>Prehajamo na odločanje. Ugotovimo prisotnost! <stage>(58 prisotnih.)</stage></p>
               <p>Kdo je za predlog zakona v celoti? <stage>(52 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlagani zakon v celoti sprejet.</p>
               <p>Dodatnega sklepa ni, zato zaključujem to točko dnevnega reda.</p>
               <p>Prehajamo na <title>23.A TOČKO DNEVNEGA REDA - PREDLOG ZAKONA O UVEDBI SANKCIJ PROTI
                  ZVEZNI REPUBLIKI JUGOSLAVIJI, HITRI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Smo pri
               prvi obravnavi. Želi predstavnik vlade besedo? Besedo ima državna sekretarka, mag.
               Vojka Ravbar.</p>
            </sp>
            <sp xml:id="SDZ2-Redna-14-1999-06-10.sp12">

               <speaker>MAG. VOJKA RAVBAR:</speaker>

               <p>Hvala lepa. Spoštovani predsedujoči, spoštovane poslanke in poslanci! Republika
               Slovenija se v skladu z veljavnim evropskim sporazumom kot kandidatka za članstvo v
               Evropski uniji v predpristopnem obdobju aktivno vključuje v sodelovanje z Evropsko
               unijo na področju skupne zunanje in varnostne politike. To sodelovanje je utemeljeno
               tudi v smernicah za poglobljen politični dialog in je izraženo na preverjanjih o
               usklajenosti slovenskih predpisov s predpisi Evropske unije v okviru 27. delovne
               skupine v Bruslju.</p>
               <p>Svet za splošne zadeve Evropske unije je na svoji seji, dne 26. aprila 1999, sprejel
               skupno stališče glede prepovedi dobave nafte in naftnih derivatov v Zvezno republiko
               Jugoslavijo. K skupnemu stališču in izvajanju le-tega je Svet Evropske unije pozval
               tudi pridružene države vzhodne in srednje Evrope, Ciper ter članice EFTA, v okviru
               evropskega gospodarskega prostora, da bi le-te ponovno potrdile svojo politično
               zavezanost in enotnost z državami članicami Evropske unije na področju skupne zunanje
               in varnostne politike Evropske unije. Omenjeno skupno stališče Sveta Evropske unije
               pa je bilo konkretizirano s sprejetjem uredbe o prepovedi prodaje ter oskrbe z nafto
               ter naftnimi derivati v Zvezno republiko Jugoslavijo dne 30. aprila letos.</p>
               <p>S predlaganim zakonom se Slovenija pridružuje krogu držav, ki so sprejele sankcije
               proti Zvezni republiki Jugoslaviji. Kot osnova za pripravo predloga zakona je vložila
               uredba Evropske unije. Vlada Republike Slovenije predlaga uvedbo sankcij proti Zvezni
               republiki Jugoslaviji v obsegu in okviru, kot jih je sprejela Evropska unija. Ker pa
               bo obseg sankcij proti Zvezni republiki Jugoslaviji odvisen od nadaljnjega razvoja
               dogodkov oziroma od intenzivnosti reševanja ali rešitve kosovske krize, je v predlogu
               zakona dano pooblastilo vladi, da glede na uspešnost oziroma neuspešnost reševanja te
               krize, razširi oziroma omili obseg sankcij. Pri svojih odločitvah bo vlada upoštevala
               ukrepe in stališča, sprejete v okviru skupne zunanje in varnostne politike Evropske
               unije, kjer Slovenija že sedaj aktivno in tvorno sodeluje.</p>
               <p>Predlagam, da zakon obravnavate in sprejmete. Hvala za pozornost.</p>
            </sp>
            <sp xml:id="SDZ2-Redna-14-1999-06-10.sp13">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospa državna sekretarka.</p>
               <p>Predlog zakona je obravnaval tudi odbor za gospodarstvo kot matično delovno telo.
               Prosim poročevalca, da predstavi mnenja odbora o samem zakonu. Dr. Jože Zagožen,
               predsednik odbora.</p>
            </sp>
            <sp xml:id="SDZ2-Redna-14-1999-06-10.sp14">

               <speaker>DR. JOŽE ZAGOŽEN:</speaker>

               <p>Hvala lepa. Odbor se je seznanil z vsebino zakona, z mnenjem vladnih predstavnikom in
               tudi z mnenjem sekretariata za zakonodajo in pravne zadeve in tudi z dvema predlogoma
               amandmajev, ki sta bila odboru predložena.</p>
               <p>V razpravi so člani odbora največ pozornosti namenili vprašanju, ali naj se sankcije
               nanašajo na celotno državo, Zvezno republiko Jugoslavijo, ali pa bi bilo primerno v
               zakonu določiti še eno izjemo, in sicer za potrebe republike Črne gore. Pri tem se je
               zlasti postavilo vprašanje, kako bi ena ali druga ureditev vplivala na proces
               vključevanja Slovenije v Evropsko unijo in Nato. Člani odbora so na koncu splošne
               razprave sprejeli sklep, v katerem so vlado Republike Slovenije obvestili, da bodo z
               obravnavo predloga zakona nadaljevali, ko bodo dobili mnenje vlade k amandmajem.</p>
               <p>Na 7. seji odbora pa je minister dr. Marjan Senjur ustno predstavil njeno mnenje.
               Vlada Republike Slovenije ne soglaša z nobenim od vloženih amandmajev. Ker je bil
               napovedan umik amandmaja slovenske ljudske stranke, se je odbor opredelil samo do
               amandmaja liberalne demokracije Slovenije k 2. členu, z dne 20. maja, in ga ni
               podprl. Po zaključku obravnave so člani odbora sprejeli naslednji sklep: <q>"Odbor
               državnega zbora Republike Slovenije za gospodarstvo, podpira predlog zakona o uvedbi
               sankcij proti Zvezni republiki Jugoslaviji in predlaga državnemu zboru, da predlog
               zakona obravnava in sprejme po hitrem postopku."</q> Hvala lepa.</p>
            </sp>
            <sp xml:id="SDZ2-Redna-14-1999-06-10.sp15">

               <speaker>PODPREDSEDNIK ANDREJ GERENČER:</speaker>

               <p>Hvala gospod predsednik. Želi besedo predstavnik sekretariata za zakonodajo in pravne
               zadeve? <stage>(Ne želi.)</stage></p>
               <p>Dajem besedo predstavnikom poslanskih skupin. Prvi se je javil gospod Zmago Jelinčič,
               Slovenska nacionalna stranka.</p>
            </sp>
            <sp xml:id="SDZ2-Redna-14-1999-06-10.sp16">

               <speaker>ZMAGO JELINČIČ:</speaker>

               <p>Hvala lepa, gospod predsedujoči. Lep pozdrav vsem skupaj. Slovenska nacionalna
               stranka nasprotuje sprejemu zakona o uvedbi sankcij proti Zvezni republiki
               Jugoslaviji in ga ne bo podprla. Predlog zakona je nesmiseln in škodljiv za Republiko
               Slovenijo ter zato nesprejemljiv. Vsaj trije razlogi govorijo za to. Prvi razlog je
               gospodarske narave, drugi razlog je politične narave in tretji razlog je pravne
               narave.</p>
               <p>Prvi razlog utemeljujemo s posledično izgubo še tisto malo trga, ki bi ga lahko z
               nesprejetjem omenjenega zakona obdržali v Zvezni republiki Jugoslaviji, pa tudi v
               drugih državah sveta, v tistih, ki ne podpirajo Natove agresije, kot so npr. Ruska
               federacija, Kitajska, južnoameriške države, afriške države, ter mnogo azijskih držav.
               Predlog zakona sam je tudi nesmiseln, kajti uvaja prepoved dobave in izvoza nafte in
               naftnih derivatov subjektom v Zvezni republiki Jugoslaviji, ko pa takšne dobave do
               zdaj ni bilo in je tudi v bodoče <q>"de facto"</q> ne bo. Gre torej le za priklanjanja
               zahtevam Nato alianse, ki nikomur ne bo koristila, Sloveniji pa bo nedvomno
               škodovala.</p>
               <p>Zavedati se moramo, da s svojim stališčem izgubljamo kakršnokoli možnost do
               pridobitve določenega deleža materialnih in ostalih sredstev ob delitveni bilanci,
               kajti vse, kar bi lahko dobili, bo porušeno in v Slovenijo bomo lahko odnesli zgolj
               nekaj vlakovnih kompozicij opeke, razlomljenega betona in zvitega železja. Poleg tega
               pa tudi od držav Nato pakta oziroma od Združenih držav Amerike ne bomo dobili
               nikakršnega povračila oziroma nadomestila za nikoli izvršeno sukcesijsko delitveno
               bilanco, saj smo v napadih na Zvezno republiko Jugoslavijo pravzaprav sodelovali kot
               zavezniki pakta Nato.</p>
               <p>Edino smiselno in z gospodarskega izhodišča opravičljivo bi bilo vztrajanje na
               nevtralnosti Republike Slovenije, po vzoru sosednjih Avstrijcev, s čimer si ne bi
               onemogočili kasnejšega vstopa na južne trge, še posebej, če bi razmišljali tudi o
               tem, kakšne načrte ima z nami Evropa, Nato in pa Združene države Amerike. Ne
               sprejetje tega zakona bi zagotovo imelo velik pozitiven odmev, saj bi s tem Slovenija
               vsaj do neke mere popravila vtis nedvomnega vmešavanja oziroma sodelovanja v vojnih
               operacijah, kar je do zdaj potrdila s popolnim odprtjem zračnega prostora za napade
               Natovih letalskih sil. To bi Republiki Sloveniji na političnem prizorišču prineslo
               veliko prednost, saj bi se prvič pokazali kot država z lastno politično voljo in
               hotenjem in bi že enkrat prenehali ponavljati stavke, gesla in panflete, ki jih za
               slovensko vlado in za večino slovenske politike pišejo tujci. Iluzorno je misliti, da
               se bo Slovenija na kakršen koli način lahko približala grupaciji držav, ki v svoji
               sredi zagotovo ne marajo hlapcev. Hlapca se pokliče takrat, ko ga potrebuješ, da ti
               očisti čevlje, potem greš na ples, hlapca pa pošlješ nazaj v hlev. To je način, ki ga
               Evropa in Amerika že ves čas uporabljata v odnosih s Slovenijo. Moramo reči, da z
               velikim uspehom, ki presega celo njihova najbolj divja pričakovanja. Hlapčevski odnos
               naše države kažeta tudi 6. in 7. člen omenjenega zakona, ki govorita o sankcijah za
               prekrške, ki so kar nekajkrat višje od katerihkoli najhujših kazni v kateremkoli
               zakonu Republike Slovenije.</p>
               <p>Tretji razlog pa je pravni, ko slovenska nacionalna stranka nikakor ne more pristati
               na kvalifikacijo v oceni stanja in razlogih za sprejem zakona, kjer piše - citiram -
               <q>"o vodenju zločinske in neodgovorne politike, vključno z represijo proti lastnim
               državljanom, kar predstavlja najhujše kršitve človekovih pravic in mednarodnega
               humanitarnega prava."</q> Konec citata. Po pravnem načelu je nekdo zločinec šele po
               obsodbi, celo nemška politika med 2. svetovno vojno je postala zločinska šele po
               sodbi Nuerenbergu. Neodgovorna politika do lastnih državljanov je zagotovo tudi
               slovenska. O kršitvah človekovih pravic in mednarodnega humanitarnega prava pa ima
               tudi za Slovenijo dosti povedati Helsinški monitor. Kakor se ne strinjamo z navedbami
               Helsinškega monitorja, se ne strinjamo tudi s tako kvalifikacijo v uvodu k zakonu.
               Gre za dikcijo, ki naj bi jo sprejel nekakšen svet za splošne zadeve EU, za katerega
               nismo nikoli slišali, niti ne vemo, kaj to je. Ali je to sploh slovenski organ
               itn.</p>
               <p>Glede na mnenja vseh pravnih strokovnjakov sta neresnična tudi ocena in razlog za
               sprejem zakona, češ, da - zopet citiram - <q>"ZRJ nadaljuje s kršitvijo resolucije
               varnostnega sveta Združenih narodov."</q> Konec citata. Ko pa je vendar neizpodbitno
               dejstvo, da je z napadom Nata na Zvezno republiko Jugoslavijo proti oziroma v
               nasprotju z ustanovno listino Združenih narodov ravno Nato izvedel prvo in za
               nadaljnjo zgodovino najbolj grozljivo kršitev, ki lahko pomeni vzorec za vsa
               nadaljnja posredovanja Nata oziroma Združenih držav Amerike. Dejstvo, da je bila
               napadena suverena in neodvisna država, je tudi v nasprotju z ustavno listino Nata,
               kajti ni obstojala nobena neposredna ogroženost, kaj šele napad na kakšno od članic
               Nata. Slovenska nacionalna stranka je tudi obsodila in še naprej obsoja eksodus
               albanskih prebivalcev s Kosova, ker je to tudi grobo kršenje človekovih pravic. Ravno
               tako kot je slovenska nacionalna stranka proti etničnemu čiščenju, je tudi proti
               bombam. Sicer pa gre pri vsem skupaj za dolgo načrtovani posel praznjenja skladišč
               vojnega materiala, revitalizacije vojne industrije ter priprave novega Marchellovega
               plana ob vzajemni oslabitvi in destabilizaciji cele Evrope s strani Združenih držav
               Amerike.</p>
               <p>Zakona ne bomo podprli, vendar pa zaradi vsega povedanega in pa glede na današnjo
               situacijo, predlagamo, da v skladu s 180. členom poslovnika državnega zbora vlada
               umakne predlog zakona iz postopka. Hvala lepa.</p>
            </sp>
            <sp xml:id="SDZ2-Redna-14-1999-06-10.sp17">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Jelinčič. Besedo imajo predstavniki poslanskih skupin. Gospod
               Jelko Kacin, poslanska skupina LDS.</p>
            </sp>
            <sp xml:id="SDZ2-Redna-14-1999-06-10.sp18">

               <speaker>JELKO KACIN:</speaker>

               <p>Spoštovani gospod predsedujoči, kolegice in kolegi, spoštovani gostje! Liberalna
               demokracija Slovenije je vložila amandma, v katerem predlaga, da se iz teh sankcij
               izvzame dobava za lastne potrebe republike Črne gore. Ta amandma vlada Republike
               Slovenije ni podprla. Podprl pa ga je odbor za mednarodne odnose državnega zbora kot
               zainteresirano delovno telo. Veliko razlogov je za to, da smo v Liberalni demokraciji
               Slovenije vložili ta amandma in danes, ko se dogodki v Zvezni republiki Jugoslaviji
               in v zvezi z njo odvijajo, kot se odvijajo, je zagotovo še več razlogov, da bi ta
               amandma podprli in republiko Črno goro iz teh sankcij izvzeli.</p>
               <p>Razlogov za izvzem je veliko. Naj povem, da republika Črna gora ni sodelovala in ne
               sodeluje v etničnem čiščenju na Kosovu, ki se je dogajalo in se še dogaja tudi danes.
               Namesto tega je republika Črna gora sprejela na svoje ozemlje veliko število beguncev
               s Kosova, ki po deležu prebivalstva močno presegajo delež prebivalstva, kot so ga
               begunci dosegli v Republiki Makedoniji. Vlada Črne gore in črnogorski parlament nista
               z nobenim dejanjem podprla dejanja na Kosovu. Nasprotno, jasno in nedvoumno so se
               distancirali od tega ravnanja. Naj povem, da je republika Črna gora že zelo dolgo
               žrtev ekonomskih sankcij, ki jih Zvezna republika Jugoslavija izvaja nad Črno goro
               zato, da bi spremenila svojo politiko, predvsem svojo politiko do Kosova.</p>
               <p>Gre za dejstvo, da je Črna gora večkrat kaznovana. Najprej je kaznovana od Beograda,
               potem je kaznovana od mednarodne skupnosti in je seveda z napadi na cilje na svojem
               ozemlju kaznovana tudi s strani zveze Nato. Zvezna republika Jugoslavija ves čas
               opravlja oziroma izvaja tudi vojaške pritiske nad Črno goro. Vsi ste obveščeni, da je
               ves čas v zraku nevarnost vojaškega udara na ozemlju Črne gore. Zato se mi zdi, da bi
               morala prav Republika Slovenija kot tista država iz srednje Evrope, ki je nekoč bila
               sestavni del Zvezne republike Jugoslavije, najbolj jasno in nedvoumno opozoriti na
               demokratizacijo, ki jo v Zvezno republiko Jugoslavijo prinaša Črna gora.</p>
               <p>Ob tem bi rad poudaril še nekaj drugega. S sprejetjem tega amandmaja se nobenemu
               slovenskemu podjetju ne ukazuje, da mora trgovati s Črno goro. V vsakem primeru
               potrebujemo najprej črnogorsko podjetje, ki bi karkoli pri nas kupovalo. Potrebujemo
               slovenskega partnerja in potrebujemo potem tudi soglasje ministrstva za ekonomske
               odnose in razvoj.</p>
               <p>Iz vseh teh razlogov lahko še enkrat povem, da je Črna gora ta hip edina svetla luč
               znotraj Zvezne republike Jugoslavije in zato bi Republika Slovenija ne smela biti
               tista država, ki zaradi svoje bližine ali pa zaradi svoje želje, da bi čimprej
               vstopila v Evropsko unijo, pušča vnemar tiste, ki so največ sposobni storiti za to,
               da bi jugovzhod Evrope postal sestavni del Evrope in bi se demokratiziral. Zakon
               sprejemamo pozno. Če bi ga sprejeli pred štirinajstimi dnevi, bi bila zavrnitev
               amandmaja na nek način morda še upravičena. Ker pa o njem razpravljamo danes in ga
               sprejemamo danes, vam predlagam, spoštovane kolegice in kolegi, da še enkrat
               razmislimo o svojem ravnanju in vas pozivam, da podprete odločitev odbora za
               mednarodne odnose in podprete amandma, s katerim se Črna gora iz sankcij proti Zvezni
               republiki Jugoslaviji izvzame. Hvala lepa.</p>
            </sp>
            <sp xml:id="SDZ2-Redna-14-1999-06-10.sp19">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Kacin. Beseda je še pri vodjih poslanskih skupin oziroma
               predstavnikih poslanskih skupin. Kdo želi besedo? Gospod Borut Pahor, poslanska
               skupina združene liste. <stage>(Odgovor poslanca iz klopi.)</stage> Se opravičujem! Želi še katera
               poslanska skupina besedo? Gospod Rejc, poslanska skupina slovenskih krščanskih
               demokratov.</p>
            </sp>
            <sp xml:id="SDZ2-Redna-14-1999-06-10.sp20">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Naša poslanska skupina bo ta
               zakon podprla. Zavedamo se, da mora biti nek red in da mora biti neka relacija, in
               tudi ne bomo podprli amandmaja, ki ga je predlagala LDS, ker to ni v skladu z nobeno
               logiko. Hvala.</p>
            </sp>
            <sp xml:id="SDZ2-Redna-14-1999-06-10.sp21">

               <speaker>PODPREDSEDNIK ANDREJ GERENČER:</speaker>

               <p>Hvala lepa. V imenu poslanske skupine SDS, dr. Jože Zagožen.</p>
            </sp>
            <sp xml:id="SDZ2-Redna-14-1999-06-10.sp22">

               <speaker>DR. JOŽE ZAGOŽEN:</speaker>

               <p>Hvala lepa. Ta predlog zakona pomeni sestavni del politike na tem področju, za katero
               se je zavzela Evropska skupnost. Kot takšen pomeni podoben ali enak ukrep, kot so ga
               sprejele ostale države Evropske skupnosti. Zato menim, da ni nobenih razlogov za to,
               da se zakon ne bi podprl, kar pa ne velja za omenjeni amandma. Izhodišče je, da se
               Zvezna republika Jugoslavija obravnava kot celota, da se tudi kot celota obravnavajo
               ukrepi proti režimu Slobodana Miloševića. Zato bomo mi zakon podprli, ne bomo pa
               podprli amandmaja, ki izvzema Črno goro iz konteksta sankcij. Hvala lepa.</p>
            </sp>
            <sp xml:id="SDZ2-Redna-14-1999-06-10.sp23">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še katera poslanska skupina besedo? <stage>(Ne želi.)</stage> Besedo dajem
               poslankam in poslancem. Prvi se je prijavil gospod Borut Pahor. Razprava je omejena
               na 5 minut, ker ni bilo pisnih prijav.</p>
            </sp>
            <sp xml:id="SDZ2-Redna-14-1999-06-10.sp24">

               <speaker>BORUT PAHOR:</speaker>

               <p>Hvala lepa. Zakon bom podprl. Mednarodna skupnost je sedaj pred dvema pomembnima
               vprašanjema. Najprej, kakšen mir želi skleniti. Drugič, s kom ga bo sklenila.</p>
               <p>Glede prvega vprašanja je opazen v zadnjih dneh velik napredek. Glede drugega so še
               vedno odprta vprašanja. Drugo vprašanje se namreč glasi: Ali je Slobodan Milošević in
               njegov režim partner za sklenitev trajnega in pravičnega miru? Kolikor ima Slovenija
               in slovenska politika svoje idegnitete in izkušenj, mora tukaj mednarodni skupnosti
               svetovati, da Slobodan Milošević in njegov režim ne more biti partner za sklenitev
               trajnega in pravičnega miru.</p>
               <p>Vse do tedaj, dokler vodi politiko, ki je desetletje zganjala krivice na področju
               jugovzhodne Evrope, vse do tedaj ni mogoče pričakovati rešitve, ki bi obetala trajen
               in pravičen mir. Uvedba sankcij potemtakem, čeprav pozno in na predvečer začetka
               nekega diplomatskega reševanja krize, ostaja neizogibna. Zato se mi zdi pomembno, da
               državni zbor kljub vsemu sankcije sprejme. Ne zaradi tega, ker je to stališče
               mednarodne skupnosti ali pa samo zaradi tega. Tudi zaredi nenazadnje naše izkušnje s
               tem režimom in njegovo koncepcijo reševanja nacionalnega vprašanja na področju bivše
               Jugoslavije.</p>
               <p>Slovenci pa za razliko od drugih v mednarodni skupnosti imamo neko izkušnjo s tem
               režimom. Zato se ne morem strinjati z ocenami tistih, ki pravijo, da sprejemamo take
               in podobne ukrepe samo zato, da bi ugajali mednarodni skupnosti. Ne! Predvsem imamo
               pred očmi tudi lastno izkušnjo. Še na nekaj bi rad opozoril, ne da bi polimiziral s
               tem mnenjem.</p>
               <p>Ko je Slovenija leta 1991 poskušala uveljaviti svoje strateške nacionalne interese,
               se je ozirala v mednarodno skupnost za pomoč in razumevanje. Tisti, ki se danes morda
               ne tako direktno in ne tako samozavestno ozira za razumevanje in pomoč mednarodne
               skupnosti pri reševanju krize, ki po njihovem mnenju inplicira odhod Slobodana
               Miloševića in njegovih politikov, je srbska in jugoslovanska politična alternativa.
               Ker že diskutiramo o tem zakonu, mi dovolite pripomniti eno pomembno misel. Tudi
               slovenska politika, kolikor bo aktivno in mora sodelovati v mirovnem procesu za
               dosego trajnega in pravičnega miru na jugovzhodu Balkana, Evrope, mora znova in znova
               afirmirati naslednjo misel.</p>
               <p>Četudi so med srbskimi političnimi silami majhne razlike v njihovih pogledih na
               vprašanja prihodnosti Kosova, so razlike tudi če so milimetrske razlike, je potrebno
               graditi na tistih milimetrskih razlikah. Ni drugih razlik. So milimetrske. Za
               mednarodno skupnost je pomembno, da te razlike vzgaja in krepi. Sankcije, ki rušijo
               moč, vpliv, avtoriteto, sedanjega srbskega in jugoslovanskega režima, pripomorejo h
               krepitvi teh razlik. Zato je pomembno, da jih podpremo. Zato je pomembno, da jih
               podpremo. Da vztrajamo na tisti odločitvi, ki smo jo sprejeli na predvečer pomembne
               globalne strateške odločitve mednarodne skupnosti. Ne zato, ker je mednarodna
               skupnost sprejela tako odločitev. Zato, ker smo mi sprejeli tako odločitev, da je to
               prav in pomembno. Zato, ker ocenjujemo, da bomo s takim načinom reševanja najprej
               končali situacijo, ki je desetletje narodom na tem delu jugovzhodne Evrope
               prizadejala nemir, nestabilnost, kršenje človekovih pravic, individualnih in
               kolektivnih.</p>
               <p>Zato ob koncu, morda ni napačno, če rečemo še enkrat. Tudi ta ukrep je obrnjen proti
               režimu, ki je vodil nesprejemljivo in nemoderno politiko reševanja nacionalnega
               vprašanja, ne proti naciji. Ta je itak zavoljo tega režima danes pahnjena v
               predmoderno dobo. Z uspešno in enotno akcijo mednarodne skupnosti, v kateri mora
               sodelovati tudi Slovenija, tudi z uvedbo teh sankcij, pa je potrebno doseči, da bo ta
               politika premagana in da bo tudi v naši soseščini, v Srbiji in Jugoslaviji zavladal
               trajen in pravičen mir, ki bo koristen za ti naciji in seveda tudi za nas v
               soseščini. Hvala lepa.</p>
            </sp>
            <sp xml:id="SDZ2-Redna-14-1999-06-10.sp25">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Pahor. Kdo še želi besedo? Gospod Benjamin Henigman.</p>
            </sp>
            <sp xml:id="SDZ2-Redna-14-1999-06-10.sp26">

               <speaker>BENJAMIN HENIGMAN:</speaker>

               <p>Spoštovani! Zakon v besedilu, kot ga je predložila vlada, v celoti podpiram. Ne
               podpiram pa spremembe oziroma izvzetja republike Črne gore iz tega zakona. O tem sem
               se jasno, s pomisleki, kakšno bo stališče vlade seveda in kakšno je stališče Evrope
               oziroma mednarodne skupnosti, spraševal že na odboru za gospodarstvo, kjer pa se je
               že takrat nakazovalo, da vlada nima želje posebnega statusa za posamezne dele Zvezne
               republike Jugoslavije. No, v mnenju vlade, ki smo ga dobili, je to stališče tudi
               jasno navedeno. Zdaj pa k tistemu, za kar sem pravzaprav prišel za to govornico. Meni
               se zdi nesprejemljivo, da se - čeprav v parlamentu, ki je demokratičen, kjer lahko
               vsak izraža svoja stališča - ukvarjamo s točko, na kateri bi morali iz strateških
               razlogov v celoti poenotiti mnenje vlade in parlamenta. Pri tako pomembni temi kot je
               odločitev, ki deluje mednarodno navzven za Republiko Slovenije, se mi zdi
               nesprejemljivo, da odbor za mednarodne odnose in njegov predsednik pride z drugačnim
               stališčem in ga zagovarja celo proti mnenju vlade, da bi izvzel določen del države,
               ki je agresivna, proti kateri se bori praktično cel svet, že dlje časa, Nato pa
               seveda tudi z vojaško silo. Taka politika je za Slovenijo sedaj srednjeročno in
               dolgoročno lahko izredno škodljiva.</p>
               <p>Slovenija se v tej stvari mora postaviti na stran demokracije in miru. Razpravljanje
               in eventualno sprejemanje takega amandmaja pa jo postavlja, žal, tako jaz to razumem
               in druge razlage ne vidim, na stran agresorja in na stran nedemokracije, da ne rečemo
               tudi države, ki podpira genocid. Drugo je seveda politično stališče, ki sem ga že
               omenil, poenotenje vlade in državnega zbora. Tu vlado v tem stališču v celoti
               podpiram.</p>
               <p>Tretja stvar je pa tehnično-operativna zadeva. Kako si pa predstavljate, tisti, ki
               ste podprli ta amandma - če bi bil seveda sprejet - da se uresničuje izločitev
               agresorja oziroma izločitev Miloševićevega režima v celotni državi Jugoslaviji, z
               enotnimi mejami in z vojsko na mejah, kako naj se operativno to izvede, da bodo
               pravi, pošteni oziroma demokratično usmerjeni dobili gorivo, vsi ostali ga pa ne bodo
               dobili? Mislim, da je to nemogoče zagotoviti, če bi že razmišljali v smeri
               tehnike.</p>
               <p>Kadarkoli se pojavijo premiki k demokraciji v Srbiji, k miru oziroma s tem, ko bo
               režim to dokazal, v tistem hipu je možno po hitrem postopku spremeniti stališče, ki
               ga Slovenija v tem trenutku zastopa in ga mora zastopati. Zato ne vidim nobenega
               razloga, da bi zaradi trenutnih političnih razmer, o katerih lahko beremo v
               časopisih, ki so pa zelo vprašljive, razmišljali v tem trenutku v Sloveniji drugače.
               Hvala lepa.</p>
            </sp>
            <sp xml:id="SDZ2-Redna-14-1999-06-10.sp27">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo dajem gospodu Stanislavu Brenčiču.</p>
            </sp>
            <sp xml:id="SDZ2-Redna-14-1999-06-10.sp28">

               <speaker>STANISLAV BRENČIČ:</speaker>

               <p>Hvala lepa. Spoštovani kolegi! Morda še teden nazaj nisem imel nikakršnih pomislekov
               ali drugačnih pogledov na vsebino oziroma potrebnost tega zakona. Nekako se mi pa po
               dogajanju, ki smo mu priča v zadnjih dneh, v odnosu Nato sil in Zvezne republike
               Jugoslavije zastavlja vprašanje samo po sebi: kakšno odmevnost oziroma vplivnost bo
               navsezadnje ta zakon imel za potrebno normalizacijo odnosov z bodočo državo,
               kakršnakoli bo že nastala na sedanjem teritoriju Zvezne republike Jugoslavije. Vem,
               da 4. člen omogoča vladi, da se sama opredeljuje oziroma spreminja obseg ali
               potrebnost sankcij, ampak vseeno bi želel od vlade slišati obrazložitev oziroma
               predlagateljev pogled na trenutno dogajanje. Vemo, da je v bistvu prišlo do ustavitve
               te oborožene eskalacije, tako do manjšine na Kosovu kot na celem območju in da bo
               prej ko slej tu situacija pred podpisom nekega mirovnega sporazuma. Vemo, da se
               nekako države članice Evropske unije tudi na to v bistvu pripravljajo. Vse nadaljnje
               okrog sprejemanja tega zakona bom, seveda, sprejel v lastno odločitev, potem ko mi bo
               predstavnik predlagatelja poskušal to dilemo razjasniti oziroma predstaviti
               situacijo, v kateri se nahaja materija tega zakona, v trenutku, ko se situacija na
               tem vojnem področju umirja oziroma bo prišlo do ustreznih pogodb, ki bodo vsebino
               tega dogajanja postavile v drugo luč in v drugo izhodišče. Hvala.</p>
            </sp>
            <sp xml:id="SDZ2-Redna-14-1999-06-10.sp29">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo dajem gospodu Ivu Hvalici.</p>
            </sp>
            <sp xml:id="SDZ2-Redna-14-1999-06-10.sp30">

               <speaker>IVO HVALICA:</speaker>

               <p>Hvala lepa, gospod predsedujoči. Osebno seveda podpiram sankcije, ki jih predlaga
               vlada proti Zvezni republiki Jugoslaviji. Tu se človek vpraša, kako je mogoče, da
               pride ta vladni predlog takoj do tega, da ga vladajoča stranka amandmira. Če bi ga
               opozicija, jaz to razumem. Kaj se lahko skriva izza tega?</p>
               <p>Najprej moramo ugotoviti, kaj je zunanja politika v parlamentu. To je Jelko Kacin.
               <stage>(Neka pripomba iz klopi - se ne razume.)</stage> Ja, o tem malo kasneje. Če verjameš, ali ne,
               imam tudi to ime tu napisano. Zdaj se človek vpraša, od kje Jelku Kacinu ta ideja. Ne
               vem, hipotetično bi mu lahko <q>"pasalo"</q> en mesec pri Svetem Štefanu, bližajo se
               parlamentarne počitnice. Ne vem, zakaj to. Zdaj je lahko to tudi vpliv Ljubiše
               Ristića, velikega prijatelja Jelka Kacina, kar diši po by passu oziroma prevari. Ali
               je pa kaj drugega, da jaz tega ne razumem. Ampak vsekakor tisto, kar je tu Jelko
               Kacin povedal, ni pojasnilo, zakaj vladajoča stranka amandmira vladni predlog.</p>
               <p>Izvzeti Črno goro, lahko izgleda zelo plemenito dejanje. Ampak imam opravka z
               Levantinci, ki te vržejo na finto. To pomeni enostavno izigrati sankcije proti Zvezni
               republiki Jugoslaviji. Jasno, pustiš pristanišče in potem teče vse gladko. In tu tiči
               zajec. Moramo se temeljito zamisliti nad takšnim predlogom, ki pride s strani nekega
               parlamentarca. To je poskus izigravanja še tisto malo resnosti, ki jo premore naša
               vlada na področju zunanje politike. Ali je res to tako težko razumeti? To je zelo
               enostavno. Skratka, za tem predlogom Jelka Kacina stoji Ljubiša Ristić, za Ljubišem
               Ristićem pa se ve kdo. On, največji, tisti, ki danes v Beogradu proglaša in je
               proglasil zmago Zvezne republike Jugoslavije nad Natom. Tako sem slišal po radiu. Da
               ne bo pomote, Radio Slovenija, 1. program ob 13. uri. Torej v Beogradu se slavi
               velika zmaga nad Natom. In zdaj v tej zmagi jasno hoče participirati tudi Ljubiša
               Ristič in v tej zmagi tako od zadaj bi rad participiral tudi Jelko Kacin. Hvala
               lepa.</p>
            </sp>
            <sp xml:id="SDZ2-Redna-14-1999-06-10.sp31">

               <speaker>PREDSEDNIK JANEZ PODOBNIK:</speaker>

               <p>Hvala. Besedo dajem gospodu Jelku Kacinu.</p>
            </sp>
            <sp xml:id="SDZ2-Redna-14-1999-06-10.sp32">

               <speaker>JELKO KACIN:</speaker>

               <p>Hvala za besedo, gospod predsednik. Zakon, o katerem danes razpravljamo, bo imel
               omejen čas veljave. Mislim, da se tega zavedamo vsi, ki smo zdaj v tej dvorani in ki
               ga bomo podprli. Podprla ga bo tudi Liberalna demokracija Slovenije. Jaz mislim, da v
               tem ni nobenega dvoma. Je pa seveda razlika v tem, da je Liberalna demokracija
               Slovenije vložila amandma, ki ta zakon nadgrajuje in ga še izboljšuje. Vložila je
               amandma, s katerim ima parlament možnost, da je pred svojo vlado, ne pa za svojo
               vlado. To opozorilo, ki ga izrekajo predvsem opozicijski poslanci, jaz nočem razumeti
               drugače kot dobronamerno, ga tako tudi razumem, ampak zato ravno argumentiram, zakaj
               je tak amandma potreben.</p>
               <p>Gospod dr. Jože Zagožen je tukaj v imenu Socialdemokratske stranke, pa tudi kot
               predsednik odbora za gospodarstvo, jasno povedal, da so sankcije upirjene zoper režim
               Slobodana Miloševića. Jaz pa govorim o republiki gospoda Mila Džukanovića, ki je
               zmagal na demokratičnih volitvah in ki je dobrodošel v vseh prestolnicah po Evropi,
               pa tudi v ZDA. Ne bo dolgo, ko ga bo sprejel tudi predsednik Clinton. To je razlika v
               primerjavi z gospodom Miloševićem, o katerem je govoril spoštovani kolega Pahor. Gre
               za vprašanje, kaj se bo pravzaprav dogajalo od tega trenutka dalje, ko bo v
               Jugoslaviji nastopil mir, ko bodo morali državljani Zvezne Republike Jugoslavije
               odgovoriti na vprašanje, kaj bodo s tem mirom in kdo in kaj bo v tem miru pravzaprav
               počel. To, kar dela naš parlament z opredeljevanjem do tega amandmaja, je seveda
               razčiščevanje odnosa do Črne gore, kot sestavnega dela Zvezne republike Jugoslavije.
               Vsakdo od vas, ki nastopa, govori v svojem imenu, nekateri tudi v imenu svojih
               strank. Jaz zdaj govorim v svojem imenu, ne v imenu stranke, čeprav sem že prej
               povedal, da vidimo veliko razliko med Srbijo in med Črno goro, med gospodom
               Slobodanom Miloševićem, ki je predsednik Zvezne republike Jugoslavije, in gospodom
               Milom Džukanovićem, ki je predsednik ene od dveh republik v Jugoslaviji.</p>
               <p>Tisto, kar se mi zdi pomembno povedati v tem trenutku, je, da je cela vrsta članov
               naše vlade vložila precejšnje napore, da bi pred napadi zveze Nato prišlo do
               obnovitve gospodarskega sodelovanja z republiko Črno goro. Nenazadnje tudi državna
               sekretarka gospa mag. Vojka Ravbar je bila zelo aktivna na tej sceni in je bila
               nekajkrat na tem, da tudi osebno odpotuje v republiko Črno goro. Veliko pa sta
               naredila ministra za drobno gospodarstvo in minister za gospodarstvo Dragonja, da bi
               obnovili gospodarsko sodelovanje s tem delom Zvezne republike Jugoslavije. Res je, mi
               nimamo vzpostavljenih diplomatskih odnosov z Zvezno republiko Jugoslavijo, ampak po
               ustavi, po kateri ima Jugoslavija samo dva sestavna dela, je Črna gora polovica
               Jugoslavije. S Črno goro smo doslej dobro sodelovali in na nek način verjamem, da
               bomo dobro sodelovali tudi v prihodnje, vsekakor boljše kot pa s celotno Zvezno
               republiko Jugoslavijo, s katero smo imeli veliko težav. To, kar mi danes počnemo, je
               priprava političnega sporočila, političnega sporočila v Zvezno republiko Jugoslavijo.
               Jaz ne vem, če to razlago, ki jo je spoštovani kolega Hvalica ravnokar povedal,
               razume Ljubiša Ristić, o katerem je bilo govora, ampak še enkrat bi rad povedal. Jaz
               z mojim mandatom kot poslanec liberalne demokracije Slovenije pač zagovarjam
               selektiven pristop do dveh sestavnih delov Jugoslavije. Kazen naj bi doletela Zvezno
               Jugoslavijo. In še nekaj bi rad povedal. Črnogorcev v zveznem parlamentu ni, ker jim
               ne pustijo, da bi njihovi izvoljeni poslanci tja sploh prišli. Namesto tega so
               podaljšali mandat črnogorskim poslancem iz prejšnjega mandata, da zvezna skupščina
               Zvezne republike Jugoslavije sploh lahko funkcionira. Tam je seveda res predsednik
               odbora za mednarodne odnose gospod Ljubiša Ristić, ampak nisem ga jaz izvolil,
               izvolili so ga v zveznem zboru Zvezne republike Jugoslavije.</p>
            </sp>
            <sp xml:id="SDZ2-Redna-14-1999-06-10.sp33">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Replika, gospod Ivo Hvalica.</p>
            </sp>
            <sp xml:id="SDZ2-Redna-14-1999-06-10.sp34">

               <speaker>IVO HVALICA:</speaker>

               <p>Hvala lepa, gospod predsedujoči. Zelo na kratko. Po Kacinu naj bi dopolnilo LDS
               nadgrajevalo in dopolnjevalo zakon. Jaz pa pravim, da ga by-passira na najbolj
               prefinjen levantinski način. To so se naučili že prej, v prejšnjih časih. Hvala.</p>
            </sp>
            <sp xml:id="SDZ2-Redna-14-1999-06-10.sp35">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo razpravljati? Gospod Špiletič, potem pa še gospod Rejc.</p>
            </sp>
            <sp xml:id="SDZ2-Redna-14-1999-06-10.sp36">

               <speaker>BOGOMIR ŠPILETIČ:</speaker>

               <p>Jaz se ne bom spuščal v polemiko tistih, ki so tu govorili oziroma nastopili pred
               mano, vendar le prosim predstavnike vlade, da pojasnijo, kakšne so pa posledice
               morebitnega sprejema amandmaja, ki ga predlaga LDS v mednarodnih odnosih. Gotovo neke
               posledice tudi do mednarodne skupnosti, tako do vstopanja v Evropsko unijo, do odnosa
               Slovenija - Nato, vendarle v tej zadevi nastopijo. Tako da jaz bi se pa kot poslanec
               vendarle dal podučiti in prosim za mnenje vlade, ki je izrazilo do tega amandmaja
               negativno stališče gotovo iz opravičljivih razlogov, in bi lepo prosil, če nam jih
               lahko predstavniki vlade predočijo.</p>
            </sp>
            <sp xml:id="SDZ2-Redna-14-1999-06-10.sp37">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Rejc.</p>
            </sp>
            <sp xml:id="SDZ2-Redna-14-1999-06-10.sp38">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Gotovo je res ali pa vemo, da je
               bila, da je Črna gora del Zvezne republike Jugoslavije, da je bil gospod predsednik
               Đukanović izvoljen z dobro polovico, bi rekel, glasov oddanih, da je bil to potem
               velik problem, ker seveda se ni dalo, niso mogli zmanjšati tega uspeha ali pa tega
               vidnega rezultata, vendar ve se tudi to, da je bil tudi Milošević izvoljen s skoraj
               100% glasovi in to nekajkrat. Tu nič ne moremo. Treba je vedeti, da je tudi Črna gora
               kot del Zvezne republike Jugoslavije okupirana kot smo bili mi in je del sedanjega
               jugoslovanskega prostora. Mi smo bili ravno tako okupirani leta 1991. Od kje so
               prišli tanki? Iz naših kasarn so prišli. Ni jih noben Miloševićev apač prinesel po
               zraku sem in tako naprej. To so neke stvari, ki so povsem jasne.</p>
               <p>Miloševićv režim ali Zvezna Republika Jugoslavija vemo s kom, ki jo vodi, je naredil
               največjo grozljivko, ki je možna na tem ljubem svetu. Genocid, izgon, pobijanje,
               izkoriščanje, izbrisanje tistega dela državljanov Jugoslavije, ki so bili že zdavnaj
               prej tam notri, ko so Slovani sem prišli. To je najbolj nagnusna stvar, ki je sploh
               možna. Gotovo je, da v tem delu je bolj vprašanje tak pogovor, ki se je sedaj
               odvijala, to je bolj vprašanje, kako bomo sploh izpadli vis-a-vis tega, ko bomo
               gledali z solznimi očmi ali bomo sprejeti v Nato ali ne bomo sprejeti. Če bomo take
               stvari delali, da se bomo tako zavzemali, po svoje ravnali in se po svoje vedli,
               razumljivo, da bodo rekli, oprostite, kot so nam že včasih rekli. Ko se je šlo za
               prodajo raznega orožja, za prodajo od Irana do Bosne do raznih drugih potez. Vse smo
               dobili na mizo in pred nos, ko se je šlo za to, kaj smo počeli oziroma kako smo
               nesigurni in nezanesljivi. To je tisto.</p>
               <p>Bilo je govora o tem, verjamem, da so Črnogorci, kar simpatični ljudje, ampak ravno
               tako so črnogorski fantje morali iti kot so šli slovenski fantje njega dni nazaj po
               celi po vseh kasarnah cele Jugoslavije. Zakaj? Zaradi tega, ker je to njihov princip.
               Bistvo je v tem, tudi gospod Jelko Kacin, ko si dal prvi amandma kot predsednik OMA
               ali kot član LDS, sem se začudil, kako si sploh to naredil. Enostavno si ne morem
               misliti, vodiš odbor za mednarodne odnose in o tem tako nekako čudno popustljivo,
               malo sem, malo tja in nič drugače. Tudi drugače kot je OMO potrdil. OMO je vendar
               rekel, da podpira ta zakon in to je bilo vse. Ko ste to naredili je prišel amandma,
               ki je dobil še nekatere druge podpisnike. To pomeni eno izkrivljeno držo, eno
               določeno gledanje na nek problem, ki nam ga žal bodo vsi zamerili in menim, da tu res
               ni prostora. Moral boš neke stvari tudi pri sebi počistiti.</p>
               <p>Mislim, da je sedaj v tem, da mi moramo to stvar narediti, to zadevo sprejeti, zakon
               sprejeti. Res prepozno sprejemamo, samo to ni opravičilo, ko praviš, kolega Kacin, da
               je vse drugače in da je ta amandma za sprejeti. Nihče ne more in nihče ne more in ne
               more tega narediti, da bo rekel, sedaj prihaja ladja in nekaj jih bo šlo za družine,
               vse ostalo vemo, kam bo šlo. Ve se, da je to nemogoče tu razdeljevati in tudi sami se
               spomnite primera, ko je šla neka ladja iz Kopra dol kakšne mednarodne zaplete smo
               imeli, preden smo demantirali, da to ni bilo res in da je bilo samo neko prečrpavanje
               in tako naprej. Bodimo načelni in se moramo zavedati tega, da ustvarjamo neko
               politiko in da konec koncev imamo tu opravka s tistimi, ki so nas, tudi ko smo se šli
               prvo demokracijo, tako rekoč napadli in nam skoraj preprečili oziroma imeli namen
               preprečiti, da bi šli po demokraciji naprej. Hvala.</p>
            </sp>
            <sp xml:id="SDZ2-Redna-14-1999-06-10.sp39">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Rejc. Besedo dajem gospodu Pahorju.</p>
            </sp>
            <sp xml:id="SDZ2-Redna-14-1999-06-10.sp40">

               <speaker>BORUT PAHOR:</speaker>

               <p>Hvala lepa. Če bo po tej diskusiji predlagan sklep, ki bo podprl prizadevanja Črne
               gore, potem ga bom podprl. Ne bi pa podprl amandmaja k zakonu, ki uveljavlja sankcije
               zoper državo. Poglejte, tako razmišljanje je namreč skladno s tistim mojim poudarkom
               prej, da je pač treba graditi na milimetrskih razlikah pri pogledih jugoslovanskih
               oblasti na reševanje kosovskega konflikta.</p>
               <p>Zakaj pa mislim, da ni primerno, da ta amandma uvrstimo v zakon? Če kdo, potem je
               bila Slovenija ves čas v zadnjih šestih, sedmih letih tista država, ki je opozarjala
               in pozivala mednarodno skupnost, da enotno nastopa proti Jugoslaviji, proti
               Jugoslaviji, v kateri je bil na oblasti Slobodan Milošević in njegova ekipa. Ko so
               sprejemali, kolikor je meni znano, odločitve o sankcijah, so sprejemali odločitve, ki
               zadevajo predvsem nafto in naftne derivate. Kolikor je meni znana odločitev in
               razlaga zanjo, so sprejeli enotno odločitev o tem, da Črne gore ne izvzamejo zato,
               ker sama ne more imeti suverenih nadzorov nad to strateško surovino, in bi bilo
               potemtakem povsem mogoče, da bi jugoslovanske oblasti morebitne izjeme zlorabile.</p>
               <p>Če bo torej prišlo do glasovanja, ki bi ga utegnila poslanska skupina LDS predlagati
               kot zameno za amandma, ki daje podporo oblastem v Črni gori za drugačno vodenje
               politike, potem ga bom podprl. Amandmaja pa, ki bi spreminjal enoten nastop
               mednarodne skupnosti za sankcije, ki zadevajo, kot rečeno, strateško surovino, nafto
               in naftne derivate, pa ne. Hvala.</p>
            </sp>
            <sp xml:id="SDZ2-Redna-14-1999-06-10.sp41">

               <speaker>PODPREDSEDNIK ANDREJ GERENČER:</speaker>

               <p>Hvala. Kdo želi še besedo? Gospod dr. Ciril Ribičič. Pričakujem tudi odgovor
               vlade.</p>
            </sp>
            <sp xml:id="SDZ2-Redna-14-1999-06-10.sp42">

               <speaker>DR. CIRIL RIBIČIČ:</speaker>

               <p>Ta amandma razumem kot nek dodaten, morda celo nek blažev žegenj, neko dopolnilo, ki
               razen političnega in simbolnega pomena nima velikega praktičnega pomena, ker je poleg
               tega celo vezano na soglasje ministrstva in je tu kot neka možnost za diferenciran
               odnos pri izvajanju sankcij, ko gre za Črno goro. Ampak jaz bom ta amandma podprl;
               podprl ga bom iz tega razloga, ker dajem poseben pomen diferenciranemu obravnavanju
               Črne gore v odnosu do Jugoslavije. Tu imam pač majhno razliko tudi v odnosu do kolega
               Pahorja in predsednika naše stranke; če ta amandma - in verjetno ne bo sprejet - bova
               pač skupaj podprla sklep, ki bo poudarjal pomen diferenciranega obravnavanja Črne
               gore. Spomnil bi se nekaj več kot šest let nazaj, spomnil bi se deset, enajst let
               nazaj situacije v Sloveniji in stališča, ki je še posebej močno v stroki, o kateri
               sem sam doma, v pravni stroki in v mednarodnem pravu, ki pri nekem ozkem,
               restriktivnem tolmačenju nikoli ne dopušča takšnih premikov, kot so se zgodili na
               ozemlju bivše Jugoslavije, vključno z osamosvajanjem Slovenije. Ozko tolmačenje
               prejšnje ustave, pa ozko tolmačenje teritorialne nedotakljivosti prejšnje države, pa
               neko aprioristično podpiranje takšne ureditve, čeprav se je tujina, pomembne države,
               pravni strokovnjaki v svetu zavedali, kaj se dogaja na tem ozemlju, je bilo škodljivo
               seveda za vse tiste, ki so si prizadevali za neke upravičene spremembe na podoben
               način in s podobnimi cilji kot se zdaj odloča Črna gora. Ni na nas, da vzpodbujamo
               Črno goro k osamosvajanju, da mi namesto njih odločamo o eni ali drugi odločitvi. V
               tem se strinjam. Mi bi v bistvu spremenili Črnogorce v neke vrste talcev, če bi bili
               mi zaradi naših interesov zainteresirani za to, da tam prihaja do dodatnih
               konfliktov. Mislim pa, da je prav, da smo dovolj občutljivi, da opazimo razlike, da
               opazimo, da želi Črna gora uveljavljati bistveno drugačno politiko kot ostala
               Jugoslavija oziroma kot jugoslovanski vrh in tudi s tem amandmajem bomo pokazali, da
               te razlike razumemo, občutimo in jih upoštevamo.</p>
               <p>Če pa amandma ne bo sprejet, zaradi tega ne bo nič usodnega, bomo pač podprli to, kar
               je kolega Roberto Battelli vložil kot poseben sklep in ki na načelni politični ravni
               poskuša doseči isto, kar kolega Kacin skuša doseči s tem amandmajem. Hvala lepa.</p>
            </sp>
            <sp xml:id="SDZ2-Redna-14-1999-06-10.sp43">

               <speaker>PODPREDSEDNIK ANDREJ GERENČER:</speaker>

               <p>Hvala lepa, dr. Ribičič. Želi še kdo besedo? Gospod Jerovšek.</p>
            </sp>
            <sp xml:id="SDZ2-Redna-14-1999-06-10.sp44">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi! Ne strinjam se s tezo, da bi bilo
               sprejetje takšnega amandmaja, kot ga predlaga poslanska skupina LDS, pošiljanje
               političnih signalov v Beograd in Podgorico. Bilo bi pošiljanje političnih signalov,
               vendar napačnih, kakršnih Slovenija ne sme pošiljati. Takšen diferenciran odnos, kot
               je bilo rečeno, bi okrepil, ponovno okrepil Miloševićev režim, bi omogočil ohranjanje
               popkovine preživetja Miloševićevega režima. Kje pa imamo garancijo, da to ne bi bilo
               zlorabljeno? Sedaj že cel svet ve, da Miloševićev režim zlorabi sleherno zadevo. In v
               slovenskem parlamentu igrati s tezo, da bi na ta način lahko pomagali Črni gori, je
               milo rečeno neresno in neodgovorno. Vemo, da bo v tem slučaju prišlo do zlorabe. In
               mislim, da se nekateri kar zavedajo, komu bi to pomagalo. Zaradi tega sem odločno
               proti.</p>
               <p>Mi lahko politične signale pošiljamo drugače. Podporo Črni gori lahko kažemo drugače.
               Vemo, kdo ima še kljub vsemu, kljub vsem bombandiranjem in temu, jurisdikcijo in
               vojaško moč in vojaško blokado črnogorskih pristanišč. In če bi mi iskali kanal za
               kršitev embarga, mislim, da bi mednarodna javnost zelo hitro in zelo jasno zaznala,
               kdo želi kršiti embargo v korist Srbije, v korist Miloševićevega režima. Zaradi tega
               takega amandmaja ne bom podprl. Mogoče bi pa zaradi razjasnitev političnih razmer v
               Sloveniji bilo pa dobro, če bi bil sprejet, ker potem bi pa mednarodna javnost
               videla, kakšne so politične intence znotraj tega slovenskega režima. Hvala lepa.</p>
            </sp>
            <sp xml:id="SDZ2-Redna-14-1999-06-10.sp45">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kacin, replika.</p>
            </sp>
            <sp xml:id="SDZ2-Redna-14-1999-06-10.sp46">

               <speaker>JELKO KACIN:</speaker>

               <p>Hvala lepa za besedo. Ta razprava nas vedno bolj pelje v neke čudne vode, zato bi res
               prosil, da se pogovarjamo o podpori Črni gori, ne pa gospodu Miloševiću. Še gospod
               Zmago Jelinčič, ki je nasprotoval zakonu, ni ničesar rekel o gospodu Miloševiću in
               podpori njemu, ampak je govoril o interesih Republike Slovenije. Tisto, kar mi
               Slovenci vendarle vemo, in to že 10 let, da se Jugoslavija lahko demokratizira, ali
               pa razpade. In ker se prvič ni mogla demokratizirati, je razpadla. In zdaj je spet in
               še vedno pred isto dilemo. Ali se bo demokratizirala, ali pa bo razpadla. Zato mora
               biti naš strateški interes, da promoviramo tiste, ki omogočajo demokratizacijo
               znotraj Zvezne republike Jugoslavije. Mi ne silimo Črne gore, naj se osamosvoji. Bi
               pa nas seveda zelo veselilo, če bi se tudi v Srbiji in tudi na zvezni ravni iz
               primera Črne gore kaj naučili in se začeli obnašati bolj evropsko, bolj nam podobno
               in omogočili, da se Evropa razširi tudi nad celotno ozemlje Zvezne republike
               Jugoslavije, tudi Srbijo. In za to gre. Za to, da promoviramo tako črnogorsko pot. Da
               bi to dosegli, pa ni dovolj samo prepisati zakon iz Evropske unije in ga potrditi
               tudi pri nas. Če kdo ima pravico, da karkoli v zvezi s tem reče in da reče kaj več,
               smo mi. Mi smo edina pridružena članica Evropske unije z ozemlja nekdanje
               Jugoslavije. In če mi ne bomo opozarjali na te krivice, ki se dogajajo Črni gori, jaz
               ne vem, kdo bo to storil. Črna gora je konec koncev tako majhna, da velike države s
               50 milijonskim številom prebivalstva res ne bodo trpele zaradi tega, ker je 600 tisoč
               ljudi v deprivilegiranem položaju.</p>
               <p>Naj vas spomnim, kako smo mi gledali na naš položaj, ko smo bili celo vrsto let v
               paketu z drugimi državami nekdanje Jugoslavije, kako ste obtoževali našo vlado, da ne
               stori dovolj, da bi pokazala na različnost Slovenije od drugih držav. Kako smo
               dokazovali, da nismo vpleteni v vojno v Bosni in Hercegovini. In kako danes spet
               lahko rečemo, da smo edina država, ki ima svoje čete v mirovnih silah v ESFOR-ju
               znotraj Bosne in Hercegovine. Zato se mi zdi, gospe in gospodje, da bi morali
               pozabiti na nekatere strankarske interese tukaj in se opredeliti do tega. Ali
               podpiramo demokratizacijo znotraj Zvezne republike Jugoslavije na ta način, da
               promoviramo Črno goro, ali ne.</p>
               <p>Gospod Ribičič je uporabil termin blažev žegen. Meni se ta termin ne zdi primeren,
               kajti nekateri niso tudi za blažev žegen. Če hočemo podpreti demokratizacijo znotraj
               Jugoslavije, potem bo treba storiti še kaj več tudi za Črno goro in samo za to
               gre.</p>
               <p>Gospe in gospodje! Glasovali bomo, izpis bo pokazal ali je ta amandma sprejet ali ne.
               Potem bomo sprejeli tudi celoten zakon. Ne dvomim pa, da bi zakon ne bil sprejet.
               Nasprotno. Podprli ga bomo in za enkrat je samo ena politična stranka rekla, da tega
               zakona ne bo podprla. Hvala lepa.</p>
            </sp>
            <sp xml:id="SDZ2-Redna-14-1999-06-10.sp47">

               <speaker>PODPREDSEDNIK ANDREJ GERENČER:</speaker>

               <p>Hvala. Dve repliki sta najavljeni. Gospod Alojz Peterle in gospod Jerovšek.</p>
            </sp>
            <sp xml:id="SDZ2-Redna-14-1999-06-10.sp48">

               <speaker>ALOJZ PETERLE:</speaker>

               <p>Hvala lepa, gospod podpredsednik. Imam zelo kratko repliko. Ko nas kliče gospod
               poslanec Kacin, ne prvič na moralizirajoč način, kako naj se stranke obnašajo,
               najprej njega vprašam: ali podpirajo vlado Republike Slovenije ali ne?</p>
            </sp>
            <sp xml:id="SDZ2-Redna-14-1999-06-10.sp49">

               <speaker>PODPREDSEDNIK ANDREJ GERENČER:</speaker>

               <p>Replika, gospod Jerovšek.</p>
            </sp>
            <sp xml:id="SDZ2-Redna-14-1999-06-10.sp50">

               <speaker>JOŽEF JEROVŠEK:</speaker>

               <p>Hvala lepa. Repliciram gospodu Kacinu. Njegova teza ali se bo Jugoslavija
               demokratizirala ali razpadla. Seveda je to dilema in tu mi ne vem kako odločilnega
               pomena ne bomo imeli. Vendar s takim amandmajem ne bomo pomagali demokratičnim silam
               v Jugoslaviji, tudi v Srbiji ne.</p>
               <p>Gospod Kacin! Verjetno se zavedate, kako je bilo, če se prav spominjam, zadnja leta
               jugoslovanskega režima. Mogoče je tam v 57. številki Nove revije prof. Bučar nastopal
               pred Svetom Evrope. Pravilno je nastopal, ko je zahteval, da je treba s sankcijami
               proti umikom pomoči takratnemu režimu, tudi v Sloveniji. Ta stran, ta politična
               opcija, ki tu sedaj sedi, je takrat prof. Bučarja strašno napadla, da je to
               veleizdaja države.</p>
               <p>Vendar je zgodovina pokazala, da je imel prav. Ravno tako mi danes z by passi ne
               moremo reševati demokracije. Tam se morajo demokratične sile z drugimi metodami tako
               ojačati, da bodo vrgle Miloševićev režim. Ne ohranjajmo te popkovine, ko je že skoraj
               pretrgana in sedaj ji hočete dati novo kri. Situacija je podobna. Ne bomo rešili Črne
               gore in demokratizirali Srbije. Ko se vsa svetovna javnost odloča za neke sankcije,
               jih je treba dosledno spoštovati. Hvala lepa.</p>
            </sp>
            <sp xml:id="SDZ2-Redna-14-1999-06-10.sp51">

               <speaker>PODPREDSEDNIK ANDREJ GERENČER:</speaker>

               <p>Hvala. Dr. Ribičič, replika.</p>
            </sp>
            <sp xml:id="SDZ2-Redna-14-1999-06-10.sp52">

               <speaker>DR. CIRIL RIBIČIČ:</speaker>

               <p>Ne bom govoril o načinu polemike, gospoda Kacina, ki je enega redkih, ki jih je
               podprl in rekel, da bo glasoval, potem ugovarjal nekaterim mojim argumentom, ki so
               bili dobronamerno mišljeni.</p>
               <p>Spregovoril bi čisto kratko še enkrat o teh argumentih, ki jih je gospod Jerovšek
               tukaj navajal. Ta trenutek so prebivalci Črne gore pa tudi politično vodstvo Črne
               gore pod udarom, pod političnimi in gospodarskimi sankcijami Srbije oziroma Zvezne
               Republike Jugoslavije. To nam ni težko razumeti, ker je bila Slovenija v zelo podobni
               situaciji. Ko ta trenutek prihaja še do sankcij, ki so uperjene zoper Srbijo oziroma
               vodstvo Zvezne Republike Jugoslavije, bi tisti, ki so pod takim udarom in v taki
               situaciji utegnili dobro razumeti nekoga, ki ne glede na <q>"uzance"</q>, ki veljajo v
               mednarodnem pravu in v mednarodnih in meddržavnih odnosih, upa izuzeti en del
               Jugoslavije, sicer na precej mil način, ampak vendarle na ta način izraziti posebno
               stališče, ki zadeva tisti del Jugoslavije, ki želi voditi drugačno usmeritev in
               drugačno pot v evropske institucije.</p>
               <p>In zato pri tej zadevi gre, ima manjše praktične posledice kot simbolni pomen, seveda
               pa izraža neko, bi rekel, bolj pogumno, manj običajno, manj dogmatsko, manj pravno
               formalno gledanje na neke odnose, ki je upravičeno seveda samo v izjemnih primerih.
               In jaz sem prepričan, da je Črna gora ta trenutek v takšnem izjemnem položaju, da je
               to upravičeno. Hvala lepa.</p>
            </sp>
            <sp xml:id="SDZ2-Redna-14-1999-06-10.sp53">

               <speaker>PREDSEDNIK JANEZ PODOBNIK:</speaker>

               <p>Hvala. Gospa državna sekretarka mag. Vojka Ravbar.</p>
            </sp>
            <sp xml:id="SDZ2-Redna-14-1999-06-10.sp54">

               <speaker>MAG. VOJKA RAVBAR:</speaker>

               <p>Spoštovani predsedujoči, spoštovane poslanke in poslanci. Jaz bom poskušala
               odgovoriti na nekaj vprašanj, ki so bila tukaj zastavljena.</p>
               <p>Uredba, ki jo je sprejela Evropska unija, še velja. Prej smo se pogovarjali, kakšno
               je stanje danes, jaz lahko rečem, dokler sem šla v parlament, uredba ni bila
               preklicana, niti ni bila spremenjena. V tem smislu je dokument, predlog zakona, ki ga
               imate pred seboj vsebinsko tako v obsegu kot po vsebini usklajen s tem, kar v
               Evropski uniji ta trenutek še velja. Kako dolgo bo veljalo, je ta trenutek težko
               reči. To je bil tudi razlog, da smo mi predlagali tako imenovani 4. člen, ki je bil
               danes nekajkrat tukaj omenjen, da lahko relativno hitro reagiramo na tiste spremembe,
               ki jih bo Evropska unija sprejemala, glede na spremenjeno situacijo proti tistemu,
               proti kateremu je sankcije tudi sprejela.</p>
               <p>Kajti, če bi z vsako spremembo prihajali v parlament, vemo, da še s tem zakonom
               relativno dolgo hodimo, ne bi pa želeli prikrajšati tiste, ki bodo imeli katerekoli
               olajšave, prednosti, pomanjkljivosti, ki jih bodo ustrezne evropske institucije
               sprejele, in jih bo Slovenija v skladu s svojo zunanjo politiko tudi uveljavljala.
               Lahko rečem, da smo si veliko prizadevali, tudi za vzpostavitev stikov, gospodarskih
               stikov s Črno goro. In verjetno si bomo v bodoče tudi zaradi tega, ker se tudi v
               okviru Evropske unije Slovenija že danes prizadeva, da bi nekako poskušala prikazati
               razlike, ki obstajajo, vendar kot vemo, Evropska unija danes svojih predpisov na tem
               področju še ni spremenila.</p>
               <p>Jaz bi tukaj želela poudariti, da bi izredno težko zagotovili tudi izvajanje take
               izjeme enega območja, kjer bi lahko zagotovili, da bi nafta in naftni derivati bili
               uporabljeni samo za lastne potrebe Črne gore. Danes ste že veliko povedali o
               situaciji tako v Črni gori, v Srbiji itd., vendar se zavedamo, da tudi samo izvajanje
               tega bi povzročilo velike težave in lahko bi prišlo tudi do večjih zlorab.</p>
               <p>Mislim, da sem odgovorila na tista ključna vprašanja, ki so bila zastavljena. Vlada
               predloga amandmaja iz razlogov, iz katerih sem navedla, ni podprla, vložila je tiste
               amandmaje, ki so bili usklajeni z zakonodajno pravno službo tega parlamenta, in
               mislim, da so bili podprti tudi na vseh telesih, kjer koli so bili obravnavani. Če so
               še kakšna dodatna vprašanja, bom poskušala nanje še odgovoriti. Hvala lepa.</p>
            </sp>
            <sp xml:id="SDZ2-Redna-14-1999-06-10.sp55">

               <speaker>PREDSEDNIK JANEZ PODOBNIK:</speaker>

               <p>Hvala. Želi še kdo razpravljati? Gospod Franc Pukšič. Kolegice in kolegi prosim, da
               bi počasi zaključili z razpravami, ker moramo glasovati o amandmajih.</p>
            </sp>
            <sp xml:id="SDZ2-Redna-14-1999-06-10.sp56">

               <speaker>FRANC PUKŠIČ:</speaker>

               <p>Hvala lepa za besedo. Ta amandma liberalne demokracije, po mojem mnenju, pod pretvezo
               izvzemanja Črne gore pravzaprav pomeni pomoč Miloševićevemu režimu in s tem tudi ti,
               ki to želijo oziroma te sile so v zadnjem času v Sloveniji precej močne oziroma se
               kar krepijo. Kako se naj pravzaprav drugače razume, da ob tako občutljivem političnem
               dogodku dajemo signal Beogradu, da bo nekdanji poslanec slovenske skupščine iz
               vojaških vrst lahko tudi prek sorodstvenih vezi imel vpliv na delo nekaterih naših
               organov, kar je očitno vidno tudi z zadnjo kadrovsko rešitvijo gospe Zdenke
               Cerarjeve.</p>
            </sp>
            <sp xml:id="SDZ2-Redna-14-1999-06-10.sp57">

               <speaker>PODPREDSEDNIK ANDREJ GERENČER:</speaker>

               <p>Mislim, da to ni bila zadeva tega zakona. Kolegice in kolegi, želi še kdo besedo? Če
               ne želi, zaključujem splošno razpravo in prehajamo na <title>drugo obravnavo,</title> na
               razpravo in odločanje o posameznih členih predloga zakona.</p>
               <p>Najprej zboru predlagam, da skladno z drugo alineo 189. člena poslovnika razpravlja
               in glasuje o vseh tistih členih skupaj, h katerim niso bili vloženi amandmaji. S tem
               v zvezi vas želim opozoriti, da navedeni predlog sklepa ne bo sprejet, če mu bo
               nasprotovala najmanj tretjina navzočih poslancev. Ugotovimo prisotnost! <stage>(59
               prisotnih.)</stage></p>
               <p>Kdo je za tak predlog? <stage>(58 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>V razpravo dajem 1. člen in amandma k 1. členu, ki ga je vložila vlada. Želi kdo o
               njem razpravljati? Ker ne želi nihče razpravljati, zaključujem razpravo.</p>
               <p>Prehajamo na odločanje. Ugotovimo prisotnost! <stage>(62 prisotnih.)</stage></p>
               <p>Kdo je za amandma? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 1. člen. Ugotovimo prisotnost! <stage>(64 prisotnih.)</stage></p>
               <p>Kdo je za 1. člen? <stage>(56 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 1. člen sprejeli.</p>
               <p>Prehajamo k 2. členu in amandmaju, ki ga je vložila poslanska skupina Liberalne
               demokracije Slovenije; kot je razvidno iz pregleda, ga vlada in matično telo ne
               podpirata. Želi kdo razpravljati? <stage>(Ne želi.)</stage></p>
               <p>Prehajamo na odločanje. Ugotovimo prisotnost! <stage>(65 prisotnih.)</stage></p>
               <p>Kdo je za amandma? <stage>(26 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 2. člen. Ugotovimo prisotnost! <stage>(62 prisotnih.)</stage></p>
               <p>Kdo je za 2. člen? <stage>(55 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je 2. člen...</p>
               <p>Se opravičujem. Ker imamo k temu členu dva amandmaja, se opravičujem. V razpravo
               dajem še amandma pod številko 2, ki ga je vložila vlada, je na drugi strani tega
               pregleda. Želi kdo o njem razpravljati? <stage>(Ne želi.)</stage> Zaključujem razpravo in dajem na
               glasovanje amandma vlade Republike Slovenije. Ugotovimo prisotnost! <stage>(62
               prisotnih.)</stage></p>
               <p>Kdo je za amandma vlade? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 2. člen. Ugotovimo prisotnost! <stage>(55 prisotnih.)</stage></p>
               <p>Kdo je za 2. člen? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 2. člen sprejet.</p>
               <p>Prehajamo k 4. členu in amandmaju vlade. Želi kdo razpravljati? Ker ne želi nihče
               razpravljati, zaključujem razpravo in prehajamo na odločanje. Ugotovimo prisotnost!
               <stage>(56 prisotnih.)</stage></p>
               <p>Kdo je za amandma? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 4. člen. Ugotovimo prisotnost! <stage>(59 prisotnih.)</stage></p>
               <p>Kdo je za 4. člen? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 4. člen sprejet.</p>
               <p>Najprej bomo glasovali o preostalih členih, potem bomo pa še o prilogi. Opravili smo
               razpravo o vloženih amandmajih, prehajamo na razpravo o preostalih členih, h katerim
               niso bili vloženi amandmaji. Želi kdo razpravljati? Ker ne želi nihče besede, dajem
               na glasovanje preostale člene, h katerim niso bili vloženi amandmaji. Ugotovimo
               prisotnost! <stage>(61 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da so preostali členi sprejeti.</p>
               <p>Imamo še amandma k prilogi, predlagatelj je vlada. Želi kdo o njem razpravljati? <stage>(Ne
               želi.)</stage> Zaključujem razpravo, prehajamo na odločanje. Ugotovimo prisotnost! <stage>(59
               prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet in tudi priloga.</p>
               <p>Na glasovanje dajem še prilogo v celoti. Ugotovimo prisotnost! <stage>(61 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je priloga sprejeta.</p>
               <p>Amandma k naslovu zakona je bil umaknjen. Opravili smo razpravo in glasovanje o
               posameznih členih. Razpravljati in glasovati moramo še o naslovu zakona. Ali želi kdo
               razpravljati o naslovu zakona? <stage>(Ne želi.)</stage> Prehajamo na glasovanje. Ugotovimo
               prisotnost! <stage>(60 prisotnih.)</stage></p>
               <p>Kdo je za naslov zakona? <stage>(51 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov sprejet.</p>
               <p>Prehajamo na <title>tretjo obravnavo</title> predloga zakona. Ugotavljam, da so bili v
               drugi obravnavi sprejeti posamezni amandmaji. Če želijo k tem členom kvalificirani
               predlagatelji vloži amandma, prosim, da to storijo. Želi kdo vložiti amandma? Če ne,
               sprašujem, ali želi kdo razpravljati o zakonskem predlogu v celoti? <stage>(Ne želi.)</stage>
               Končali smo glasovanje o amandmajih oziroma nismo glasovali, ker jih nismo imeli. Na
               podlagi tretjega odstavka 198. člena sprašujem sekretariat za zakonodajo in pravne
               zadeve, če smo kaj v nasprotju oziroma so porušena medsebojna razmerja določb tega
               zakona? <stage>(Ni.)</stage> Lahko glasujemo o zakonu v celoti?</p>
               <p>Na glasovanje dajem predlog zakona v celoti. Ugotovimo prisotnost! <stage>(61
               prisotnih.)</stage></p>
               <p>Kdo je za predlog zakona v celoti? <stage>(58 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlagani zakon v celoti sprejet.</p>
               <p>Kolegice poslanci, kolegi poslanci! Imamo še dodatni sklep, če ga niste še dobili na
               mizo. Je že na mizi? To je dodatni sklep, ki ga predlaga gospod Roberto Battelli. O
               njem odpiram razpravo. Želi kdo besedo? Ker ne želi nihče besede, zaključujem
               razpravo in prehajamo na odločanje. Ugotovimo prisotnost! <stage>(57 prisotnih.)</stage></p>
               <p>Kdo je za dodatni sklep? <stage>(39 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je dodatni sklep k predlogu zakona sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>29. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O USTANOVITVI OBČIN TER O DOLOČITVI NJIHOVIH OBMOČIJ.</title> Predlog zakona
               je v obravnavo zboru predložila vlada Republike Slovenije. Želi predstavnik vlade
               besedo? <stage>(Ne želi.)</stage> Predlog zakon je obravnavala komisija za lokalno samoupravo kot
               matično delovno telo. Prosim poročevalca, da predstavi mnenje komisije o predlogu
               zakona. Predsednik komisije, gospod Vili Trofenik.</p>
            </sp>
            <sp xml:id="SDZ2-Redna-14-1999-06-10.sp58">

               <speaker>VILI TROFENIK:</speaker>

               <p>Hvala lepa za besedo. Komisija za lokalno samoupravo se je sestala na 16. izredni
               seji 16.5.1999 na podlagi sklepa državnega zbora, sprejetega na 14. redni seji
               21.5.1999 ob obravnavi 29. točke dnevnega reda. Sklep državnega zbora je nalagal
               komisiji, da oblikuje k predlogu zakona o spremembah in dopolnitvah zakona o
               ustanovitvi občin ter o določitvi njihovih območjih, prva obravnava, predlog stališč
               oziroma predlog odločitve, ki jo naj sprejme državni zbor po končani prvi
               obravnavi.</p>
               <p>Komisija je pri opredeljevanju do možnosti oblikovanja predloga stališč k predlogu
               zakona oziroma druge odločitve izhajala iz mnenja, ki ga je podala v poročilu
               državnemu zboru k predlogu zakona dne 17.5.1999 in temelji na pravnem mnenju
               sekretariata državnega zbora za zakonodajo in pravne zadeve. Sekretariat namreč meni,
               da gre pri usklajevanju območja občine Koper z ustavo in zakoni na podlagi odločbe
               ustavnega sodišča dejansko za samostojen postopek, ki naj bi potekal smiselno po
               postopku, kot ga predpisuje zakon o postopku za ustanovitev občin ter o določitvi
               njihovih območij.</p>
               <p>Po mnenju sekretariata mora tudi usklajevanje odločb ustavnega sodišča vedno potekati
               upoštevajoč vse ustavne in zakonske garancije oziroma ureditve, kar v danem primeru
               vključuje tudi predhodno izvedbo referenduma, s katerim se ugotovi volja prebivalcev
               na določenem območju. Državni zbor bi zato moral v postopku usklajevanja območja
               občine Koper s predmetno odločbo ustavnega sodišča postopati v skladu z ustavo in
               zakonom o postopku za ustanovitev občin ter določitev njihovih območij ter opraviti
               ustrezne predhodne postopke, preden bi izvedel zakonodajni postopek, s katerim bi
               ustanovil novo občino, določil njeno območje in območje preostalega dela občine
               Koper.</p>
               <p>Komisija je na podlagi navedenega sprejela sklep, da k predlogu zakona ne bo
               oblikovala stališč v smislu 184. člena poslovnika državnega zbora. Nadalje komisija
               za lokalno samoupravo predlaga državnemu zboru, da v skladu s 185. členom poslovnika
               državnega zbora sprejme naslednji sklep: <q>"Predlog zakona o spremembi in dopolnitvah
               zakona o ustanovitvi občin ter o določitvi njihovih območij, prva obravnava, se ne
               sprejme."</q> Hvala.</p>
            </sp>
            <sp xml:id="SDZ2-Redna-14-1999-06-10.sp59">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik sekretariata za zakonodajo in pravne zadeve? <stage>(Ne
               želi.)</stage> Želijo besedo predstavniki poslanskih skupin? Prosim, v imenu poslanske
               skupine združene liste gospod Aurelio Juri.</p>
            </sp>
            <sp xml:id="SDZ2-Redna-14-1999-06-10.sp60">

               <speaker>AURELIO JURI:</speaker>

               <p>Hvala, gospod podpredsednik. Seveda bomo podprli sklep komisije za lokalno
               samoupravo, ki je drugič, kot je pravilno opozoril predsednik, ugotovila stanje in
               zlasti upoštevala mnenje sekretariata za zakonodajo in pravne zadeve ter tudi druge
               že znane okoliščine, o katerih ne bi danes govorili. Kakorkoli že, je sprejem tega
               sklepa komisije omogočanje iskanja nadaljnjih rešitev, kajti predlog zakona, ki ga je
               podala vlada, ponavljam, iz proceduralnih razlogov - ne bom govoril o vsebinskih
               razlogih - ni sprejemljiv. Zato pozivam tudi ostale kolegice in kolege, da podprete
               sklep komisije za lokalno samoupravo. Hvala.</p>
            </sp>
            <sp xml:id="SDZ2-Redna-14-1999-06-10.sp61">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še katera poslanska skupina besedo? <stage>(Ne želi.)</stage> Besedo dajem poslankam in
               poslancem. Ker nimamo pismenih prijav, so razprave omejene na pet minut. Kdo želi
               besedo? Ker ne želi nihče... Se opravičujem, gospod Aurelio Juri, želite besedo?
               <stage>(Ne.)</stage> Ker ne želi nihče razpravljati... proceduralno, gospod Špiletič.</p>
            </sp>
            <sp xml:id="SDZ2-Redna-14-1999-06-10.sp62">

               <speaker>BOGOMIR ŠPILETIČ:</speaker>

               <p>Gospod predsedujoči, rad bi proceduralno prosil za pojasnilo, preden pristopimo h
               glasovanju.</p>
               <p>V pravni državi načelno velja, da se o isti zadevi dvakrat ne more odločati. O tej
               zadevi, ki je pred nami, bomo pred tem, da odločamo dvakrat o isti stvari. Mislim, da
               je to pravno povsem nekorektno, in menim, da je tudi poslovniško nekorektno; to je
               podobno, kot da bi včeraj nek zakon zavrnili, pa danes ponovno odločali o isti
               zadevi. Tako da bi prosil za res natančno pojasnilo, v skladu s katerim členom
               poslovnika bo to glasovanje izpeljano. Prepričan sem, da je pravno povsem nekorektno
               in nesprejemljivo, da drugič odločamo o isti stvari.</p>
            </sp>
            <sp xml:id="SDZ2-Redna-14-1999-06-10.sp63">

               <speaker>PODPREDSEDNIK ANDREJ GERENČER:</speaker>

               <p>Pred nami je stališče komisije; če državni zbor tega stališča ne bo sprejel, bomo pač
               šli takoj v drugo obravnavo. To je tolmačenje.</p>
               <p>Dobro. Ni razprave. Prehajamo na razpravo o predlogu sklepa matičnega delovnega
               telesa, ki se glasi: <q>"Predloga zakona o spremembah in dopolnitvah zakona o
               ustanovitvi občin in določitvi njihovih območij, prva obravnava, se ne sprejme."</q> Želi
               kdo besedo? <stage>(Ne želi.)</stage> Zaključujem razpravo.</p>
               <p>Prehajamo na odločanje. Ugotovimo prisotnost! <stage>(55 prisotnih.)</stage></p>
               <p>Kdo je za predlagani sklep? <stage>(37 poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA,</title> v skladu s sklepom zbora - <title>PREDLOG
                  ZAKONA O RAZPISU REDNIH LOKALNIH VOLITEV IN O PODALJŠANJU MANDATA ORGANOM MESTNE
                  OBČINE KOPER.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               Aureliem Jurijem. Želi predstavnik predlagateljev predloga zakona besedo? Torej,
               splošna razprava je že končana. Želi mogoče še kdo besedo? Ker ne želi nihče besede,
               dajem na glasovanje sklep, ki ga je predlagala komisija zta lokalno samoupravo... Se
               opravičujem, odbor za notranjo politiko in pravosodje. Sklep se glasi: <q>"Predloga
               zakona o razpisu rednih lokalnih volitev in o podaljšanju mandata organom mestne
               občine Koper, prva obravnava, se ne sprejme."</q> Želi kdo besedo? <stage>(Ne želi.)</stage></p>
               <p>Prehajamo na odločanje. Ugotovimo prisotnost! <stage>(57 prisotnih.)</stage></p>
               <p>Kdo je za takšen sklep? <stage>(27 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da sklep ni sprejet.</p>
               <p>Ker ta sklep ni sprejet, imamo hitri postopek. Prehajamo torej v <title>drugo obravnavo</title>. Zboru predlagam, da skladno z drugo alineo člena 189 poslovnika, razpravlja in
               glasuje o vseh tistih členih skupaj, h katerim niso bili vloženi amandmaji. S tem v
               zvezi vas želim opozoriti, da navedeni predlog sklepa ne bo sprejet, čim bo
               nasprotovala najmanj tretjina navzočih poslancev. Ugotovimo prisotnost!</p>
               <p>Prosim. Proceduralno gospod dr. Ribičič.</p>
            </sp>
            <sp xml:id="SDZ2-Redna-14-1999-06-10.sp64">

               <speaker>DR. CIRIL RIBIČIČ:</speaker>

               <p>No, jaz na hitro postavljam samo vprašanje, ampak običajno, kadar takšen sklep ni bil
               sprejet, je državni zbor upošteval to, da je matično delovno telo, ko se je
               opredelilo do nekega zakona in predlagalo, da se ga ne sprejme, se potem ni z njim
               ukvarjalo kot da se bo nadaljeval postopek, ampak kot da bo njegov sklep sprejet. In
               ko potem ta sklep ni dobil večinske podpore v državnem zboru, kot se je zdaj zgodilo,
               bi bilo prav, da se matično telo ponovno sestane in pogleda kakšen je njegov odnos do
               predlaganih sprememb in celotnega zakona, ker ni uspel s svojim negativnim sklepom.
               In ne glede na to, kakšen je postopek, se mi zdi, da bi bilo to smiselno. No, in jaz
               predlagam, da bi šli po tem postopku in da bi, če je potreben poseben sklep, da bi
               pač sprejeli poseben sklep, da se matično delovno telo sestane.</p>
            </sp>
            <sp xml:id="SDZ2-Redna-14-1999-06-10.sp65">

               <speaker>PODPREDSEDNIK ANDREJ GERENČER:</speaker>

               <p>Hvala lepa, dr. Ribičič. Torej predlagam sklep, ki ste ga slišali, da se sestane
               matično delovno telo in pripravi morebitne amandmaje. Pa se tudi opredeli do vloženih
               amandmajev. Dajem ta sklep na glasovanje. Ugotovimo prisotnost! <stage>(60 prisotnih)</stage>.</p>
               <p>Kdo je za takšen sklep? <stage>(41 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je predlog sklepa sprejet.</p>
               <p>Prosim matično telo, da se sestane in zavzame svoje stališče. S tem prekinjam to
               točko dnevnega reda.</p>
               <p>Prehajamo na <title>38.A TOČKO DNEVNEGA REDA - RAZPRAVO O ODGOVORU VLADE REPUBLIKE
                  SLOVENIJE NA POSLANSKO VPRAŠANJE FRANCA PUKŠIČA V ZVEZI S SANACIJO IN POSKUSOM
                  PRODAJE TAM MARIBOR.</title> Gospod Pukšič je v imenu poslanske skupine takrat
               zaprosil odmor. Ali želi gospod Pukšič pojasniti dogovor poslanske skupine? Prosim,
               gospod Pukšič. Izvolite.</p>
            </sp>
            <sp xml:id="SDZ2-Redna-14-1999-06-10.sp66">

               <speaker>FRANC PUKŠIČ:</speaker>

               <p>Bom počakal, gospod predsedujoči, da bodo vrste v parlamentu umirjene.</p>
            </sp>
            <sp xml:id="SDZ2-Redna-14-1999-06-10.sp67">

               <speaker>PODPREDSEDNIK ANDREJ GERENČER:</speaker>

               <p>Kolegi, prosim! Kolegi poslanci, prosim, pridite na svoja delovna mesta.</p>
            </sp>
            <sp xml:id="SDZ2-Redna-14-1999-06-10.sp68">

               <speaker>FRANC PUKŠIČ:</speaker>

               <p>Ne potrebujejo poslušati, samo jaz ne rabim v nemiru delati. To pravico pa imam.</p>
            </sp>
            <sp xml:id="SDZ2-Redna-14-1999-06-10.sp69">

               <speaker>PODPREDSEDNIK ANDREJ GERENČER:</speaker>

               <p>Kolegi poslanci, prosim za mir v dvorani!</p>
            </sp>
            <sp xml:id="SDZ2-Redna-14-1999-06-10.sp70">

               <speaker>FRANC PUKŠIČ:</speaker>

               <p>Dobro. Gospod predsedujoči, hvala za besedo. Zaradi korektnosti v zapisniku oziroma
               magnetogramu. Nisem jaz zaprosil za pavzo, ampak moj poslanski kolega. Kljub temu pa
               seveda ni to nič narobe, če bom pač jaz obrazložil, kaj smo med tem časom se
               pogovorili oziroma o čem smo razpravljali in kaj smo se dogovorili.</p>
               <p>V poslanski skupini smo se dogovorili, da bomo seveda predlagane sklepe, ki jih je
               podprlo tudi matično delovno telo, podprli. Z analizo magnetograma in pregledom tega,
               kar se je tako rekoč dva dni dogajalo okrog tega mojega poslanska vprašanja okrog
               Tama, seveda nekaj za nazaj in nekaj za naprej, torej kako nadaljevati, je precej
               neverjetno, da ni bilo v tem državnem zboru danih odgovorov, pa seveda tudi do danes
               jih kot poslanec nisem dobil na nekatere člene v zakonu o ukrepih sanacije Tama, ki
               je bil sprejet v tem državnem zboru; in glavno vprašanje seveda ostaja, čeprav je
               vprašanje o vseh 14 milijardah približno, ki je takrat iz naslova tega zakona šlo iz
               državnega proračuna. Osnovno vprašanje pa ostaja odprto okrog 8 milijard iz 8. člena,
               to so tista sredstva, ki so bila namenjena za obratna sredstva, za proizvodnjo.
               Kakorkoli, v tem zakonu, torej je tudi zapisano, da bodo predstavniki vlade
               sodelovali v izvršilnem in v nadzornem svetu in o imenih in priimkih, ki so
               sodelovali, ki so bili zadolženi za pripravo sanacijskih programov. V zakonu je celo
               zapisano časovno omejeno. Teh odgovor nismo dobili. Gre za ogromno oškodovanje
               družbenega premoženja in verjetno bo morala tudi preiskovalna komisija o sumu zlorabe
               javnih pooblastil, ki je bila ustanovljena v tem državnem zboru, to temo odpreti na
               svoji preiskovalni komisiji in poskušati prek preiskovalne komisije zaslišanja prič
               in tako dalje priti do odgovorov, ki so bili postavljeni v tem državnem zboru.</p>
               <p>Izkazalo se je, kar je iz magnetogramov tudi razvidno, da se je država prek slovenske
               razvojne družbe vključila v to reševanja Tama, če še enkrat ponovim. Potem bo določen
               krog novinarjev lahko zopet pisal o besedi <q>"post festum"</q>, ne pa o vsebini, ker jih to
               tako ali tako ne zanima, sploh režimskih novinarjev ne. Če bi jih, bi kaj več
               naredili na tem gospodarskem polomu v Mariboru in mariborski regiji, štajerski in
               prekmurski regiji. Ampak to ni pomembno, pomembno je oblatiti tiste, ki na
               problematiko opozorijo, in če uporabijo kakšno raco ali kakšno besedo, o kateri se
               potem lahko razpišejo in doktorirajo, tako kot so bili to naučeni v svojem režimskem
               sistemu.</p>
               <p>Skratka, slovenska razvojna družba in nekateri tudi v tem konzorciju se spravljajo
               okoli tega reševanja kot mačka okoli vrele kaše. Iz vsega tega ni za pričakovati
               kakšnih rešitev. Še toliko manj, ker so se izjave državnega sekretarja za
               gospodarstvo ter direktorja slovenske razvojne družbe - če ne veste kdo je to, dr.
               Topič, ga poznate zadnjih 14 dni po največji plači v Republiki Sloveniji, to je tudi
               za nekaj dobro, da se to ve. Mogoče bo iz teh sredstev, ko bo vračal za nazaj, dal za
               konzorcij v Tam. Ne vem, možno je, da bo na ta način prišel do tistih milijard, o
               katerih je za to govornico govoril, da jih ne bo, po drugi strani ali pa pred njim pa
               je govoril državni sekretar za gospodarstvo, da bodo prek slovenske razvojne družbe
               izpeljali ta konzorcij in da so se pravzaprav zato po 31.12.1998 začeli zanimati v
               slovenski razvojni družbi oziroma v ministrstvu za gospodarstvo za zaščito
               narodnogospodarskih interesov. Skratka, eno in drugo je pokazalo pričevanje državnega
               sekretarja, pričevanje direktorja slovenske razvojne družbe, odgovor vlade, takšen
               kot je, in do danes neodgovorjena postavljena vprašanja v zvezi z zakonom o ukrepih
               za sanacijo in o teh 14 milijardah, da te slovenske vlade ta problem in brezposelnost
               v štajerski pokrajini in Prekmurju enostavno ne zanima in to ni v programu slovenske
               vlade; razen kdaj pa kdaj blizu Maribora, Tama ali celo v Mariboru sprejemanje
               deklarativnih sklepov vlade ali pa v bližini Maribora prihod na pečenega pujska.
               Hvala lepa.</p>
            </sp>
            <sp xml:id="SDZ2-Redna-14-1999-06-10.sp71">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Franc Pukšič, ki nas je v imenu poslanske skupine seznanil, kaj so v
               odmoru naredili.</p>
               <p>V skladu s proceduralnim predlogom in v skladu s 73. členom poslovnika je gospod
               Kelemina predlagal, da sprejmemo naslednji sklep: <q>"38.a točka dnevnega reda, to je
               razprava o odgovoru vlade Republike Slovenije na poslansko vprašanje Franca Pukšiča v
               zvezi s sanacijo in poskusom prodaje Tam Maribor, se preloži na naslednjo sejo
               državnega zbora, da bo vlada Republike Slovenije lahko pripravila dopolnilno gradivo
               v zvezi z vprašanji, ki so bila postavljena v razpravi."</q></p>
               <p>Ta proceduralni predlog dajem na glasovanje. Ugotovimo prisotnost! <stage>(40 prisotnih.)</stage>
               Premalo. Drugič bomo ugotovili prisotnost v dvorani. Drugič ugotavljamo prisotnost!
               <stage>(43 prisotnih)</stage>. Tretjič ugotavljamo ob 16.20 uri.</p>
               <stage type="time">(Seja je bila prekinjena ob 16.12 uri in se je nadaljevala ob 16.21 uri.)</stage>
            </sp>
            <sp xml:id="SDZ2-Redna-14-1999-06-10.sp72">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Tretjič ugotavljamo prisotnost za sklepanje o
               proceduralnem predlogu. Proceduralni predlog gospoda poslanca Branka Kelemine je
               sledeč.</p>
               <p>38.a točka dnevnega reda - to je razprava o odgovoru vlade Republike Slovenije na
               poslansko vprašanje Franca Pukšiča v zvezi s sanacijo in poskusom prodaje Tam Maribor
               se preloži na naslednjo sejo državnega zbora, da bo vlada Republike Slovenije lahko
               pripravila dopolnilno gradivo v zvezi z vprašanji, ki so bila postavljena v razpravi.
               Tretjič ugotavljamo prisotnost! <stage>(57 prisotnih.)</stage></p>
               <p>Kdo je za proceduralni predlog? <stage>(22 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da proceduralni predlog ni sprejet.</p>
               <p>Opravili smo razpravo odgovorov vlade, razpravo o predlaganih sklepov. Smo pri
               sklepih, ki jih je predlagal predlagatelj Franc Pukšič.</p>
               <p>Na glasovanje dajem prvi sklep. Imate ga pred seboj, upam. Ugotavljamo prisotnost!
               <stage>(57 prisotnih.)</stage></p>
               <p>Kdo je za prvi predlog sklepa? Prosim za mir v dvorani. <stage>(19 poslancev.)</stage> Je kdo proti?
               <stage>(20 poslancev.)</stage></p>
               <p>Ugotavljam, da prvi predlog sklepa ni sprejet.</p>
               <p>Gospod Zamernik, prosim. Proceduralno? Prosim.</p>
            </sp>
            <sp xml:id="SDZ2-Redna-14-1999-06-10.sp73">

               <speaker>BOGOMIR ZAMERNIK:</speaker>

               <p>Prosim za ponovitev glasovanja, nisem glasoval. 161 je številka.</p>
            </sp>
            <sp xml:id="SDZ2-Redna-14-1999-06-10.sp74">

               <speaker>PODPREDSEDNIK ANDREJ GERENČER:</speaker>

               <p>Hvala. Na glasovanje dajem predlog, da ponovimo glasovanje. Ugotavljamo prisotnost!
               <stage>(56 prisotnih.)</stage></p>
               <p>Kdo je za ponovitev glasovanja? <stage>(51 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog sprejet.</p>
               <p>Ponavljamo glasovanje o prvem predlogu sklepa. Ugotavljamo prisotnost! <stage>(55
               prisotnih.)</stage></p>
               <p>Kdo je za prvi predlog sklepa? <stage>(23 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da predlog sklepa ni sprejet.</p>
               <p>Na glasovanje dajem drugi predlog sklepa. Ugotavljamo prisotnost! <stage>(53 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da predlog sklepa ni sprejet.</p>
               <p>Na glasovanje dajem tretji predlog sklepa. Ugotavljamo prisotnost! <stage>(59
               prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da tretji sklep ni sprejet.</p>
               <p>Imamo predlog dodatnega sklepa, ki ga je vložil gospod Franc Pukšič, ki se glasi:
               <q>"Vlada Republike Slovenije naj državni zbor Republike Slovenije redno obvešča o vseh
               ukrepih, ki jih bo sprejela v zvezi z sanacijo in poskusom prodaja Tam Maribor"</q>.
               Ugotavljamo prisotnost! <stage>(58 prisotnih.)</stage></p>
               <p>Kdo je za dodatni sklep? <stage>(25 poslancev.)</stage> Je kdo proti? <stage>(23 poslancev.)</stage></p>
               <p>Predlog sklepa dodatnega je sprejet.</p>
               <p>S tem zaključujem to točko dnevnega reda.</p>
               <p>In prehajamo na <title>39. TOČKO DNEVNEGA REDA TO JE NA OBRAVNAVO 13. POROČILA VLADE
                  REPUBLIKE SLOVENIJE O URESNIČEVANJU ZAKONA O DENACIONALIZACIJI.</title> Gradivo je v
               obravnavo zboru predložila Vlada Republike Slovenije. Želi predstavnik vlade besedo?
               <stage>(Ne želi.)</stage> Proceduralno, se opravičujem, nisem vas videl gospod Rejc. Dajem vam
               besedo za proceduralni predlog.</p>
            </sp>
            <sp xml:id="SDZ2-Redna-14-1999-06-10.sp75">

               <speaker>IZIDOR REJC:</speaker>

               <p>Spoštovani gospod podpredsednik, mene zanima, ker je točka dnevnega reda bila s
               sklepom komisije naprošena oziroma je komisija naprošala, da bi bili poleg
               predstavniki vseh udeleženi. Pa kje so? Jaz vidim samo dva, ampak jih je še več.</p>
            </sp>
            <sp xml:id="SDZ2-Redna-14-1999-06-10.sp76">

               <speaker>PODPREDSEDNIK ANDREJ GERENČER:</speaker>

               <p>Vidimo samo predstavnike ministrstva za pravosodje in pa gospodarstva. Pa tudi v
               državnem zboru, da zagotovi vodstvo državnega zbora udeležbo. Torej na seji komisije
               so bili predstavniki teh ministrstev, vabljeni so pa bili sedaj predstavniki samo
               ministrstva za pravosodje, ker bi se drugače razprava ponovila, kot je bila na
               komisiji. Dobro. Gradivo je obravnavala Vlada Republike Slovenije. Želi predstavnik
               vlade besedo? <stage>(Ne želi.)</stage> Gradivo je obravnavala komisija za nadzor lastninskega
               preoblikovanja in privatizacije kot matično delo. Prosim poročevalca, da predstavi
               mnenje komisije. Predsednik gospod Izidor Rejc.</p>
            </sp>
            <sp xml:id="SDZ2-Redna-14-1999-06-10.sp77">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje, gospod minister, gospod državni
               sekretar, lepo pozdravljeni.</p>
               <p>Komisija za nadzor lastninskega preoblikovanja je 13. poročilo o izvajanju zakona o
               denacionalizaciji obravnavala trikrat. S tem, da je seveda tudi na zadnjem zasedanju
               zagotovila udeležbo vseh predstavnikov, ki sodelujejo v izvajanju zakona o
               denacionalizaciji: Se pravi, predstavnikov vlade; ministrstvo za notranje zadeve,
               ministrstvo za pravosodje, potem ministrstvo za okolje in prostor, potem ministrstvo
               za gospodarske dejavnosti; sodna veja in seveda zemljiška knjiga, sklad kmetijskih
               zemljišč in gozdov itn. Skratka, o tem je bila ta seja - bo temu rekel - taka, kot
               smo napovedali, in potem je lahko tudi komisija sprejela ustrezne sklepe.</p>
               <p>Iz poročila, ki ste ga dobili - dobili ste tri dodatna poročila - iz katerih se vidi,
               kaj je komisija počela. Komisija je predlagala državnemu zboru, da to poročilo
               sprejme in da tudi zagotovi udeležbo vseh tistih, ki so odgovorni za izvajanje,
               predvsem pa sklepe, ki naj bi pospešili izvajanje zakona o denacionalizaciji. Dobro
               vemo, da je bil ta zakon prvi s področja lastninskega preoblikovanja sprejet že v
               decembru leta 1991 in da je gotovo predmet že osemletnih prizadevanj tako vlade,
               predvsem pa državnega zbora in komisije. Vendar komisija ugotavlja - in tudi vlada je
               na 101. seji obravnavala 13. poročilo, ki se nanaša na čas do 30.6. lanskega leta.
               Tako da je sedaj na poti 14. poročilo oziroma se že oblikuje in upam, da se oblikuje
               tudi na podlagi sklepov, ki jih je komisija predlagala državnemu zboru, da se
               oblikuje - bi rekel - tak ritem in tak način izvajanja zakona, da bo zagotovil
               čimprejšnje dokončanje zakona o denacionalizaciji. Vendar komisija ugotavlja, da se
               ta denacionalizacija izvaja prepočasi, ni tako tekoče, kot bi naj bilo, in tudi ni
               enotno; se pravi, dela niso usklajena tudi na nivoju vlade. Svoj čas je delovala tudi
               medresorska komisija, ki je bila ukinjena; sedaj naj bi se tudi s sklepom 101. seje
               vlade ta medresorska komisija oblikovala. Spomnimo se tudi, da smo lansko leto, ko je
               državni zbor obravnaval izvajanje zakona o denacionalizaciji, sprejeli tudi sklep, da
               se organizira oziroma da vlada ustanovi agencijo, ki bi naj bdela nad tem, kako se ta
               zakon izvaja. To ni bilo storjeno in sedaj je tudi predlog vlade in tudi za državni
               zbor, da se ustanovi urad, ki naj pospeši izvajanje zakona o denacionalizaciji.</p>
               <p>Nadalje komisija tudi ugotavlja, da so problemi z določenimi posebnimi podzakonskimi
               akti, vendar smo na zadnji seji ugotovili, da vlada zmore oziroma da je sam minister
               zagotovil, da to ne bo potrebno, da bodo z ustreznimi ukrepi na vladi, ustreznimi
               ukrepi, ki naj bi pospešili delovanje vladnih organov in resorjev, predvsem pa
               upravnih enot, da bodo sami to rešili.</p>
               <p>Potem je tudi predlog sklepa, ki naj zagotovi finančna sredstva v smeri potreb za
               vrednotenje premoženja, takega in drugačnega, ki je predmet denacionalizacije.</p>
               <p>Potem je, seveda, usposabljanje delavcev. Večen problem je, da je premalo delavcev,
               da je, recimo, bilo čez 300 delavcev predvidenih za to področje, pa da jih je komaj
               200 zasedenih; se pravi, 200 delavcev, ki to delajo na upravnih enotah.</p>
               <p>Vemo tudi, da so se upravne enote pred nekaj leti prenesle na ministrstvo za notranje
               zadeve in da so sedaj upravne enote tudi v posesti upravljanja tega ministrstva in o
               teh enotah bo v tem primeru bo tudi gotovo gospod državni sekretar, dr. Gorazd Trpin,
               kaj več povedal.</p>
               <p>Moram reči, da je tudi predlog sklepa, ki ga imate pred sabo, da vlada državnemu
               zboru - in seveda, če to državni zbor sprejme - v 30-ih dneh od sprejema sklepa da
               natančen program ukrepov z nosilci nalog in odgovornostmi in seveda z roki za
               izvajanje zakona o denacionalizaciji.</p>
               <p>Dalje je pa eden od pomembnih sklepov tudi ta, ki se pa nanaša na to, kdaj bo ta
               denacionalizacija končana. Predlog sklepa je tudi, ki govori, da bi se na prvi
               stopnji rešila vsa problematika do konca leta 2000. To se pravi, da bi do konca leta
               2000, prihodnjega leta bila vsa problematika, izhajajoč iz zakona o
               denacionalizaciji, na prvi stopnji rešena.</p>
               <p>Potem je tudi predlog, da vlada zagotovi določena sredstva za vrhovna sodišča, ki
               delajo na tem področju, zemljiško knjigo in kataster. Potem pa tudi predlagamo sklep,
               da ga tudi sprejme državni zbor, da vlada, skladno s svojim 101. členom, s 101. sejo,
               ki so jo imeli 18. marca, da ustanovi urad in ga primerno kadrovsko oblikuje. Kakor
               sem že slišal oziroma kakor se je dalo izvedeti, je že imenovan direktor tega urada
               oziroma direktorica. No, pa tudi to; sklep, da vlada medresorski komisiji zagotovi
               poenoteno delovanje, ker morate vedeti, da je delovanje med resorji zelo pomembno z
               ozirom na področja od gospodarske dejavnosti, kmetijskega ministrstva, potem seveda
               ministrstva za finance, šolstvo, šport, okolje in prostor in podobno, predvsem pa
               ministrstvo za pravosodje, ki je nekako nosilno ministrstvo, da se zagotovi - bom
               temu rekel - primerno sodelovanje in pregled nad tem sodelovanje. Jasno je tudi, da
               je tu predlagan tudi sklep, da se zagotovi tudi informatika, ki bi povezovala,
               ugotavljala in seveda tudi kontrolirala hitrost izvajanja posameznih nalog.</p>
               <p>Na kratko povedano, vse to imate v sklepih, ki jih imate pred sabo - se pravi v
               gradivu, ki ste ga dobili za to točko dnevnega reda. Moram pa reči, na kratko
               povedano še to, da kakorkoli bomo gledali, je pred nami še ena druga zadeva. Namreč,
               tudi v Bruslju se, kakorkoli je, že namreč moči šiba tudi za to področje. Namreč,
               naši razlaščenci že posredujejo določeno dokumentacijo in seveda določene podatke v
               Bruselj in najbrž in tudi videli ste, v gradivih, ki se nanašajo na naše vključevanje
               v Evropsko skupnost, v Evropsko unijo, da so tudi tam določeni predeli ali določene
               stvari zapisane na račun tega, ker je prepočasno izvrševanje zakona o
               denacionalizaciji, kar pomeni seveda urejevanje pravnega reda. To na kratko o tem 13.
               poročilu in seveda predlagam oziroma prosim, da te predloge sklepov sprejmete.
               Hvala.</p>
            </sp>
            <sp xml:id="SDZ2-Redna-14-1999-06-10.sp78">

               <speaker>PODPREDSEDNIK ANDREJ GERENČER:</speaker>

               <p>Hvala, gospod predsednik. Želi besedo predstavnik sekretariata za zakonodajo in
               pravne zadeve? <stage>(Ne želi.)</stage> Dajem besedo predstavnikom poslanskih skupin. Pisna prijava
               gospoda Mirana Potrča, poslanska skupina združene liste. Prosim.</p>
            </sp>
            <sp xml:id="SDZ2-Redna-14-1999-06-10.sp79">

               <speaker>MIRAN POTRČ:</speaker>

               <p>Hvala lepa. 13. poročilo o izvajanju zakona o denacionalizaciji nam daje statistični
               pregled nad stanjem pri izvajanju zakona. Ni razlogov, da bi dvom o tem, da vsebina
               poročila ne bi bila statistično korektna. Res pa je, da bi si želel od vlade kaj več
               kot samo statistično poročilo. Vendar nam je - razen enkrat vmes, ko smo prvič v 12.
               poročilu dobili tudi neke vrednostne ocene - vlada doslej dajala zgolj statistiko,
               ker se ni želela v problematiko poglobiti.</p>
               <p>Za problemsko poročilo, ki bi objektivno prikazalo učinke in posledice izvajanja
               zakona za državo, njeno premoženje, obveznosti proračuna, prizadete skupine
               državljanov, spremenjeno lastniško strukturo, gospodarske učinke v povečanju
               proizvodnje, bruto domačega proizvoda ali zaposlenosti in podobno, ta vlada in to
               ministrstvo do sedaj nikoli ni imela niti volje, niti moči, da bi kaj takega temu
               državnemu zboru dala. Zato je razumljivo, da se tudi tokrat - kot pri obravnavanju
               vseh dosedanjih poročil - v bistvu pogovarjamo le o statistiki in o dejstvu, da se
               zakon izvaja počasi in da bi ga morali izvajati hitreje in bolj dosledno. Morda boste
               presenečeni, glede na dosedanja stališča, ki jih je združena lista imela v zvezi z
               denacionalizacijo. Toda tudi v združeni listi soglašamo, da je država skrajno
               neučinkovita in neodgovorna pri urejanju vprašanj v zvezi z denacionalizacijo.
               Nesprejemljivo je, da po skoraj 8-ih letih od sprejema zakona moramo še vedno vsako
               leto praktično ugotavljati enako. Posebej je to nesprejemljivo zato, ker je bilo v
               vsem tem času več kot dovolj opozoril, kje so slabosti zakona, kje bi bila potrebna
               bolj pravočasna navodila za izvajanje, kje in kdaj bi bile potrebne kadrovske
               okrepitve, kaj bi bilo treba storiti, da bi bil zakon bolj evropsko primerljiv, kot
               je naš, in podobno; pa je bila vlada doslej gluha za vsa ta opozorila. Ta opozorila
               so bila dajana od spomladi leta 1992, prek zbranih podpisov državljanov, s
               prvopodpisanim gospodom Šketo, prek zahtev za spremembo stanovanjskega zakona in
               zakona o poslovnih stavbah in prostorih, prek moratorijev na vračanje veleposesti
               tujcem, fevdalcem in Cerkvi pa vse do referenduma pod geslom <q>"Ohranimo naše
               bogastvo"</q>, ki ga je prepovedalo ustavno sodišče.</p>
               <p>Poleg tega so resna opozorila na probleme v izvajanju zakona prihajala od
               odškodninskega sklada, resna opozorila o problemih neustreznih razlag in načina
               realizacije so prihajala tudi iz ustreznih ministrstev - posebej v zvezi z
               državljanstvom - resna opozorila so prihajala od državnega tožilstva. Ampak, na vse
               to reakcij in organizirane aktivnosti ni bilo. Zaradi tega res ne verjamemo, da bi
               bila še kakršnakoli realna možnost za to, da bi ta vlada storila karkoli za to, da bi
               zakon bil operativnejši, bolj sprejemljiv.</p>
               <p>Zaradi tega ni pričakovati kaj drugega, kot da ga čim bolj dosledno in čim hitreje
               izvede, da bomo končno videli njegove učinke, gotovo tudi pozitivne - sam trdim, da
               tudi negativne - in da bo dovolj stalnega prelaganja odgovornosti in obljub: enkrat
               upravičencem, enkrat zavezancem, enkrat tistim, ki nosijo posledice zakona o
               denacionalizaciji. Skratka; stalnega dobrikanja enkrat enim, drugim in tretjim,
               enkrat se izgovarjamo na to, drugič na ono, zakon pa se je pravzaprav po osmih letih
               izvedel v slabi polovici potrebne aktivnosti.</p>
               <p>Posebej moram reči, da dvomimo, ali bo in ali je vlada to res pripravljena storiti
               tudi ob dejstvu, da je, po naših informacijah, na čelo urada za denacionalizacijo
               postavila gospo Marijo Lukačič. Na dejstvo, kako je gospa Marija Lukačič delovala v
               Skladu kmetijskih zemljišč in gozdov negospodarno in nezakonito, smo v naši poslanski
               skupini mnogokrat konkretno opozarjali. Takšno njeno delovanje nam ne daje zagotovil,
               da bo izjemno zapleteno in težko problematiko, ki bo prisotna v uradu za
               denacionalizacijo, sposobna korektno izvesti; izvedla jo bo lahko samo tako, da bo
               tudi v tem primeru enostransko izvajala zakon, kot ga je v Skladu kmetijskih zemljišč
               in gozdov v korist neki politiki, ne pa tako, kot je zakon dejansko sprejet.</p>
               <p>Kljub temu da sprejemamo statistično poročilo vlade in da soglašamo, da je treba
               pristopiti in se organizirati za izvedbo zakona o denacionalizaciji, bi radi - ne v
               upanju, da to lahko kaj spremeni - kljub temu ponovili nekatera naša opozorila, ki
               jih - po našem mnenju - izvedba takšne denacionalizacije, kot smo jo v Sloveniji
               sprejeli, prinaša.</p>
               <p>Prvič. Država bo z izvedbo zakona o denacionalizaciji zmanjšala svoje premoženje ali
               zagotovila obveznosti iz proračuna v vrednosti približno 10 milijard nemških mark. To
               je približno ena četrtina vsega prejšnjega družbenega premoženja, ki ga je država po
               njenih lastnih navedbah vlade, prenesla ali pa sprejela v upravljanje. To premoženje
               približno 10 milijard mark je približno enako vsemu premoženju, ki se je lastninilo
               po zakonu o lastninjenju; seveda s to razliko, da naj bi bili v lastninjenje zajeti
               vsi državljanke in državljani, denacionalizacija pa se sicer formalno izvaja v korist
               nekaj desettisoč upravičencev, dejansko pa v korist nekaj sto res velikih
               denacionalizacijskih upravičencev, ki predstavljal tudi glavno breme za državo, vse
               ostalo so stvari o katerih materialno ne bi bilo sploh vredno govoriti in bi jih
               lahko že zdavnaj realizirali, če bi to hoteli.</p>
               <p>Drugo. Po uradnih podatkih, ki nam jih je dala vlada - nismo si tega mi izmislili -
               bo 70 največjih upravičencev skupaj dobilo vrnjeno premoženje v višini cca 540
               milijonov nemških mark, kar predstavlja cca 9% od skupna uradno ocenjene vrednosti
               premoženja, ki zapade pod denacionalizacijo. Izračunajte si, kaj bo kdo od teh 70 v
               povprečju dobil. 70 največjih upravičencev bo dobili povprečno po 800 milijonov
               tolarjev premoženja v realni vrednosti, državljani pa so ob lastninjenju prejeli
               certifikat za največ 400 tisoč tolarjev, ne kakšne druge valute vrednosti, ampak
               seveda v papirju, ki je danes - kot smo zjutraj ugotavljali - vreden vsaj polovico,
               tretjino ali pa desetino manj, kot je bila njegova nominalna vrednost. Danes smo
               končno rekli, da bomo zapolnili to privatizacijsko luknjo in zagotovili konec
               lastninjenja prek sprejetega zakona o lastninjenju in morda bo na ta način teh
               milijon državljanov le prišlo do neke nominalne vrednosti, ki bo pa tudi tisočkrat
               manjša od tega, kar bodo resni denacionalizacijski upravičenci dobili.</p>
               <p>Kot tretje: največji denacionalizacijski upravičenec je ljubljanska nadškofija.
               Rimskokatoliška cerkev, se pravi ljubljanska in mariborska nadškofija, naj bi -
               upoštevaje povprečno ocenjeno vrednost vsega denacionaliziranega premoženja, glede na
               površine, ki jih zahteva - dobila vrnjeno premoženje v vrednosti cca 430 milijonov
               nemških mark ali 7,6% vrednosti vsega denacionaliziranega premoženja. Dobila bo
               vrnjene tudi vse sporne gozdove na Gorenjskem, v Savinjski dolini, v naravi ali z
               odškodnino, kakor bo pač sama zahtevala in kakor bo zahtevala in želela vlada.</p>
               <p>Četrtič. Poleg vrnitve cca 6 milijard nemških mark uradno ocenjenega premoženja, ki
               bo z denacionalizacijo vrnjeno pretežno v naravi, bo na podlagi pisma, ki smo ga pred
               nekaj dnevi dobili od Slovenskega odškodninskega sklada, država morala za obveznosti
               na podlagi denacionalizacije od leta 2005 dalje prispevati iz državnega proračuna
               dodatno do 2 milijardi nemških mark. Koliko bodo znašale obveznosti po 145. členu
               zakona o izvrševanju kazenskih sankcij, danes ne vemo, res da je zakon zaenkrat to
               formalno razmejil na 20 milijard tolarjev, vendar ta dan - sicer pa jaz mislim, če
               smo obveznost sprejeli, jo bomo morali izpolniti toliko, kolikor bo na koncu znašala,
               tega pa ta moment nihče ne ve.</p>
               <p>In petič. Ne glede na to, da o tem neradi govorimo, so poznane posledice, ki jih je
               izvajanje zakona o denacionalizaciji in drugih z njim povezanih zakonov imelo na
               mnoge dele gospodarstva. Nismo še slišali - uradno ne, tudi od vlade - da bi se z
               denacionalizacijo povečal obseg proizvodnje, povečalo število delovnih mest. Obratno.
               Slišali smo, da so bila mnoga delovna mesta ukinjena; da je prišlo do mnogih
               problemov v konkretnem poslovanju posameznih podjetij; da je zaradi neustrezno
               urejenih predpisov mnogo medsebojnih sporov; da se je mnogokje zavlačevalo z
               možnostjo lastninjenja, ker pravočasno niso bili rešeni denacionalizacijski zahtevki
               in podobno; kar vse prav gotovo k razvidnosti lastninjenja in končanju lastninjenja v
               Sloveniji ni pripomoglo. Še bi se dalo naštevati, najbrž nima smisla. Moja želja v
               imenu naše poslanske skupine je bila: opozoriti na to, da na žalost ta država ni bila
               v stanju sprejeti primerljive rešitve za denacionalizacijo, tako kot so jih sprejele
               druge države - konkretno tudi Zvezna Republika Nemčija, konkretno tudi Madžarska,
               konkretno tudi Hrvaška, mnoge pa sploh nobenih predpisov niso <q>"topogledno"</q> sprejele.
               Da so povsod v vseh državah ocenili, da enostavno vračanje vsega - posebej v naravi -
               ne more biti produktivno za napredek neke države, ampak, da država ima vso pravico,
               da vrne, vendar hkrati mora razmišljati o tem, da ne vrne vsega v naravi; da s tem ne
               škoduje obstoječim proizvodnim procesom; predvsem pa, da ima pravico razmišljati o
               tem, da obstoja tudi socialna funkcija države in da iz tega razloga lahko uvede tudi
               določene degresivne lestvice vračanja, kar vse mi pač nismo bili sposobni
               storiti.</p>
               <p>Vse bi bilo lep in prav, če ne bi imeli dveh različnih metrov: enega, ko smo
               popravljali krivice - in krivice so bile storjene. Nihče od nas ne ugovarja, da v
               določenem smislu ne bi bilo potrebno, da se popravijo. Ampak enega metra, ko smo
               rekli: vrnimo vse, ne glede na posledice, tudi če gre za posameznike, ki so daljni
               potomci - če gre za posameznike, ki ne živijo in že dolgo leta ali pa nikoli niso
               živeli v naši državi - in to je bil en pristop. Drugi pristop so bile večina naših
               državljank in državljanov, za katere ugotavljamo, da morajo stiskati pas, da živijo
               ob novih razmerah, da jim je treba zmanjšati pravice, ki so včasih bile prevelike na
               področju vseh socialnih možnosti; in to je ta realnost, ki ni dobra. Če bi našli nek
               srednji meter, približno enak za eno in drugo, bi ravnali pametno. In potem bi tudi
               denacionalizacija, ne samo koristila popravljanju krivic, mnogokrat tudi ljudem, ki
               jim jih niso bili deležni, ampak bi bila koristna tudi za gospodarski razvoj.</p>
               <p>Vesel bom, če nam bo ob nekem poročilu vlada prikazala učinke denacionalizacije za
               gospodarski razvoj, ker doslej nam tega nikoli ni uspelo, je pa najbrž to tudi eden
               od ciljev in smislov delovanja, saj smo sicer vsi preveč usmerjeni zgolj samo v
               preteklost, namesto da bi razmišljali tudi o tem, kako nam bo vsem skupaj jutri
               bolje. Hvala.</p>
            </sp>
            <sp xml:id="SDZ2-Redna-14-1999-06-10.sp80">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še katera poslanska skupina besedo? Gospod Rejc, gospod Špiletič in
               gospod Rokavec.</p>
            </sp>
            <sp xml:id="SDZ2-Redna-14-1999-06-10.sp81">

               <speaker>IZIDOR REJC:</speaker>

               <p>Hvala lepa, gospod podpredsednik. Gospe in gospodje, minister in državni sekretar,
               lepo pozdravljeni! Kakorkoli obračamo izvajanje zakona o denacionalizaciji, o katerem
               smo rekli, da je bil prvi iz vrste lastninskega preoblikovanja in lastninjenja, je za
               nami osem let in pol. Osem let in pol je gotovo dolga doba in v tej dolgi dobi bi se
               moralo mnogo več zgoditi. Če gledamo fizično ali pa v dimenzijah številk, potem lahko
               rečemo, da je približno polovica; s tem da je treba povedati, da se lahko ugotavlja
               po občinah, da so nekatere občine praktično že končale proces denacionalizacije,
               druge so pa čakale ali pa bile k temu tudi nagovorjene, če pa ne nagovorjene, pa je
               bila vsaj v zraku neka temperatura, ki ni omogočala ali pa nekako ni bila naklonjena
               izvajanju zakona o denacionalizaciji.</p>
               <p>Vendar bom sedaj povedal nekaj iz poslanske skupine. Namreč, kakorkoli že, v vsem tem
               času je bil predsednik vlade gospod Janez Drnovšek. In v prvih letih, se ve, da so
               bili mnogi problemi in mnogi pristopi malo zavrti, mnoge stvari neznane, mnoge stvari
               nove, mnoge stvari v iskanju, v preverjanju, mnoge stvari v arhiviranju, podaljševali
               smo tudi rok za prijave. Skratka, bile so težave, ki so bile razumljive, ki jih je
               prah tistih 40 ali 50 let prekril in je bilo treba to na novo ugotavljati in obuditi
               vse tisto, kar je bilo. Vendar, kakorkoli gledamo na proces izvajanja zakona o
               denacionalizaciji, je treba vedeti, da tu gre za vzpostavitev nekega pravnega reda,
               ki - kakorkoli bomo gledali, iskali opravičila - ne moremo mimo tega.</p>
               <p>Jaz se zavedam, podobno kot je bilo že velikokrat povedano, da so na osnovi tega
               nastali določeni drugi problemi: bodisi pri najemnikih določenih lokalov, recimo,
               lastnikih določenih podjetij ali pa, recimo, ko so ugotovili, da je nek lastnik, za
               katerega niso vedeli, da obstoja in da bo moral stopiti v proces soodločanja.</p>
               <p>Vemo, da so se mnoge stvari reševale prej v tem, da se je pač govorilo, <q>"pojdi na
               slovenski odškodninski sklad in tam postavi zahtevek"</q>. Potem so se stvari malo
               umirile, vendar pa smo ugotovili, in tudi pravkar smo slišali - in poznamo tudi
               podatke Slovenskega odškodninskega sklada - da je gotovo tisti bil in je, ki je ne
               glede na to, da je dobil 10% družbenega kapitala, zaradi tega, da bi z njim čim bolje
               gospodaril in da bi na osnovi tega dobil tudi sredstva za vračanje, in v teh letih,
               ki sedaj prihajajo, leto 2000, ko bo moral ta slovenski odškodninski sklad odpreti
               denarnico in začeti z izplačevanjem. Jasno je, da bi se temu lahko izognili, če bi
               šlo več vsega v naravi, v naturi, in da sedaj kakršnokoli izgovarjanje, kot češ, ker
               nismo tako vrnili, bo pa treba plačati. Ja, razumljivo: če ne vrneš, moraš plačati.
               To je razumljivo in to so neke logične posledice.</p>
               <p>Vendar, kot sem že povedal, bi tudi pri tistih imenovanih - in večkrat smo tudi
               obravnavali v državnem zboru problematiko tistih, ki stanujejo v stanovanjih in so
               najemniki ali pa so komaj vedeli, da so najemniki nekega lastnika, ali pa se je ta
               šele sedaj pojavil. Vendar se morate spomniti: vsi se spomnimo velikega procesa, ko
               smo sprejemali stanovanjski zakon, za katerega smo bili mnogi skeptični, ker se je
               takrat sprejel - sprejel se je pač tako, kot se je - da so razmeroma zelo poceni
               prišli do stanovanj, pa če bi to bilo - in recimo, da to gre mimo, da je to že mimo,
               passe - potem je treba vedeti, da je bilo rečeno in da je tudi zakon sam zahteval, da
               se določen večji del sredstev nekje zbira in na osnovi tega ustvari nov stanovanjski
               fond. Tega pa ni bilo: ali so se kar pritajili ali nekako kar, češ, ko ne bodo iz
               republike vprašali, pa bomo lepo denar imeli za sebe ali pa za svoje potrebe - v
               občinah, v podjetjih in podobno.</p>
               <p>Skratka, tudi s tem in s takimi ali pa podobnim gospodarjenjem in podobnim bdenjem
               nad temi sredstvi, ki jih je stanovanjski zakon prinesel ali ki naj bi jih prinesel,
               se ni izvršilo. In menim, da bi se že zdavnaj lahko ustvaril določen stanovanjski
               sklad, ki bi zagotovil, da se lahko te gospe in gospodje, družine take in drugačne,
               večje, starejši, mlajši, preselili ali pa, da bi jim zagotovili ustrezno stanovanje
               tam, kjer se ne da pogovoriti z bivšim lastnikom. Skratka, pa tudi, ko gledamo vsa
               poročila iz preteklih let - od recimo predvsem 8, 9, 10, 11, 12 - vsa poročila
               praktično lebdijo v zraku z istimi vprašanji. Prvič - premalo je bilo ljudi, premalo
               je bilo usklajeno; prepočasi se je delalo - nekateri ja, nekateri ne. Tretjič - niso
               bili določeni akti, vendar lepo je bilo slišati zadnjič ministra, gospoda Tomaža
               Marušiča, ko je povedal in ko smo tudi oblikovali sklep na komisiji - ko smo rekli,
               da bi bilo dobro, da se vsi eventualni akti, podzakonski ali pa vse tiste stvari, ki
               so potrebne, da se dopolnijo, da se potem ta mašina reševanja denacionalizacije
               <q>"naolji"</q> in da steče - da naj se to pojavi v državnem zboru. In zagotovljeno je bilo
               - kar pa menim, da je zelo v redu, da se bo dalo tudi z drugimi rečmi, predvsem pa z
               doizobraževanjem, dousklajevanjem medsebojnih, znanj in vedenj o posameznih
               problemih, predvsem tudi v postopkih - ker zdaj so tudi vsi lahko udeleženci v
               postopku - da se te zadeve rešijo. Vendar; sami ste videli oziroma boste videli, je
               tudi sklep, ki je predlagan, je tak, da pač naroča, da daje nalogo, da se do konca
               leta 2000 prva stopnja nekje že dogodi. Kar pomeni, da bomo temu rekli, kar je teh
               abecednih problemov, se tedaj morajo izvršiti, potem je pa samo še stvar prehajanja z
               ene stopnje na drugo ali pa, recimo, zavračanje in podobno in dokončnega odločanja na
               oblasti, ki ji pravimo sodna oblast.</p>
               <p>Skratka tudi sam odškodninski sklad, se je videlo - in glede na to, da je imel
               napajanje, da smo vedno pri vsakem lastninskem zakonu rekli: moramo nujno 10% tja
               dati, da se bo to zagotovilo. Nobenega problema ni bilo in mislim, da s te strani je
               bilo tudi s strani poslancev ali pa precej prej, delegatov ali pa tistih, ki so bili
               v skupščini, sedaj tudi v državnem zboru, neko razumevanje in s te strani menim, da
               to ni bilo slabo. Res pa je, da je odškodninski sklad vse naredil, vse mogoče zavore
               vlekel, da se ne bi kaj zgodilo in seveda, da bi zadržal kapital, ki je bil v dani
               obliki pridobljen. Pa še nekaj je. Treba je vedeti, da se je tudi proces zaviranja
               izvajanja zakona predvsem vršil, ko so se pojavile razne spremembe in dopolnitve
               zakonov, ob katerem so vsi seveda obnemeli. Vsi, ki so bili zadolženi za to, da
               delajo, da se nekaj dogodi, vsi so enostavno počakali: da vidimo - kot se temu reče -
               kaj se bo zgodilo. In na osnovi tega se bi potem začel nov proces. Spomnimo se
               izredno velikih problemov z državljanstvom. Zelo na hitro so podelili oziroma
               priznali državljanstva, za katere vemo, kako so bila pogojena. Potem, ko so šli v
               revizijo - kar smo imeli pred tremi leti nazaj - so ugotovili, da smo dosti preveč
               državljanstev priznali in na osnovi tega tudi dali zeleno luč za te zahtevke. Moram
               reči, da je še kljub vsemu temu - predvsem to velja tudi za Slovence po svetu - da je
               dosti problemov in je problem tudi v tem, da težko dobijo določeno dokumentacijo, ki
               izhaja iz njihovih rojstnih listov ali vseh mogočih - bom temu rekel - sledi, ki so
               bile, ki so jim na voljo ali ki naj bi bile na voljo, da bi lahko uveljavili te
               zahtevke ali da bi, ko so že enkrat prijavili, dokončno prišli do vseh dokumentov in
               na osnovi katerega se potem zelena luč prižge in se gre v postopek.</p>
               <p>Kakorkoli je, zakon o denacionalizaciji je prvi lastninski zakon. Zakon, ki gotovo -
               ne glede na to, kako na njega gledamo - ustvarja pravni red in ustvarja tisto, za kar
               sedaj se več ne sekiramo. Zdaj vidimo, da ima nekdo ogromno denarja ali da prehiteva
               vse mogoče, se usede sem in tja - pa smo kar mirni oziroma mislimo, da je to
               normalno. Ko se je to zgodilo nekega leta takoj po vojni, je bila ta zgodba povsem
               druga in čas, v katerem smo se šli bolj enake in da ne smemo biti preveč bogati, je
               mimo. Sedaj je pač nastopila demokracija, ki mora gotovo dati takim pojmom novo
               mesto, ne glede na to, kako to izgleda.</p>
               <p>Tudi ve se in vemo, kako se je zakon o denacionalizaciji pripravljal. Nekako je bilo
               pričakovano, da se bo pojavilo preko 50 tisoč zahtevkov. Recimo, da se k sreči to ni
               zgodilo in da je teh vloženih zahtevkov bilo 37 tisoč in še nekaj. Skoraj 400. Odločb
               je bilo 25 tisoč, ugodenih 14.868, zavrženih 5800. Kot pravim, bistvo v teh številkah
               je gotovo v tem, če pogledamo posamezne občine ali v tem primeru upravne enote - ker
               sedaj so nasledniki prejšnjih občin upravne enote - so tam izjemno velike razlike in
               to bo tisto delo, ki čaka ministrstvo za notranje zadeve in tudi spoštovanega
               državnega sekretarja, ki je tu prisoten.</p>
               <p>Moram tudi reči, da je pri ocenjevanju vrednosti ali pri tem ugotavljanju, saj veste,
               mi smo imeli v spremembah in dopolnitvah zakona o denacionalizaciji izjemno - bom
               temu rekel - verbalno dvobojevanje: pa cerkveno premoženje, pa fevdalni izvor pa tako
               naprej. Skratka, v tem smo se tekom skoraj 2 let morali umiriti, morali sprejeti
               določene pojme take, kot so. Vendar je treba tudi povedati - in velikokrat se
               pojavlja sprememba ocenjene vrednosti - leta 1991 je bila na primer vrednost ocenjena
               vseh denacionaliziranih zadev 3 milijarde 446 milijonov mark. Konec marca leta 1997
               je tega bilo 5 milijard 970 milijonov mark. V tem času so se mnoge stvari
               ovrednotile, prevrednotile, dobile, se skratka z dokumentom dokazale, kar gotovo v
               tistem času, ko se je to sprejemalo, ko se je zakon sprejemal leta 1991, najbrž ni
               bilo na voljo računalniškega pregleda, ker je še sedaj komaj težko to zagotoviti.</p>
               <p>Lahko tudi rečem, da naša poslanska skupina, ki si je vse skozi prizadevala in si
               poskušala prizadevati, da bi to čimprej šlo naprej, se pravi, da bi se čim prej zakon
               izvedel, je tudi jasno, da smo morali imeti razumevanje do določenih problemov. Kot
               sem že rekel, predvsem v tem, da vlada se je po svoje trudila, po eni strani, po
               drugi strani določena ministrstva - predvsem tu mislim na ministrstvo za pravosodje,
               je bil vseskozi nekako nosilec - mnogokdaj pa so ugotavljali - to se vidi iz poročil
               - da niso mogli več kot toliko napraviti. Tudi problem medsebojnega, bi rekel,
               usposabljanja ali pa organiziranja mreže. Pred tremi leti smo šele dobili sistem
               informiranja, ki je nekako zagotovil vnos teh podatkov in nekako <q>"prepredel"</q> in
               ugotovil oziroma dal možnost, da so se problemi nekako primerjali in seveda na osnovi
               tega tudi marsikje lažje obravnavali in rešili.</p>
               <p>En velik problem je gotovo tudi vprašanje tujih držav, kako smo te probleme
               razreševali. Tu mislim, da so še vedno določene stvari odprte in določene stvari, ki
               jih bo treba rešiti in najbrž, da to - bo temu rekel - ne more biti stvar, ki je
               vržena proč. Vendar pa večni problem je bilo usposabljanje ljudi ali pa tistih, ki so
               delali na tem - nekateri bolj sposobni, drugi manj sposobni, vemo tudi, da so v
               glavnem upravne enote in prej pa tudi občine, v glavnem pridobivale tudi pogodbeno -
               recimo - advokata ali pa pravne strokovnjake, ki pa so imeli - bi temu lahko rekel -
               nekateri interes, drugi manj interesa; skratka, so bili problemi. Enostavno včasih je
               bilo pri hudih vprašanjih težko dobiti dobrega strokovnjaka, ker vsak je raje delal
               nekaj bolj lahkega in nekaj manj zapletenega.</p>
               <p>Potem problem seveda tudi katastra, potem problem geodetske službe, izmere, potem
               vemo sami, ko smo sprejemali zakon o stavbnih zemljiščih; skratka, koliko je bilo tu
               problema, preden se je nekako dogodilo, da smo se opredelili, čeprav tako, bi rekel,
               bolj na debelo o tem, kaj je tisto. In seveda, če je nekdo imel tam zahtevek, da se
               potem na tej osnovi dobi neko zamenjavo, če se da, seveda v zemljišču, če pa ne,
               razumljivo spet na odškodninskem skladu.</p>
               <p>Problem ocenitve. Mi vemo, da se je leta 1991 izvršil nek predlog, neka nomenklatura,
               na osnovi katerega se je to ocenjevalo. Vendar, še vedno so ugotavljali, da so
               nastopili vmes določeni razlogi ali pa, da za vse probleme niso bila postavljena
               določena merila in, seveda, da je ta zadeva tudi potem sam proces zavlekla.</p>
               <p>Vemo tudi, da je večen problem, kot sem povedal, kadri in seveda tudi volja. Potem
               tudi stroški postopkov, tudi vem, da je bil problem, to smo spremljali v naši
               poslanski skupini, problem tudi, kdo je v postopku udeležen. Ker nekdo, ki bi moral
               biti poleg v postopku, ni bil poleg, sploh ni vedel, za kaj se gre, ni se mogel niti
               pritožiti, ko je trajalo pol leta ali pa eno leto, dobil nek dokument, na osnovi
               katerega je potem reagiral, pohitel, vendar ta zadeva je pomenila je pomenila tudi
               morda zapravo pol leta ali pa enega leta.</p>
               <p>Tudi problem storilnosti dela. Recimo, leta 1991 in 1992 je gotovo bilo, pa tudi
               1993, je bilo daleč največ dela storjenega. Potem pa, kot da je - bom temu rekel -
               <q>"mašina zaribala"</q>, enostavno se ni dalo nič napraviti ali pa nekako so rekli, to so
               sami težki primeri in te težke primere bomo pač počasi urejevali.</p>
               <p>Nekaj bom rekel; tudi - bom rekel temu - volja, volja, ki je bila v zadnjem delu, ko
               so vladni predstavniki - temu se reče, se udeleževali tudi komisije in ko se nekako
               poskušalo dobiti neka temperatura ali pa nek zagon spet. Menim, da je bilo tudi,
               izhajajoč iz seje vlade malo več, kot pa bom temu rekel, dobre volje kot doslej.
               Bojim pa se, da se bo ta dobra volja zopet počasi umirila. Mi bomo to obravnavali, se
               bomo tu mučili in sprejeli sklepe, potem se bo pa voda zopet umirila in ne bo nič
               hudega do naslednje obravnave ali pa do naslednjih poročil, ki jih bomo morda - upam
               vsaj - spet prinesli pred državni zbor. Tako da nam, po mojem mnenju, sedaj preti
               bolj nevarnost - temu bom rekel zahteva iz Evropske unije, kjer so to zadevo
               zabeležili in kjer nas bodo - in gotovo to že delajo - spraševali: kaj je bilo, kako
               je bilo in kako bo. Sami tudi vemo, da vsi ti upravičenci tudi ne bodo mogli brez
               konca čakati - konec koncev so to starejši ljudje - in najbrž jim ni zameriti, da so
               intenzivni in bodo še bolj intenzivni, pa tudi mlajši, ki vedo, da so dediči, ali pa
               nekako so tisti, ki bodo nekaj dobili, ne bodo spali oziroma ne bodo stali križem
               rok.</p>
               <p>Glavno, kar je: gotovo mora biti vlada v tem primeru usmerjena ali pa, da bo tudi
               premier s svojimi ministri, ki na tem področju delajo, ustvaril ustrezno klimo.
               Kakorkoli že: gospod Drnovšek kot predsednik vlade, se bo moral tej stvari posvetiti.
               Vem, da bodo glavno breme zopet nosile upravne enote, vendar v vsakem primeru pa bo
               treba zagotoviti tudi določena sredstva in v uradu, ki se oblikuje in za katerega že
               vidim, da so določeni ugovori zoper kadrovanje - pa menim, da se lahko to še vedno
               dopolni in izboljša - po eni strani; po drugi strani da se zagotovijo sredstva in da
               bodo ministrstva, ki so zadolžena in ki imajo vsak na svojem področju dovolj dela s
               tega področja, svoje delo opravila.</p>
               <p>Naša poslanska skupina meni, da nam gotovo ni v ponos, da je zakon o
               denacionalizaciji šele v začetku drugega dela izvajanja. Gotovo je res, da je v
               številu poslov, v številu primerov to več kot polovica. Gotovo je pa tudi res, da so
               ti najbolj zahtevni posli še pred nami in da je bistvo v tem - in tega so se zavedali
               tudi predstavniki vlade - da se bodo posvetili izobraževanju, doizobraževanju, in
               upam, da bomo tudi s strani ministra za pravosodje in tudi ministrstva za notranje
               zadeve, kjer je glavno žezlo v rokah, dobili ustrezne odgovore. Drugače pa si bomo
               kot poslanska skupina še vedno prizadevali, da gre denacionalizacija čimprej naprej
               in da se dokonča.</p>
               <p>Menim, da je to tudi podoba naše države, podoba pravnega reda, podoba nekih zavez, ki
               smo jih dali, in tudi podoba demokracije, ki mora opraviti določene posle, ki so jih
               pretekli časi nam navrgli. Hvala.</p>
            </sp>
            <sp xml:id="SDZ2-Redna-14-1999-06-10.sp82">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Rejc. Besedo dajem gospodu Špiletiču, ki bo govoril v imenu
               poslanske skupine SDS.</p>
            </sp>
            <sp xml:id="SDZ2-Redna-14-1999-06-10.sp83">

               <speaker>BOGOMIR ŠPILETIČ:</speaker>

               <p>Hvala za besedo. Poslanska skupina socialdemokratov meni, da je glavni razlog
               prepočasnega izvajanja zakona o denacionalizaciji dejstvo, da za reševanje zadev iz
               naslova denacionalizacije ni ustrezne politične klime. To so nenazadnje večkrat
               potrdili v svojih javnih nastopih in tu izza te govornice tudi sami predstavniki
               vlade. Dejstvo pa je, da to nedvomno izhaja tudi iz odločb oziroma iz ravnanj
               upravnih organov po celi Sloveniji, ki v veliko primerih ali pa v preveliko primerih
               ne ravnajo v skladu z zakonom, ne ravnajo v skladu s stroko, temveč se opirajo bolj
               na politične direktive, ki seveda niso nikjer zapisane, ampak se odražajo v politični
               klimi, kot so se izrazili o tem sami predstavniki vlade.</p>
               <p>Kako se ta negativna politična oziroma neustrezna politična klima odraža, je bilo
               malo prej že povedano, naj omenim samo nekaj. Prvo, seveda: v obliki počasnega
               oziroma prepočasnega uresničevanja zakona o denacionalizaciji. Kaže se v veliki
               neusklajenosti upravnih organov. Kaže se v neenotnem odločanju upravnih organov o
               povsem isti zadevi. To nenazadnje kaže, da vlada, ki ima pod sabo aparat, ki ima pod
               sabo ministrstva, ki ima pod sabo strokovne službe, ni povzela vseh niti, da bi te
               službe povezala v enoten sistem in da bi zagotovila enotno delovanje sistema, temveč
               je to prepustila več ali manj predstavnikom oziroma predstojnikom posameznih upravnih
               enot in zato imamo v Sloveniji zelo različno stanje. V nekaterih primerih je
               denacionalizacija skoraj v celoti že končana, na drugi strani pa je odstotek rešenih
               zadev izredno majhen, čeprav sem prepričan, da gre v posameznih primerih za
               opravičljive razloge, ker so zadeve ponekod težje oziroma je več težjih zahtevkov. Pa
               vendarle; če potegnemo črto pod vse, je nedvomno očitno, da ni enotnega oziroma ni
               enotnega vodenja, ni enotnega inštruiranja in ni enotnega odločanja.</p>
               <p>V tem smislu seveda pogrešamo tudi odsotnost nadziranja oziroma odsotnost ustreznega
               nadziranja, kar pomeni dovolj frekventno v dovolj velikem obsegu. Nadzor sicer je -
               to mi je v odgovoru na poslansko vprašanje gospod Trpin sicer že pojasnil - pa vendar
               menim, da bi kvalitetnejši nadzor lahko bistveno bolj pospešil izvedbo vseh postopkov
               denacionalizacije.</p>
               <p>Še cela vrsta drugih izkazov te odsotnosti politične klime bi lahko našteval, vendar
               bi potem moj nastop tudi za to govornico bil predolg, bi pa opozoril na naslednje. Da
               je vlada na svoji 101. seji 18. marca sicer sprejemala sklepe o tem, da bo pospešila
               postopke denacionalizacije, vendar, ko človek te sklepe pazljivo preuči, žal ponovno
               lahko ugotovi, da se ta odsotnost politične klime še vedno nadaljuje. Formalno sicer
               sklepi so, vendar učinka v praksi gotovo ne bodo imeli, prav gotovo pa ta učinek ne
               bo takšen, kot je to na veliki zvon obešala vlada Republike Slovenije. Naj navedem
               samo nekaj primerov v podkrepitev te moje misli. Vlada je med drugim sklenila, da bo
               ustanovila že do prihodnje seje vlade predlog za ustanovitev urada ali druge ustrezne
               oblike službe za spremljanje stanja in pospešitev izvajanja denacionalizacijskih
               ukrepov. Kljub temu jasnemu sklepu je vlada izredno dolgo odlašala z ustanovitvijo
               oziroma imenovanjem predstojnika tega urada. To se je zgodilo šele dober teden nazaj.
               In še drugo. Na sejah delovnega telesa državnega zbora smo izvedeli, da bo ta urad
               imel predsednika, sekretarja in tajnico, pa morda še fikus. Torej trije ljudje, ki
               naj bi sedaj naredili tisto, kar doslej ni naredila cela vlada. Menim, da je to
               neustrezna rešitev oziroma da predstavlja zgolj ustanovitev urada, ki bo od njegove
               ustanovitve naprej predstavljal alibi vlade, ki bo lahko v vsakem trenutku povedala
               naslednje. Vlada je urad ustanovila in nikar ne merite in ne kažite s prsti več na
               vlado takrat, ko bo šlo za neuresničevanje zakona o denacionalizaciji, tam je urad,
               on je vsega kriv. Skratka, vlada si je bolj ustanovila dežurnega krivca kot pa urad,
               ki naj bi dejansko prispeval k pospešitvi procesov denacionalizacije.</p>
               <p>Drugo, kar izhaja tudi iz teh sklepov, je zaključek, da je nujno potrebno pospešiti
               aktivnosti v zvezi z reševanjem problematike zemljiških kompleksov in nadomestnih
               zemljišč v smislu 27. člena zakona o denacionalizaciji. Ko smo na matičnem delovnem
               telesu vprašali, ali je vlada že izdala ustrezna navodila, smo dobili odgovor: da,
               ministrstvo za kmetijstvo je oziroma bo že v prvih naslednjih dneh izdalo ustrezna
               navodila. Vendar pa ta navodila dejansko v praksi ne bodo imele učinka, iz
               preprostega razloga, ker ni zadostnih oziroma ker ni dovolj natančnih evidenc o
               zemljiščih v lasti države. Zaradi tega bo možnost izvajanja tega člena zakona o
               denacionalizaciji pomaknjena v prihodnost, ko se bodo evidence vzpostavile na nivo,
               da bo vendarle mogoče videti, s čim država sploh razpolaga in šele v naslednjem
               koraku odločati tudi o samem vračilu zemljišč v kompleksih oziroma v naravi. Zelo
               čudi, da je vlada šele sedaj tudi sprejela sklep, da je potrebno začeti z bolj
               intenzivno pripravo izobraževalnih programov. To bi vlada morala storiti takoj, ko je
               bil sprejet zakon o denacionalizaciji. Zakaj tega ni storila oziroma zakaj tega ni
               storila v dovolj veliki meri, da bi resnično upravne delavce dovolj izobrazila s tako
               - včasih tudi zelo zapletenimi zadevami, kot so postopki denacionalizacije - ve le
               sama vlada. Opozicija je na to opozarjala, o tem smo večkrat govorili v državnem
               zboru, vendar: vlada, žal, tu ni storila dovolj in zelo težko je verjeti, da bo pa
               sedaj v letu 1999 res prevladalo spoznanje, da pa vlada mora začeti s
               sistematiziranim oziroma sistemskim izobraževanjem, ki naj bi pripeljalo do boljših
               učinkov na tem področju. Še enkrat poudarjam, to je verjeti toliko manj, ker si vlada
               ustanavlja urad za denacionalizacijo kot rezervno institucijo, na katero bo s prstom
               kazala, kadar se bodo izkazali kakršnikoli problemi ali pa kritike v zvezi z
               neizvajanjem zakona o denacionalizaciji.</p>
               <p>Skratka, še enkrat bi želel poudariti, da socialdemokrati menimo, da je glavni razlog
               za neizvajanje zakona ali pa prepočasno izvajanje zakona o denacionalizaciji
               odsotnost politične volje in da odgovornost za to vsekakor nosi vlada Republike
               Slovenije. Zato bomo podprli vse sklepe, ki jih je pripravilo za to sejo matično
               delovno telo, vložili bomo pa še dodaten sklep, ki se glasi: Državni zbor Republike
               Slovenije ugotavlja, da je vlada Republike Slovenije odgovorna za dosedanje
               prepočasno izvajanje zakona o denacionalizaciji. Hvala lepa.</p>
            </sp>
            <sp xml:id="SDZ2-Redna-14-1999-06-10.sp84">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Špiletič. Besedo dajem gospodu Franciju Rokavcu, ki bo govoril v imenu
               poslanske skupine Slovenske ljudske stranke.</p>
            </sp>
            <sp xml:id="SDZ2-Redna-14-1999-06-10.sp85">

               <speaker>FRANCI ROKAVEC:</speaker>

               <p>Hvala za besedo, gospod podpredsednik. Spoštovane poslanke in poslanci! V poslanski
               skupini Slovenske ljudske stranke nismo zadovoljni z dosedanjo izvedbo zakona o
               denacionalizaciji. Razlogov za tako oceno je več. Predvsem bi naštel sprejemanje
               novele zakona o denacionalizaciji, ki je potekala v letu 1997 in 1998, ki je v
               marsičem delo na terenu, se pravi, v upravnih postopkih, do neke mere zavrlo. Drugi
               razlog je, da je bila premajhna koordinacija med resornimi ministrstvi, kakor tudi
               med vsemi inštitucijami, ki so zadolžene za izvedbo zakona o denacionalizaciji, pa
               tudi premajhna politična volja za dokončno izvedbo zakona o denacionalizaciji.</p>
               <p>Zadovoljni smo, da se v zadnjem času kažejo nekatera znamenja za hitrejšo izvedbo
               zakona o denacionalizaciji, med drugim tudi z ustanovitvijo urada za
               denacionalizacijo. Predvsem ugotavljamo, da bi to lahko pripomoglo k večji
               koordinaciji in učinkovitosti vseh pristojnih inštitucij za izvedbo samega zakona. V
               poslanski skupini Slovenske ljudske stranke menimo, da je nastopil že skrajni čas za
               potrebno pospešitev postopkov zakona, zato je potrebno, da vlada zagotovi vsa
               potrebna finančna kot tudi ostala sredstva za izvedbo zakona, predvsem pa tudi
               strokovno izobraževanje vseh delavcev na upravni ravni.</p>
               <p>Poslanska skupina bo podprla vsa stališča, priporočila in tudi sklepe komisije za
               nadzor nad lastninskim preoblikovanjem in privatizacijo, saj po naši oceni omogočajo
               odpravo številnih dilem, ki so predstavljene v 13. poročilu izvedbe zakona o
               denacionalizaciji. Hvala lepa.</p>
            </sp>
            <sp xml:id="SDZ2-Redna-14-1999-06-10.sp86">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Ali želi še katera poslanska skupina besedo? <stage>(Ne želi.)</stage> Besedo dajem
               poslankam in poslancem. Pisnih prijav nimamo. Razprava je omejena na 5 minut. Ali
               želi kdo besedo? <stage>(Nihče.)</stage> Zaključujem splošno razpravo in prehajamo na razpravo in
               odločanje o posameznih predlogih sklepov.</p>
               <p>Matično delovno telo predlaga odboru, da sprejme stališča, priporočila in sklepe, ki
               so zapisani v dodatnem poročilu komisije. Odpiram razpravo o vseh predlogih sklepov.
               Ali želi kdo besedo? <stage>(Nihče.)</stage> Zaključujem splošno razpravo.</p>
               <p>Na glasovanje dajem stališča, priporočila in sklepe, ki ste jih dobili od komisije za
               nadzor, datum 11.5.1999. Prvi dve, o tretjem ne bomo glasovali, ker je zajet v drugem
               dodatnem poročilu. Prehajamo na odločanje. Ugotavljamo prisotnost! <stage>(44 prisotnih.)</stage>
               Drugič ugotavljamo prisotnost. V dvorano še prihajajo poslanci. Ugotavljamo
               prisotnost! <stage>(48 prisotnih.)</stage></p>
               <p>Kdo je za prvo stališče? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je prvo stališče sprejeto.</p>
               <p>Prehajamo na odločanje o drugem stališču. Ugotavljamo prisotnost! <stage>(50 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je drugo stališče sprejeto.</p>
               <p>Prehajamo na tretje stališče. Kot smo povedali, je v drugem dodatnem poročilu z dne
               27.5.1999. Ugotavljamo prisotnost! <stage>(51 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je tretje stališče sprejeto.</p>
               <p>Prehajamo na četrto stališče. Prav tako v tem pregledu. Ali ga imate pred seboj? Ali
               naj preberem ali ni potrebno? Ugotavljamo prisotnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je stališče sprejeto.</p>
               <p>Prehajamo na peto stališče. Ugotavljamo prisotnost! <stage>(53 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je stališče številka 5 sprejeto.</p>
               <p>Glasujemo o stališču številka 6. Pravkar so mi povedali, da je urad menda že
               ustanovljen, in ne vem, zakaj bi glasovali o tem stališču, lahko glasujemo samo o
               drugem delu. Torej, glasovali bomo o stališču, da vlada zagotovi ponoven pričetek
               dela medresorske komisije za spremljanje uresničevanja zakona o denacionalizaciji.
               Besedo dajem predsedniku komisije.</p>
            </sp>
            <sp xml:id="SDZ2-Redna-14-1999-06-10.sp87">

               <speaker>IZIDOR REJC:</speaker>

               <p>Spoštovani gospod podpredsednik! Proceduralno. Mene zanima, če so imenovali
               direktorja oziroma direktorico urada, potem stvar še ni končana, zadeva je še vedno
               neekipirana. Ali lahko dobimo odgovor s strani ministra?</p>
            </sp>
            <sp xml:id="SDZ2-Redna-14-1999-06-10.sp88">

               <speaker>PODPREDSEDNIK ANDREJ GERENČER:</speaker>

               <p>Dobro, glasovali bomo o stališču v celoti, boljše dvakrat kot nobenkrat.</p>
               <p>Na glasovanje dajem 6. priporočilo oziroma stališče. Razprave ni več, gospod
               Špiletič. Obrazložitev glasu? <stage>(Ne.)</stage> Ugotovimo prisotnost! <stage>(53 prisotnih.)</stage></p>
               <p>Kdo je za 6. stališče? <stage>(38 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je tudi to stališče sprejeto.</p>
               <p>Pravkar smo od socialdemokratov dobili predlog dodatnega sklepa, ki ga je sicer
               najavil že gospod Špiletič, in ga bom prebral: <q>"Državni zbor Republike Slovenije
               ugotavlja, da je vlada Republike Slovenije odgovorna za dosedanje počasno izvajanje
               zakona o denacionalizaciji."</q> Ta sklep bi kazalo vključiti v predlog za interpelacijo;
               vemo, da je za odgovornost vlade predpisan poseben postopek. Odpiram razpravo. Gospod
               Hvalica.</p>
            </sp>
            <sp xml:id="SDZ2-Redna-14-1999-06-10.sp89">

               <speaker>IVO HVALICA:</speaker>

               <p>Hvala lepa, gospod predsedujoči. Spoštovani kolegi! Kdo pa je odgovoren, če ni vlada?
               Ali je mogoče balinarsko društvo Pri lepem Tončku odgovorno za to ali kaj? Kdo pa je
               odgovoren, če ni vlada? Kamorkoli grem - redko grem, ampak sem bil zadnjič, ker sem
               član delegacije v severnoatlantski skupščini. Ko sem se pogovarjal z raznimi poslanci
               - imeli smo to priložnost, da so nas nekam peljali z vlakom, vožnja je trajala dve
               uri in pol, udobna vožnja. To niso slovenske železnice, to so poljske. Pogovarjal sem
               se s poslanci, ki malo več vedo o teh stvareh in sprašujejo: Kako je mogoče, da pri
               vas ne teče normalno denacionalizacija? Predvčerajšnjim je bila tu delegacija
               socialdemokratov iz Nemčije. Ni bila na obisku samo v naši stranki, bila je v
               državnem zboru. Ista vprašanja. Kako je to mogoče? Očitno ni politične volje. Kdo je
               izvršni organ, izvršna oblast v tej državi? Vlada! Kdo pa ni kriv, če ni vlada?</p>
               <p>Predsedujoči! Lahko, da se interpretira tudi tako, kot da je to element za
               interpelacijo. Seveda je. Že zdavnaj bi morali to tudi urediti. Jasno, ni potrebne
               večine. V tej državi ni politične volje, da bi zadevo, denacionalizacijo, ne samo
               končali, ker to je skoraj nemogoče, ampak, da bi jo pripeljali čez polovico. Je ni
               politične volje! Ker se je usidrala v ljudi zavest, da je pravzaprav vse skupaj že
               pozabljeno in da se s tem delajo nove krivice in podobne neumnosti.</p>
               <p>Po drugi strani so se ljudje v času lastninjenja dokopali do enormnega premoženja. To
               brez <q>"keš"</q> denarja. Ampak s triki in papirji. Tu, ko gre za evidentno odpravo, bom
               rekel kar tako, evidentno odpravo kriminalnih dejanj, ki jih je storila prejšnja
               država, ker to je bil kriminal, to so bili tudi zločini zoper ljudi, zoper človeštvo,
               tu pa ne! Razumem, da je večina te vlade leva, jaz razumem, da imamo večino ljudi iz
               prejšnjega sistema, ki so se navadili šopiriti se na tujem premoženju, ki je sedaj
               njihovo. Nekateri sicer niso imeli časa, verjemite mi, se niti vknjižiti ne. Poznam
               tak primer, ko se je bivši tovariš ni imel časa vknjižiti. Sedaj pospešeno to dela,
               namreč vknjižbo v zemljiško knjigo. Kupil je nek gradič. Ali vam povem, kako ga je
               kupil? Ne boste verjeli. Kupil ga je z eno plačo, takratno funkcionarsko, recimo, da
               je bilo to približno. Potem si je dal gradič še adaptirati, popraviti. In dobro se
               spomnim, ker sem delal v nekem velikem gradbenem podjetju, da je rekel, da ena
               školjka pa ena vrata pa še neke stvari, ki jih bomo tam pobrali, da je to
               kompenzacija za adaptacijo. Gre za zelo znano revolucionarno ime. Tako so postali ti
               novi lastniki. Tu pa, ko gre za vračati tisto, kar je bilo ukradeno, nikdar, nikdar
               in nikoli pa ne bomo mogoče vrniti tistega ponosa, ki je bil odvzet ljudem, ki so
               bili nekdaj lastniki. Šopirili so se novi lastniki. Spominjam se dobro, kako so na
               sosedovo hišo pri nas nabili plakat čez dvokrilna vrata, o tem sem že enkrat govoril,
               <q>"nacionalizacija"</q> na Čefarinovo hišo. To je ena gospa, ki mi je včeraj telefonirala
               iz Toronta in zdaj hoče svojo hišo nazaj, Čefarinovo hišo, ki jo tudi minister za
               pravosodje dobro pozna. To je hiša na vogalu v Kanalu, kjer je bila tekstilna
               trgovina in kavarna spodaj. So napisali <q>"nacionalizacija"</q> in kmalu po tem, če
               verjamete ali ne, <q>"Zadružni dom"</q>. Še danes ob vlažnem vremenu udarijo tiste črke ven.
               Baje so pomešali z nafto ali ne vem s čim tisto barvo. Nekaj je, ker še danes kljub
               temu, da je bila že dvakrat ali trikrat ta fasada popravljena, udarja ven <q>"Zadružni
               dom"</q>. Tudi tako so se gradili zadružni domovi. Hiše nacionalizirancev so prebarvali
               in je bil to kulturni dom. To je hiša lastnikov trgovcev Čefarin. Hči Čefarin Mara,
               edina preživela, živi v Torontu. Oglasila se je prejšji mesec pri meni v poslanski
               pisarni v Novi Gorici in včeraj se je tudi oglasila po telefonu. Vidite, tako se
               dogajajo te stvari.</p>
               <p>Kako naj jaz gospo Čefarin, ki je bila moja sošolka in ki verjame meni kot poslancu
               državnega zbora in ki je mislila, da bo zdaj rešila to stvar in sem ji začel
               pripovedovati, kako so te stvari pri nas dolge in kako počasi meljejo ti mlini in
               kako počasi delajo sodišča na tem. Ona je pač samo zmajala z glavo. Živi pač v neki
               urejeni državi, Kanadi, in ona te tranzicijske kolabocije ne razume.</p>
               <p>Torej, jaz mislim, da je jasno, da je treba sprejeti tak jasen ugotovitveni sklep. Če
               ni odgovorna vlada, potem naj minister Marušič pove, kdo je odgovoren. Lahko, da je
               odgovoren, ne vem, jaz bi rekel po primorsko, Pinko pa Lino. To, kadar hočeš
               imenovati nekoga, ki ga ne imenuješ, ki ni, ki je nerealen, ki je neka oseba
               imaginarna, rečeš tako. Kdo je odgovoren, če ne vlada. Dobro, smo lahko veliko bolj
               precizni, odgovoren je dr. Janez Drnovšek. Odgovoren je minister za pravosodje,
               gospod Tomaž Marušič. Tako je. Ni, tu ni več anonimnežev, tu so osebe, ki imajo te
               položaje. Ja, kdo pa je odgovoren, če ni odgovoren predsednik vlade, minister za
               pravosodje, pa verjetno še kdo. Dejstvo je to, jaz sem trdno prepričan, da tu ni
               politične volje in da se to zavira.</p>
               <p>Ne zaveda se hkrati pa vlada, kakšno indirektno škodo dela s temi stvarmi. Potem se
               pa čudite, torej, če nismo bili sprejeti v Nato, potem se čudite, če eventualno tudi
               se nam lahko zgodi in bog ne daj, da ne bomo sprejeti v Evropsko zvezo, in potem se
               ne čudite, če nas zdaj že v drugi skupini za Nato, ko naštevajo, imenujejo kot tretje
               po vrsti. Zdaj, jaz ne vem, ali zaradi abecednega vrstnega reda ali pa ne, ampak
               zaenkrat sem to slišal, samo kot tretji smo šele, prehitele so nas balkanske države
               Romunija in Bolgarija, pri nominacijah. Čudimo se, lahko se čudimo.</p>
               <p>Torej jaz ne vem, ne sprejeti en tak sklep, ki pravzaprav je zgolj neka ugotovitev,
               se ne bomo s tem nič prejudicirali, ampak državni zbor lahko to ugotovi, razen, če
               vlada ne misli, da je kriv državni zbor. Če vlada misli, da je kriv državni zbor,
               potem pozivam vlado, da takšen sklep predlaga in prek vladajoče koalicije ali pa
               kakorkoli, direktno predlaga ugotovitveni sklep, da je kriv za dosedanje počasno
               izvajanje zakona o denacionalizaciji državni zbor ali pa, da sem jaz kriv. Dajte to
               tudi. Ja, jaz vem, da lahko vi izglasujete, ampak se vam bo smejal poleg vesoljne
               Slovenije tudi cel svet. Zdaj, jaz vem, da boste vi zamižali in ubranili vlado,
               ampak, če ste sposobni spreminjati tudi v drugih primerih neke vladne predloge, potem
               lahko tudi mirno sprejmete in podprete ta predlog sklepa, ki ima naravo ugotovitve.
               Če ima pa kdo kakšno boljšo idejo, da zvržemo oziroma da odgovornost za to, bi rekel,
               po francosko vržemo na neka iks ramena, naj pove, mogoče bomo dobili koga z Viča ali
               iz Šiške, lahko je kdo iz Izlak, lahko je kdo iz Kanala ob Soči, tam sem jaz doma,
               kakorkoli, najdite mi eno ime. Nekdo je kriv, če se nekaj ne naredi, je vedno nekdo
               kriv. In evidentno je nekaj, da se piše leto 1999, da bomo čez nekaj dni praznovali
               8. obletnico naše samostojne države in da smo na tem področju naredili manj od
               četrtine tistega, za kar smo bili vsi prepričani, da bo opravljeno. Treba je pokazati
               na krivce, pa tudi če je to sodna veja oblasti, saj niso nedotakljivi bogovi - zakaj
               pa bi bili? Ravno tako, to so normalni ljudje. Ampak o tem kaj več pri 42. točki
               dnevnega reda, ker bo končno treba spregovoriti tudi nekaj o tem, končno bodo morali
               pasti neki tabuji; prišel je čas, ko se je treba in ko se bo treba spogledati z
               določenimi problemi iz oči v oči. Nihče ni nedotakljiv, nihče tu ni bog! Vsi so samo
               nosilci nekih funkcij in so izvoljeni na nek demokratičen način. To se pravi, vsak
               mora za nekaj odgovarjati. Če si pa kdo predstavlja, da je tu monarh, potem ga moram,
               žal, razočarati, ker se država imenuje Republika Slovenija. Hvala.</p>
            </sp>
            <sp xml:id="SDZ2-Redna-14-1999-06-10.sp90">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo o tem sklepu besedo? Prosim, gospod Mozetič, potem pa gospod
               minister.</p>
            </sp>
            <sp xml:id="SDZ2-Redna-14-1999-06-10.sp91">

               <speaker>MIROSLAV MOZETIČ:</speaker>

               <p>Repliciral bom kolegu Hvalici in to v delu, kjer je govoril o politični volji. Ravno
               to je problem, da ko parlament sprejme zakon, potem govorimo o politični volji, ali
               bo vlada, ali bo neodvisna, strokovna in nepolitična uprava, kot poskušamo sedaj
               govoriti o njej, ki je sicer verjetno še nima, ampak naj bi jo z reformo usposobili,
               izvajala nek zakon. To je ključni problem v tej domovini. Politična volja je, dokler
               je tu, v našem parlamentu, ali bo kdo pritiskal za ali proti. Ko pa je izglasovan
               zakon, potem ni več vprašanja politične volje, koalicijske volje ali dobre volje
               ministra in njemu podrejene administracije, pač pa je dolžna izvajati zakon. Ne bom
               govoril, kaj se zgodi, če pri izvajanju pride do težav, kar bi pač morala
               administracija in minister narediti. Ampak to je ključno, in dokler se ne bomo tega
               zavedali, dokler bomo tu govorili, da je od dobre volje - uporabil bom raje ta izraz,
               ne politična volja - da je od dobre volje vlade in administracije odvisno, ali se
               bodo zakoni izvajali ali ne, do takrat ne smemo govoriti o pravni državi, ker v
               pravni državi je to ključno. Zakon, ki ga parlament sprejme, je dolžna vlada in njena
               administracija izvajati; če so potrebni podzakonski predpisi, jih je dolžna vlada
               sprejeti.</p>
               <p>V tem smislu bom tudi ta sklep podprl, čeprav je neka mešanica med interpelacijo in
               ugotavljanjem odgovornosti; ampak sklepe, ki jih tu sprejemamo, tako ali tako vedno
               sprejemamo na tak način, da jih dejansko prepuščamo politični volji ali pa dobri
               volji posameznega ministra ali vlade, ali ga bo sploh prebral ali ne. Kje pa, da bi
               razmišljal o kakšni svoji odgovornosti za neizvajanje zakonov.</p>
            </sp>
            <sp xml:id="SDZ2-Redna-14-1999-06-10.sp92">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister želi besedo.</p>
            </sp>
            <sp xml:id="SDZ2-Redna-14-1999-06-10.sp93">

               <speaker>TOMAŽ MARUŠIČ:</speaker>

               <p>Podpredsednik, hvala za besedo. Spoštovane poslanke, spoštovani poslanci!</p>
               <p>Vlada sedanjega tretjega sklica naj bi bila odgovorna. O tem naj bi se glasovalo. Ne
               bi želel navajati niti <q>"olajševalnih"</q> niti <q>"obtežilnih"</q> okoliščin, če smem tako
               imenovati, v navednicah. Vendar pred kakršnokoli odločitvijo bi želel opozoriti na
               določena dejstva.</p>
               <p>Prva vlada do leta 1992 je sprejela zakon o denacionalizaciji. Druga vlada leta 1996
               ga je izvajala, ta pa naj bi ga izvajala še dalje. Skratka, vse tri vlade naj bi ta
               zakon izvajale in tudi izvedle, vsaj tako je bilo slišati. Vendar takoj postavljam
               vprašanje. Katera vlada naj bi bila tu odgovorna? Pri tem bi moral tu povedati
               sledeča dejstva.</p>
               <p>V letu 1994 je prišlo do reforme lokalne samouprave. V teku izvajanja zakona. Zakon
               so takrat obravnavale in izvajale in odločale občine, občinske skupščine oziroma
               njihova uprava. Vemo, da vsaka reforma pri izvajanju določenih postopkov prinaša tudi
               določene zastoje. Nekje ni bilo potrebno veliko seliti iz urada v urad, menjati
               moštva, drugod pa se je tudi izvršilo. Logično, če pogledamo statistične podatke,
               potem ugotovimo določeno upadanje rešenih zadev, zlasti na prehodu iz leta 1994 v
               leto 1995. Če sledimo naprej. V letu 1995 je prišlo do določenih političnih
               nesoglasij, političnih nesporazumov pri samem izvajanju zakona.</p>
               <p>V državnem zboru so bili podani predlogi za moratorij o referendumu. Nato je sledil
               predlog novele zakona o denacionalizaciji. Skratka, zaradi določenih zakonskih
               nejasnosti, zaradi nejasnega zakonskega pravnega temelja, je prišlo do določenih
               zastojev. Res obstaja tudi to, kaj vas je motilo, saj je vendar veljal stari zakon in
               bi denacionalizacija lahko tekla naprej. Tisti, ki pozna razmere - tu jih poznamo vsi
               - vemo, kako je bilo. Vemo, da kar naenkrat se postavi določena negotovost za velik
               del premoženja in je razumljivo, da občinske uprave po določeni inerciji niso
               reševale tako, kot bi morale. Če pravno trdim, je bila zakonska podlaga, ker je še
               vedno veljal stari zakon, vendar napovedovale so se reforme, napovedovale so se
               novele, napovedovale so se povsem drugačne rešitve in ne nazadnje je bila vmes tudi
               določena previdnost, mi bomo danes izvedli zakon, kaj pa, če obvelja novela, bo
               veljalo nekaj drugega. Razumljivo, zakaj zastoj.</p>
               <p>Šele potem, ko je bilo rešeno vprašanje novele, ko je bil zakon o denacionalizaciji
               noveliran, so sledili vladni ukrepi, s katerimi je bila seznanjena državnozborska
               komisija za privatizacijo, o čemer je govoril danes in je tudi predstavil gospod
               predsednik, gospod državni poslanec Rejc. Tej razpravi v državnozborski komisiji so
               sledili tudi sklepi te komisije, ki so bili sprejeti v vseh šestih točkah. In vlada
               je, logično, da je zavezana te stvari izvajati, voljo državnega zbora. Povzela je pa
               država še pred tem določene svoje sklepe, 18. marec navajam. Glede urada povem, da je
               formiran, je ustanovljen, vendar kadrovsko še ni dopolnjen, zapolnjen.</p>
               <p>Samo toliko. Mislim, da je treba razumeti to situacijo, za kaj je šlo, ker
               nenazadnje, ne trdim, da ni bilo subjektivnih ovir in zavor, ampak obstajali so
               dejansko objektivni razlogi povsem zakonske narave, pravne narave, zaradi katerih je
               tudi določen postopek stal. Gospod predsednik, hvala za besedo in vam vsem hvala za
               posluh.</p>
            </sp>
            <sp xml:id="SDZ2-Redna-14-1999-06-10.sp94">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Kolegice in kolegi! Menim naslednje. Nesporno je, da je vlada
               odgovorna za delo na vseh področjih, to je nesporno. Vendar je za ugotovitev
               odgovornosti in sankcij, ki iz tega izhajajo, in sledi, je predpisan z ustavo in
               našim poslovnikom predvsem postopek o interpelaciji o delu vlade. Jaz tako mislim.
               Ali sprejemate to mojo razlago? Dajem svojo razlago na glasovanje. Ugotovimo
               prisotnost! Če ne boste sprejeli, bomo glasovali. Ugotovimo prisotnost! <stage>(44
               prisotnih.)</stage> Bomo še enkrat, nas je premalo. Ugotovimo prisotnost! <stage>(43 prisotnih.)</stage>
               Kolegice in kolegi, več nas je v dvorani. Nadaljujemo ob 18.02 uri. Delamo do 19.00
               ure.</p>
               <stage type="time">(Seja je bila prekinjena ob 17.51 uri in se je nadaljevala ob 18.02 uri.)</stage>
            </sp>
            <sp xml:id="SDZ2-Redna-14-1999-06-10.sp95">

               <speaker>PODPREDSEDNIK ANDREJ GERENČER:</speaker>

               <p>Kolegice in kolegi, tretjič ugotavljamo sklepčnost v dvorani. Ugotovimo prisotnost!
               <stage>(54 prisotnih.)</stage> Na glasovanje dajem moje tolmačenje v zvezi z glasovanjem poslanske
               skupine SDS.</p>
               <p>Kdo je za tako tolmačenje? <stage>(43 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je tolmačenje sprejeto.</p>
               <p>S tem zaključujem to točko dnevnega reda. Proceduralno?</p>
            </sp>
            <sp xml:id="SDZ2-Redna-14-1999-06-10.sp96">

               <speaker>MIROSLAV MOZETIČ:</speaker>

               <p>Hvala lepa. Jaz sem mislil, da ne glede na ta sklep, ki ste ga sprejeli zdaj, bi
               morali o tej zadevi, karkoli vsebinsko kdo misli o tem predlogu, odločati. Poglejte,
               to je 13. poročilo o uresničevanju zakona o denacionalizaciji, to je poročilo vlade.
               271. člen poslovnika pravi: <q>"Vlada ima pravico na svojo pobudo - ali pa po zakonu -
               poročati državnemu zboru o svojem delu in o stanju na posameznem področju."</q> To je to,
               poročanje o svojem delu in stanju na posameznem področju. In potem 273. člen pravi
               takole - lahko da je z vidika parlamentarnega odnosa vlade in parlamenta neprimeren,
               ampak imamo ga: <q>"Po končani obravnavi poročila vlade o njenem delu lahko državni zbor
               sprejme stališče do dela vlade ali do stanja na posameznem področju."</q> Stališče,
               stališče do dela vlade je bil pa ta predlog, da je vlada na tem področju slabo delala
               in ste ugotovili, nismo sprejeli, oprostite, stališča o delu vlade, tako kot pravi
               poslovnik, da je možno, nismo sprejeli, sprejeli smo samo tista stališča, ki jih je
               komisija predlagala glede stanja na posameznem področju, ne pa o delu vlade.</p>
            </sp>
            <sp xml:id="SDZ2-Redna-14-1999-06-10.sp97">

               <speaker>PODPREDSEDNIK ANDREJ GERENČER:</speaker>

               <p>Hvala. Bomo posredovali tudi to poslovniški komisiji.</p>
               <p>Prehajamo na <title>42. TOČKO DNEVNEGA REDA - VOLITVE IN IMENOVANJA.</title> Danes bi,
               kolegice in kolegi, imeli volitve sveta za varstvo okolja Republike Slovenije,
               predlog odloka o imenovanju predsednika in 9 članov nadzornega sveta ekološko-
               razvojnega sklada. Predlog je v obravnavo zboru predložil svet za varstvo okolja
               Republike Slovenije. Želi predstavnik sveta besedo? <stage>(Ne želi.)</stage> Predlog je obravnavala
               komisija za volitve, imenovanja in administrativne zadeve, ki je zboru predložila
               tudi poročilo ter predlog odloka. Želi poročevalec komisije besedo? <stage>(Ne želi.)</stage> Želi
               predstavnik sekretariata za zakonodajo in pravne zadeve besedo? <stage>(Ne želi.)</stage> Želijo
               besedo predstavniki poslanskih skupin? <stage>(Ne želijo.)</stage> Dajem besedo poslankam in
               poslancem. Gospod Ivo Hvalica se je prijavil. Prosim.</p>
            </sp>
            <sp xml:id="SDZ2-Redna-14-1999-06-10.sp98">

               <speaker>IVO HVALICA:</speaker>

               <p>Hvala lepa. Po teh čudnih nedemokratičnih zapletih, ki so bili ob prejšnji točki
               dnevnega reda, sem se prijavil, misleč sicer, da bomo danes imeli volitve sodnikov.
               Sedaj sem pa ugotovil, da je... Ne, ne, ne se smejati, ker smeje se lahko samo tisti,
               ki se smeje na koncu - v redu? Saj bom sedaj povedal, pa boste slišali, kaj hočem
               povedati. Sicer sem se prijavil za 42. točko in sedaj sprašujem samo nekaj: ali sedaj
               velja, da lahko govorim neomejeno samo v tem segmentu, ali se moram ponovno
               prijaviti, ko bodo volitve sodnikov, ker moram tudi pri tistem nekaj povedati?</p>
               <p>Ja, ne, točka dnevnega reda, gospa sekretarka.</p>
            </sp>
            <sp xml:id="SDZ2-Redna-14-1999-06-10.sp99">

               <speaker>PODPREDSEDNIK ANDREJ GERENČER:</speaker>

               <p>Danes imamo v obravnavi ekološko-razvojni sklad; pri vseh pa boste lahko neomejeno
               razpravljali.</p>
            </sp>
            <sp xml:id="SDZ2-Redna-14-1999-06-10.sp100">

               <speaker>IVO HVALICA:</speaker>

               <p>No, hvala lepa, to se pa že drugače sliši. No, sedaj se pa smejte! Dajte se smejati,
               no!</p>
            </sp>
            <sp xml:id="SDZ2-Redna-14-1999-06-10.sp101">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani.</p>
            </sp>
            <sp xml:id="SDZ2-Redna-14-1999-06-10.sp102">

               <speaker>IVO HVALICA:</speaker>

               <p>Spoštovane kolegice in kolegi! Pred nami je odlok o imenovanju predsednika in devetih
               članov nadzornega odbora ekološko-razvojnega sklada. To je pomembna institucija.
               Človek pričakuje, da bo v takem skladu nekdo, ki ima, najmanj kar je, odnos do
               ekologije, najmanj, če že ni iz strank zelenih, ampak naj bi vsaj bil človek, ki mu
               je do zelene barve, da tako rečem, ki mu je do narave. Če se pa tu na tem seznamu
               znajde človek, ki bi vse pobetoniral, ki ne prenese zelenice, ki bi zaradi špekulacij
               vse pozidal - in zdaj grem h konkretnemu! - ki je največji krivec za to, da se je
               zrušil že porušeni Breginj leta 1976, samo zato, da je njegova - sedaj njegova firma,
               takrat je bil pa direktor firme, kjer sem tudi jaz delal - zaslužila na hitro z nekim
               urbanizmom, pogojno rečeno, in z nekim projektiranjem, in to pozidal z barakami,
               potem to ne more biti član takšne eminentne inštitucije. Ne more biti! Zato
               predlagam, da glasujemo o vsakem posebej. Tu ne gre za politiko, ampak dobesedno se
               mi trga srce, da bi izvolili nekoga, ki nima nič skupnega, ki nima občutka ne do
               drevesa ne do stare arhitekture ne do narave, kaj šele do dediščine. Tu ni politike,
               tu je samo, ali imaš odnos do narave ali ne. Gre za človeka, ki bi pobetoniral čisto
               vse, če bi se dalo, tudi hišno okrasno cvetje - vse v beton! Da ja ne bi nič raslo.
               Zato predlagam, da bi glasovali za vsakega od teh, ki so navedeni, posebej. Ko bo
               prišel na vrsto ta, ki bi vse pobetoniral in ki nima in ki ne bo nikdar imel občutka
               do narave, se bom pa tu oglasil. Hvala lepa.</p>
            </sp>
            <sp xml:id="SDZ2-Redna-14-1999-06-10.sp103">

               <speaker>PODPREDSEDNIK ANDREJ GERENČER:</speaker>

               <p>Hvala. Predlagatelj je svet za varstvo okolja. Oni so predlagali listo in bomo o
               listi tudi odločali, ali jo sprejmemo ali v celoti zavrnemo. Ali pa sprejmemo. Zato
               ni mogoče o vsakem posamezniku glasovati. Ali želi še kdo razpravljati? Kot lista je
               prijavljena s strani pooblaščenega predlagatelja, sveta za varstvo okolja Republike
               Slovenije. Prosim za mir! Gospod Hvalica.</p>
            </sp>
            <sp xml:id="SDZ2-Redna-14-1999-06-10.sp104">

               <speaker>IVO HVALICA:</speaker>

               <p>Hvala lepa, gospod predsedujoči. Če je temu tako, da se lahko samo lista imenuje.
               Ampak to se meni zdi čudno, ker smo drugače ob drugih primerih počeli tudi drugače.
               Predlagam, da to zavrnemo. To je treba vrniti Kviazu, ali ne?</p>
            </sp>
            <sp xml:id="SDZ2-Redna-14-1999-06-10.sp105">

               <speaker>PODPREDSEDNIK ANDREJ GERENČER:</speaker>

               <p>To je svet za varstvo okolja Republike Slovenije.</p>
            </sp>
            <sp xml:id="SDZ2-Redna-14-1999-06-10.sp106">

               <speaker>IVO HVALICA:</speaker>

               <p>Vem. Katero matično delovno telo je pred tem obravnavalo to?</p>
            </sp>
            <sp xml:id="SDZ2-Redna-14-1999-06-10.sp107">

               <speaker>PODPREDSEDNIK ANDREJ GERENČER:</speaker>

               <p>Kviaz.</p>
            </sp>
            <sp xml:id="SDZ2-Redna-14-1999-06-10.sp108">

               <speaker>IVO HVALICA:</speaker>

               <p>Lahko, da je. Nisem član ne Kviaza ne za kmetijstvo.</p>
            </sp>
            <sp xml:id="SDZ2-Redna-14-1999-06-10.sp109">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani.</p>
            </sp>
            <sp xml:id="SDZ2-Redna-14-1999-06-10.sp110">

               <speaker>IVO HVALICA:</speaker>

               <p>Kviaz, ali ne?</p>
            </sp>
            <sp xml:id="SDZ2-Redna-14-1999-06-10.sp111">

               <speaker>PODPREDSEDNIK ANDREJ GERENČER:</speaker>

               <p>Kviaz, seveda.</p>
            </sp>
            <sp xml:id="SDZ2-Redna-14-1999-06-10.sp112">

               <speaker>IVO HVALICA:</speaker>

               <p>Potem zavrnemo. Predlagam, da to zavrnemo. Naši člani na Kviazu bodo podali ustrezna
               pojasnila.</p>
            </sp>
            <sp xml:id="SDZ2-Redna-14-1999-06-10.sp113">

               <speaker>PODPREDSEDNIK ANDREJ GERENČER:</speaker>

               <p>Dobro. Hvala lepa.</p>
            </sp>
            <sp xml:id="SDZ2-Redna-14-1999-06-10.sp114">

               <speaker>IVO HVALICA:</speaker>

               <p>Hvala lepa.</p>
            </sp>
            <sp xml:id="SDZ2-Redna-14-1999-06-10.sp115">

               <speaker>PODPREDSEDNIK ANDREJ GERENČER:</speaker>

               <p>Postopek na Kviazu je že potekal in imamo sedaj samo ta odlok. O njem bomo sedaj
               odločali, ali ga sprejmemo ali ga zavrnemo. Ugotavljamo prisotnost! Odločamo o tem
               odloku, ki smo ga dobili s strani Kviaza. Šel bo nazaj k predlagatelju, ne Kviazu.
               Ugotavljamo prisotnost! Glasujemo o tem odloku. <stage>(Glas iz dvorane.)</stage> Ne moremo ga
               upoštevati, ker glasujemo o listi, ki je bila predložena od sveta za varstvo okolja
               Republike Slovenije. Lahko ga zavrnemo in potem gre nazaj v novi postopek.
               Ugotavljamo prisotnost! <stage>(48 prisotnih.)</stage></p>
               <p>Kdo je za odlok? <stage>(33 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da je odlok sprejet.</p>
               <p>Imamo predlog odloka o spremembah in dopolnitvah odloka o sestavi in izvolitvi odbora
               državnega zbora Republike Slovenije za mednarodne odnose. Predlog odloka je v
               obravnavo zboru predložila komisija za volitve, imenovanja in administrativne zadeve.
               Ali želi poročevalec komisije besedo? <stage>(Ne želi.)</stage> Ali želi predstavnik sekretariata za
               zakonodajo in pravne zadeve besedo? <stage>(Ne želi.)</stage> Ali želijo besedo predstavniki
               poslanskih skupin? <stage>(Ne želijo.)</stage> Besedo dajem poslankam in poslancem. Pisnih prijav
               nimamo, razen gospoda Hvalice, v kolikor želi? <stage>(Ne želi.)</stage> Če ne želi nihče več
               razpravljati, zaključujem razpravo. Na glasovanje dajem predlog odloka o spremembah
               in dopolnitvah odloka o sestavi in izvolitvi odbora državnega zbora Republike
               Slovenije za mednarodne odnose. Ugotovimo prisotnost! <stage>(48 prisotnih.)</stage></p>
               <p>Kdo je za predlagani odlok? <stage>(34 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da je predlagani odlok sprejet.</p>
               <p>S tem zaključujemo to točko dnevnega reda. Namreč danes bomo zaključili tudi to sejo,
               zato zaključujem to točko dnevnega reda.</p>
               <p>Kolegice in kolegi, ostale so nam še točke dnevnega reda, ki jih nismo opravili, in
               sicer predlog zakona o carinski službi, 11. točka. Ker se mudi za ta zakon, je kakšen
               predlog? Prosim, gospod Kopač.</p>
            </sp>
            <sp xml:id="SDZ2-Redna-14-1999-06-10.sp116">

               <speaker>MAG. JANEZ KOPAČ:</speaker>

               <p>Hvala za besedo. Meni je žal, da ni poročila še ta hip, čeprav je podpisano in je v
               razmnoževanju. Ja, ta trenutek se deli. Ta predlog zakona je bil napisan tako grozno
               nemogoče s strani vlade, da smo ga na odboru dodelavali okrog 10 dni. Zdaj imamo
               približno 45 amandmajev odbora in mislim, da so vsi pomisleki odpravljeni. Zakon mora
               stopiti v veljavo do 1.7.1999. Jaz predlagam, ker mislim, da razprave ne bi smelo
               biti več kaj dosti, ker so vse spornosti bile odpravljene z amandmaji odbora,
               predlagam, da v kolikor je volja, da to dokončamo danes, ker imamo čas do sedmih,
               sicer do sedmih ne bomo imeli kaj početi, drugače pa vsekakor takoj na začetku 15.
               seje. Zakon mora res stopiti v veljavo do 1.7.1999, namreč vsebuje pooblastilo za
               pobiranje trošarin. Zakon o trošarinah pa stopi v veljavo s 1.7. Če bi tega ne bilo,
               potem tako rekoč ni davčne službe za ta del dajatev. Hvala lepa.</p>
            </sp>
            <sp xml:id="SDZ2-Redna-14-1999-06-10.sp117">

               <speaker>PODPREDSEDNIK ANDREJ GERENČER:</speaker>

               <p>Predlog je. Proceduralno, gospod Rejc.</p>
            </sp>
            <sp xml:id="SDZ2-Redna-14-1999-06-10.sp118">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Vseeno dajmo, preden se lotimo
               tega posla, razčistiti neko stvar. Mi smo res delali, kot pravi predsednik odbora za
               finance in monetarno politiko, vendar dobili smo mnenje, ki nosi, z današnjega dne,
               ki nosi tudi v mnenju zgoraj neko določilo, ki se še ni zgodilo in ki se nanaša na
               11.6.1999. 11.6.1999 pa, če se ne motim, je jutri. Zdaj to moramo razčistiti, ali je
               to res ali ni res, ampak v glavnem tu piše, da je bila ta seja korespondenčna
               11.6.1999, mi smo pa danes 10.6.1999, se pravi ta koledar bo treba spraviti cesarju
               Avgustu nazaj v obdelavo.</p>
            </sp>
            <sp xml:id="SDZ2-Redna-14-1999-06-10.sp119">

               <speaker>PODPREDSEDNIK ANDREJ GERENČER:</speaker>

               <p>Na glasovanje dajem predlog, da se 11. točka dnevnega reda prenese na 15. redno sejo,
               ki se bo začela v torek. <stage>(Glas iz dvorane.)</stage> Gospod Kopač je to predlagal. <stage>(Nemir v
               dvorani.)</stage> Ugotovimo prisotnost! <stage>(52 prisotnih.)</stage></p>
               <p>Kdo je za takšen predlog? <stage>(39 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je predlog sprejet.</p>
               <p>Potem imam še nekončano, torej prekinjeno 21. točko. Predlagamo, da se prenese na eno
               izmed naslednjih sej. Dajem na glasovanje tudi ta predlog. <stage>(Glas iz dvorane.)</stage> Na
               naslednjo sejo. Na naslednjo sejo, sem dejal. Prosim, gospod Battelli.</p>
            </sp>
            <sp xml:id="SDZ2-Redna-14-1999-06-10.sp120">

               <speaker>ROBERTO BATTELLI:</speaker>

               <p>Hvala, predsedujoči. Pravzaprav nimam kaj dodati. Sedaj ste rekli, da se to prenese
               na naslednjo sejo, torej na sejo, ki se začne v torek in o tem glasujemo. Hvala.</p>
            </sp>
            <sp xml:id="SDZ2-Redna-14-1999-06-10.sp121">

               <speaker>PODPREDSEDNIK ANDREJ GERENČER:</speaker>

               <p>Slišali smo predlog. Ugotovimo prisotnost! <stage>(50 prisotnih.)</stage></p>
               <p>Kdo je za predlog, da se 21. točka prenese na prvo naslednjo sejo, ki se začne v
               torek? <stage>(35 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je predlog sprejet.</p>
               <p>S tem smo izčrpali dnevni red 14. zasedanja. 15. redno zasedanje se začne v torek ob
               14.00 uri. Gospod Kopač pa ima obvestilo.</p>
            </sp>
            <sp xml:id="SDZ2-Redna-14-1999-06-10.sp122">

               <speaker>MAG. JANEZ KOPAČ:</speaker>

               <p>Hvala za besedo. Hotel sem samo to reči, gospod Rejc je omenil, kot da je bila
               korespondenčna seja 11. junija. Ni res, ravnokar smo dobili v roke poročilo odbora,
               kjer piše, da je bila korespondenčna seja 10. junija. Je pa res napisala to vlada v
               svojem mnenju, ampak to je enako zmešano, kot je bil osnovni predlog zakona, ki smo
               ga z amandmaji popravili, tako da odboru ni kaj očitati.</p>
            </sp>
            <sp xml:id="SDZ2-Redna-14-1999-06-10.sp123">

               <speaker>PODPREDSEDNIK ANDREJ GERENČER:</speaker>

               <p>Vladi je očital, ne odboru. Kolegice in kolegi, torej zaključujem zasedanje. Želim
               vam prijeten vikend! Nasvidenje v torek ob 14.00 uri.</p>
               <stage type="time">(Seja se je končala dne 10. junija 1999 ob 18.21 uri.)</stage>
            </sp>
         </div>
      </body>
   </text>
</TEI>