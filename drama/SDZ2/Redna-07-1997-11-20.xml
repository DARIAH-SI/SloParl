<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-07-1997-11-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|3A7C8F84CA9C204EC125655900406D90</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=3A7C8F84CA9C204EC125655900406D90</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-07-1997-11-20.DZ" n="07">
               <name>Redna</name>
               <date when="1997-11-20"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-07-1997-11-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 7. seje</stage>
            <stage type="date">(20. november 1997)</stage>
            <stage type="chairman"> Sejo je vodila Eda Okretič-Salmič, podpredsednica državnega zbora.</stage>
            <stage type="time"> Seja se je pričela ob 10.12 uri.</stage>


            <sp xml:id="SDZ2-Redna-07-1997-11-20.sp1">

               <speaker>PODPREDSEDNICA EDA OKRETIČ-SALMIČ:</speaker>

               <p>Spoštovane kolegice poslanke in kolegi poslanci, gospe in gospodje! Prosim, če
               zasedete svoja mesta, da nadaljujemo sejo državnega zbora.</p>
               <p>Pričenjam nadaljevanje 7. seje Državnega Zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednje
               poslanke in poslanci: Franc Jazbec, Jurij Malovrh od 16.00 ure dalje in Borut
               Pahor.</p>
               <p>Prosim, da ugotovimo navzočnost v dvorani. Ugotavljamo navzočnost v dvorani! Prosim,
               če ugotovimo navzočnost v dvorani! Ugotavljamo prisotnost! <stage>(51 prisotnih.)</stage> Zbor je
               sklepčen in lahko odloča.</p>
               <p>Na sejo so bili po vabljeni tudi predstavniki Vlade Republike Slovenije. Vse lepo
               pozdravljam.</p>
               <p>Gospod Potrč ima besedo proceduralno.</p>
            </sp>
            <sp xml:id="SDZ2-Redna-07-1997-11-20.sp2">

               <speaker>MIRAN POTRČ:</speaker>

               <p>Hvala lepa. Gospa predesujoča, včeraj ob koncu seje sem postavil vprašanje, kako bo
               ravnal državni zbor danes ob obisku češke delegacije.</p>
               <p>Prosim samo za odgovor. Ob tem bi rad izrazil svoje začudenje, da včeraj ob 18.00
               uri zvečer niti podpredsednik gospod Gerenčer niti podpredsednica gospa Okretič niti
               generalna sekretarka niso vedeli, da je danes na obisku v državnem zboru
               parlamentarna delegacija češkega parlamenta.</p>
               <p>Moram reči, da me res čudi, kakšna organizacija dela v državnem zboru to je. Jaz sem
               postal sam celo negotov, da sem se mogoče zmotil v datumu, in šel gledat program.
               Danes ga imam in po programu je ob 9.00 uri razgovor z delegacijo odbora za
               mednarodne odnose, ob 11.00 uri razgovor z vodji poslanskih skupin, ob 12.30 uri
               sprejem pri predsedniku državnega zbora, ob 13.00 uri kosilo, ob 15.00 uri razgovor z
               delegacijo komisije za evropske zadeve. In vsakokrat, za vsak razgovor smo bili
               izrecno naprošeni, da vsaka poslanska skupina da vsaj enega, če ne tudi vse člane
               odbora. Jaz ne nasprotujem temu, da mi delamo, če bomo sklepčni. Opozarjam pa na to,
               da je takšen način dela čuden, da je izjemno čudno, da vodstvo državnega zbora dan
               pred tem ne ve, da je takšna reč. Oozarjam na to, da bo kvaliteta dela lahko veliko
               slabša, da se bodo zahtevali tudi odmori, če ne bomo mogli zagotoviti prisotnosti pri
               tistih točkah, pri katerih bomo želeli, da smo hkrati prisotni in na obisku
               delegacije in pri delu državnega zbora. Prosim torej, ali ste v vodstvu to
               obravnavali in kakšno je vaše mnenje glede dela državnega zbora, ker bi bilo
               najslabše, da se lovimo in ugotavljamo potem sklepčnost, tako kot smo še pri prvem
               jutranjem ugotavljanju začeli. Hvala lepa.</p>
            </sp>
            <sp xml:id="SDZ2-Redna-07-1997-11-20.sp3">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Potrč. V vodstvu državnega zbora smo se dogovorili, da danes delamo
               tako, kot je bilo določeno. V državnem zboru smo imeli že večkrat delegacije in je
               glede na to tudi državni zbor opravljal svoje delo normalno po dnevnem redu. Zato
               predlagam, da nadaljujemo sejo državnega zbora. Na dnevnem redu sta samo dve točki
               današnjega zasedanja, tako da lahko nadaljujemo z delom. Gospa Pozsonec ima
               proceduralno besedo.</p>
            </sp>
            <sp xml:id="SDZ2-Redna-07-1997-11-20.sp4">

               <speaker>MARIA POZSONEC:</speaker>

               <p>Poslanska skupina italijanske in madžarske narodnosti prvič v tem parlamentu prosi
               za eno uro odmora zaradi nastale situacije.</p>
            </sp>
            <sp xml:id="SDZ2-Redna-07-1997-11-20.sp5">

               <speaker>PODPREDSEDNICA EDA OKRETIČ-SALMIČ:</speaker>

               <p>Zaradi česa, gospa Pozsonec?</p>
            </sp>
            <sp xml:id="SDZ2-Redna-07-1997-11-20.sp6">

               <speaker>MARIA POZSONEC:</speaker>

               <p>Zaradi točke.</p>
            </sp>
            <sp xml:id="SDZ2-Redna-07-1997-11-20.sp7">

               <speaker>PODPREDSEDNICA EDA OKRETIČ-SALMIČ:</speaker>

               <p>Torej zaradi posvetovanja prosita poslanca narodne skupnosti za eno uro odmora.
               Torej odrejam eno uro odmora in se dobimo ob 11.20 uri.</p>
               <stage type="time">(Seja je bila prekinjena ob 10.19 uri in se je nadaljevala ob 11.23 uri.)</stage>
            </sp>
            <sp xml:id="SDZ2-Redna-07-1997-11-20.sp8">

               <speaker>PODPREDSEDNICA EDA OKRETIČ-SALMIČ:</speaker>

               <p>Nadaljujemo s prekinjeno 7. sejo državnega zbora. Prosim, če ugotovimo prisotnost v
               dvorani. <stage>(51 prisotnih.)</stage> Ugotavljamo prisotnost v dvorani! Ugotavljam, da je
               prisotnih 51 poslank in poslancev, da je zbor sklepčen in da lahko nadaljujemo z
               delom.</p>
               <p>Prosim gospo Pozsončevo, ki je hotela zaradi na novo nastale situacije prekinitev
               seje, če ima obrazložitev.</p>
            </sp>
            <sp xml:id="SDZ2-Redna-07-1997-11-20.sp9">

               <speaker>MARIA POZSONEC:</speaker>

               <p>Hvala lepa. Na kratko samo to, da smo izkoristili to za usklajevanje in zaradi nas se
               seja lahko nadaljuje. Hvala lepa. Smo se uskladili.</p>
            </sp>
            <sp xml:id="SDZ2-Redna-07-1997-11-20.sp10">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala.</p>
               <p>Torej, nadaljujemo s <title>27. TOČKO DNEVNEGA REDA - PREDLOG ZAKONA O OSEBNI
                  IZKAZNICI.</title> Smo pri razpravi o amandmaju Vlade Republike Slovenije k 6. členu
               ter amandmaju na amandma Vlade Republike Slovenije gospoda Zmaga Jelinčiča.</p>
               <p>No, morda samo še tole obvestilo. Ravnokar je bil vložen dodatni sklep poslancev
               italijanske in madžarske narodnostne skupnosti k predlogu zakona o osebni izkaznici.
               Katerega? Prejšnjega torej umikata in vlagata nov dodatni sklep, kar boste tudi,
               mislim, v kratkem dobili na mizo. Torej, v kontekstu razprave bi potem tudi
               obravnavali ta dodatni sklep, in sicer:</p>
               <p>"Državni zbor Republike Slovenije poziva Vlado Republike Slovenije, da ob obravnavi
               zakona o centralnem registru prebivalstva v tretji obravnavi določi, da se imena
               krajev, naselij in ulic ter jezikovnih znamenj v madžarskem jeziku na območjih,
               določenih z zakonom, kjer avtohtono živijo skupaj s pripadniki slovenskega naroda
               tudi pripadniki italijanske oziroma madžarske narodnostne skupnosti, uredijo na
               način, ki bo upošteval dvojezičnost.2</p>
               <p>Torej smo pri amandmaju. Želi kdo besedo? Gospod Jelinčič se je prvi prijavil.</p>
            </sp>
            <sp xml:id="SDZ2-Redna-07-1997-11-20.sp11">

               <speaker>ZMAGO JELINČIČ:</speaker>

               <p>Hvala lepa za besedo in pozdravljeni vsi skupaj! Dva amandmaja sta vložena k
               predlogu zakona. Enega je vložila vlada, enega sem vložil jaz v imenu Slovenske
               nacionalne stranke. Oba amandmaja pravzaprav morata biti sprejeta. Drugače Slovenija
               izgublja svojo suverenost na tem področju. Najprej bom povedal, kako. Povedal bom
               tako, kakor nekateri italijanski zelo desno usmerjeni politiki razmišljajo o tem in
               kako nekateri madžarski zelo desno usmerjeni politiki ravno tako razmišljajo o tem.</p>
               <p>Zahteva, da bi vsi prebivalci določenih območij morali imeti dvojezične izkaznice,
               pomeni, da bi kar na lepem, recimo na Primorskem, ne bom povedal točnih številk,
               približno, recimo 30 tisoč prebivalcev dobilo dvojezično izkaznico in recimo na
               madžarski strani, kjer živi madžarska manjšina, 30 tisoč Slovencev dobilo dvojezične
               izkaznice. V 5 letih bi ti ekstremni desni krogi, ki prihajajo do moči, počasi v
               Evropi začeli uveljavljati zahtevo v skladu z Evropsko listino o manjšinah, da zaradi
               velikega števila dvojezičnega prebivalstva oziroma prebivalstva druge manjšine
               zahtevajo določene akte, določene posebne zahteve in sčasoma tudi avtonomijo in tudi
               možnost priključitve k drugi državi. To Evropska listina pravzaprav dovoljuje. Ko bi
               slovenska vlada rekla, ne, saj ni res, pripadnikov italijanske manjšine je nekaj več
               kot 2000, pripadnikov madžarske manjšine nekaj več kot 6000, bi Evropa rekla, ne bo
               držalo, vaša vlada in vaš parlament je dal proti italijanski meji 30 tisočim ljudem
               dvojezične izkaznice in na madžarski 30 tisočim ljudem. Zakaj ste potem dali, če to
               ne ustreza realnemu stanju? In zadevo bodo primerjali s tistim na avstrijskem
               Koroškem, kjer nimajo Slovenci, čeprav tam avtohtono živijo, nobenih slovenskih
               dokumentov ali kaj podobnega. In primerjali bodo tudi s tistim<gap n="..."/>, pa bi prosil
               kolega Kužnika, če mi prinese tisti plakat, primerjal bi tudi s tem, kako na
               italijanski strani ravno tako na področjih, kjer so bila nedvomno slovenska področja,
               s 100%-nim slovenskim prebivalstvom, imajo samo v treh oziroma v štirih občinah
               dvojezične napise. Tole je originalni plakat iz leta 1954, ki kaže območje Trsta.
               Navedene so vse občine in pa odstotek slovenskega življa v teh občinah: občina Devin,
               Nabrežina, Zgonik, Sveti križ, Prosek, Kontovel, Repentabor, Opčine, Barkovlje, Bani,
               Trebče, Gropada, Padriče, Lonjer, Bazovica, Sveta Marija Magdalena, Dolina, Plavje -
               v vseh teh občinah je bilo slovensko prebivalstvo od 75% do 100%-no. Danes navkljub
               sklepom Pariške mirovne pogodbe, ki so jo nadaljevali tudi v statutu svobodnega
               tržaškega ozemlja in v zvezi s čimer so podpisali vse dokumente na mednarodni ravni
               tudi Italijani, imajo Slovenci možnost dvojezične izkaznice samo v občini Devin,
               Nabrežina, Dolina in pa Repentabor. Vse ostalo je izginilo, navkljub temu, da je bila
               tam v glavnem do 100%-na slovenska populacija. Če gremo še naprej in če gremo do
               tiste meje, kolikor je recimo italijanske narodnostne manjšine na slovenskem
               področju, pridemo samo do majhnega končka Trsta tukajle v sredini, kjer je bilo
               Slovencev ali 0 oziroma največ do 10%.</p>
               <p>Slovenska država se igra s slovensko državnostjo. Moram povedati, da to zelo dobro
               razumejo tudi pripadniki italijanske skupnosti na Obali. Včeraj zvečer sem imel
               sestanek s predstavniki italijanske skupnosti. To je Samoupravna nacionalna skupnost
               Italijanov v Sloveniji. Poleg mene in še nekaterih naših ljudi so bili prisotni tile
               predstavniki: gospa Izabela Flego, občinska svetnica Občine Koper, gospod Šteffe
               Mario, občinski svetnik Občine Koper, gospod Giovanni Miglioranza, tajnik Samoupravne
               nacionalne skupnosti italijanske manjšine iz Kopra in pa gospa Bruna Alessio,
               podžupanja Občine Koper. Njihovo stališče je enako, kakršno stališče uvaja amandma
               vlade in pa uvaja moj amandma. Tudi oni se strinjajo, da moramo Slovenci imeti
               pravico izbire, ali vzamemo dvojezično izkaznico ali enojezično izkaznico. Povedati
               moram, da ta samoupravna nacionalna skupnost italijanske manjšine ne priznava tega,
               da njene interese zastopa Unija Italijanov, ki je pravna oseba hrvaške države in v
               hrvaški državi, ki jo zastopa tudi gospod Roberto Battelli. Zavedati se je treba, da
               ta Unija Italijanov pravzaprav služi tudi kot neke vrste pralnica denarja. 16
               milijard lir, ki jih italijanska država pošilja tej Uniji, v Sloveniji tako rekoč ne
               konča; nekaj jih porabijo na hrvaški strani, večina se na ta ali oni način vrne v
               Italijo. Zgodilo se je samo nekaj manjših, recimo popravilo hiše v Kopru ali kaj
               podobnega, drugače so v glavnem Slovenci odrinjeni od tega. Žal, slovenska vlada dela
               napake in se pogovarja z Unijo Italijanov, odriva pa na stran Samoupravno nacionalno
               skupnost italijanske manjšine. Mislim, da bi bilo to nujno potrebno urediti tudi na
               nivoju našega zunanjega ministrstva in notranjega ministrstva; notranjega ministrstva
               zaradi tega, ker naj bodo slovenski avtohtoni predstavniki italijanske manjšine
               tisti, ki zagovarjajo svoje interese v Republiki Sloveniji - to gre za notranje
               ministrstvo - in za zunanje ministrstvo, da to zadevo uredi z italijansko državo in
               ne dopušča, da interese teh slovenskih državljanov in teh ljudi zastopa sosednja
               država.</p>
               <p>Ti predstavniki italijanske skupnosti se bojijo, da bodo te zadeve, če ti amandmaji
               ne bodo sprejeti, pripeljale do velike nacionalne nestrpnosti. Ta nacionalna
               nestrpnost bo še večja verjetno na madžarski strani, kjer sem prepričan, da Slovenci
               ne bodo jemali dvojezičnih dokumentov, če bodo v to prisiljeni - naj si jih izberejo,
               kdor želi, naj jih vzame; kdor ne želi, ima ustavno pravico, da jih zavrne in da
               zahteva dokument v lastnem materinem jeziku. Evropska listina o pravicah, o ljudskih
               pravicah govori o tem, da je to ena od bistvenih pravic in da ni države, ki bi morala
               oziroma smela prisiljevati nekoga v nekaj, česar noče. Slovenska država si v
               nasprotju z evropskimi dokumenti to nekako jemlje za svojo, ne vem, dovoljeno, bi
               celo rekel, kar dolžnost.</p>
               <p>Povedati moram, da na se na Obali dogajajo pravzaprav zelo čudne zadeve, ki ne
               koristijo sožitju med avtohtonimi predstavniki italijanske manjšine in pa Slovenci na
               tem področju. K temu sodijo tudi pozivi in zahteve direktorja Splošne bolnišnice v
               Izoli, gospoda Kinkele, ki bo 32 letih meče iz službe rentgenologa, zaradi tega, ker
               ne obvlada italijanskega jezika. To je res! Gospod Jakič, izvolite dopis, ki si ga
               lahko potem fotokopirate! Dopis je z dne 20.10.1997, podpisal pa ga je direktor
               Nikolaj Kinkela, dr. medicine, specialist kirurg. Lahko si ga potem preberete, da ne
               bom vsem govoril o tem. Ne govorim na pamet, ampak z dejstvi v rokah. Tukaj zraven je
               še drugi del, kjer piše <q>"Odredba o dokazilih o pasivnem in aktivnem znanju
               italijanskega jezika ter o načinu in rokih izplačila dodatka za obvezno znanje
               italijanskega jezika in poračuna tega dodatka od 1.4.1996"</q>, ki ga je ravno tako
               podpisal direktor zavoda, Nikolai Kinkela, dr. medicine, specialist kirurg.</p>
               <p>Italijanska nacionalna skupnost, samoupravna, se bo od tega tudi v medijih ogradila,
               ker noče prilivati ognja na nekatere, kot tudi oni mislijo, profašistične tendence,
               ki jih zganjajo nekateri, v glavnem pod vodstvom gospoda Tremula, ki je pravzaprav
               šef Unije Italijanov, ki ima sedež v sosednji državi. Ne pozabimo, da je meja med
               dvema državama in da je bratstvo in edinstvo v tej obliki, navkljub temu, da bi
               nekateri še prisegali nanj, že zdavnaj minilo.</p>
               <p>Tendence v občini Koper v to smer gredo že nekaj časa. In zavedati se je treba, da
               je članica Združene liste gospa Fistrova pravzaprav dala v razpravo na mestno občino
               Koper, na občinski svet odlok o vidni dvojezičnosti na narodnostno mešanem območju.
               Zelo zanimivo je to, da ima ta odlok 6 členov, ki govorijo o tem, kaj naj bi določal,
               in kar 11 členov, ki sankcionirajo tiste, ki tega ne bi spoštovali. In če vzamemo
               zelo zanimivi 3. člen, ki ga bodo pravniki dobro razumeli, kako grozljiv je. Ga bom
               prebral: <q>"Pravne in fizične osebe morajo svoje poslovne in druge prostore opremiti s
               firmo oziroma imenom v slovenskem in italijanskem jeziku."</q> To pomeni, da bodo morali
               vsi, tudi Slovenci, recimo, če se kakšen iz Maribora preseli v Koper, bo moral vse
               svoje, kar ima, prevesti in objavljati v italijanskem jeziku. Enako bo moral delati
               na področju ob madžarski meji. In če primerjamo, kaj dajejo Madžari Slovencem in kaj
               dajejo Italijani Slovencem, mislim, da se to ne da primerjati. Sodim, da sem dovolj
               utemeljil te zadeve. Če bo pa kakšna replika, pa z veseljem še kaj odgovorim. Hvala
               lepa.</p>
            </sp>
            <sp xml:id="SDZ2-Redna-07-1997-11-20.sp12">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Jelinčič. Besedo ima državni sekretar gospod Debelak ali gospod Juri.
               Zmenita se. Torej, dajem besedo gospodu Juriu.</p>
            </sp>
            <sp xml:id="SDZ2-Redna-07-1997-11-20.sp13">

               <speaker>AURELIO JURI:</speaker>

               <p>Ne bom s kolegom Jelinčičem polemiziral. Bi samo povedal, da tudi jaz dobro poznam
               razmere in da informacije, ki jih je tu podal kolega Jelinčič, seveda okrog stališč
               Samoupravne skupnosti italijanske narodnosti oziroma okrog pogovora s temi koleg
               seveda ni podkrepil z ustreznim papirjem. Zato mu ne verjamem, da so omenjeni
               predstavniki Ssamoupravne italijanske narodnosti soglašali z Jelinčičevim amandmajem.
               To je prvo.</p>
               <p>Drugo. Ni povedal, kolega Jelinčič, da je županja Fisterjeva predlagala občinskemu
               svetu odlok, ki naj bi te zadeve okrog vidne dvojezičnosti in okrog sankcioniranja
               kršitev te vidne dvojezičnosti, predlagala občinskemu svetu in ga tudi umaknila, pač
               zaradi tega, ker je ugotovila, da je bilo potrebno še marsikaj doreči. Tako, da ne bi
               odpirali prostora tovrstnim razmišljanjem in tudi tveganjem pa nevarnostim.</p>
               <p>Bi pa samo še to v imenu poslanske skupine Združene liste povedal. Ker je bila že
               včeraj opravljena razprava in ker je bilo tudi vladi nekako svetovano, sugerirano,
               kako naj pripravi drugačen, spremenjen predlog amandmaja, ki bi zagotovil tudi vnos
               angleščine v listini, in ker do tega amandmaja, vsaj na mizi, danes nismo prišli,
               torej nobena stvar se ni spremenila. Po opravljeni razpravi o tej zadevi in pred
               odločanjem o posameznih amandmajih bi zaprosil, da se tudi naši poslanski skupini
               dovoli 1 uro pavze, zato da uskladimo naša stališča pred samim glasovanjem.
               Hvala.</p>
            </sp>
            <sp xml:id="SDZ2-Redna-07-1997-11-20.sp14">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Juri. Repliko ima gospod Jelinčič.</p>
            </sp>
            <sp xml:id="SDZ2-Redna-07-1997-11-20.sp15">

               <speaker>ZMAGO JELINČIČ:</speaker>

               <p>Hvala lepa. Kolegu Juriu bi odsvetoval, da mi govori, da tukaj lažem, ker potem mu
               jaz lahko rečem, da on ne vrača denarja, za katerega je že davno obljubil, da ga bo
               vrnil, ko ga je nepravilno sprejel iz proračuna.</p>
               <p>Vendar pa ne bom govoril o tem. Povedal bom, da gospa Fistrova ni umaknila predloga,
               ampak ga je svet, občinski svet mestne občine Koper zavrgel in da se s tem odlokom
               tudi italijanska samoupravna skupnost ne strinja.</p>
               <p>Jaz razumem gospoda Juria, ki mora skrbeti za vsa tri svoja državljanstva, hrvaško,
               italijansko in slovensko. Zato naj gospod Juri razume tudi mene, ki sem samo Slovenec
               in mislim samo Slovenec tudi ostati. In ravno tako mislijo ostati Slovenci vsaj
               večina parlamentarcev tukaj notri ali pa vsaj tisti, ki so zavedni in ki jim ni
               nepomembno to, da so generacije in generacije Slovencev krvavele za Slovenijo. Če kdo
               želi svojo kri pokloniti Italijanom ali Hrvatom, nimam nič proti temu, vendar naj
               dovoli, da mi, ki smo zavedni Slovenci, ostanemo Slovenci.</p>
               <p>Kar se tiče koprskih zadev, gospod Juri, in če govorimo o pravnih zadevah in o
               papirjih. Prav vi ste v neskladju z mednarodnimi listinami razširili in razširjali
               področja dvojezičnosti v občini Koper. O tem obstajajo papirji in jaz se bom
               potrudil, jih imam, jih bom izbrskal v arhivu in jih bom posredoval vsem poslancem
               tukaj. In kaj, in nič. Slovenska vlada enostavno tiho pristaja na to zadevo in vendar
               to ni tako enostavno. Poleg tega, določeni papirji, mednarodni, točo pišejo, da se
               dvojezičnost sme uporabljati in se naj uporablja samo na področjih, kjer živita oba
               naroda. Nikakor pa ne tako, kot se uporablja, namreč v mestnem jedru Kopra in povsod
               okoli se uporabljajo dvojezični formularji, pečati in vse skupaj na celotnem področju
               in za celotno področje, čeprav ni celotno področje občine Koper dvojezično. Šmarje
               zagotovo niso dvojezične, Dekani tudi ne, Gračišče tudi ne, Marezige tudi ne, da ne
               naštevam naprej, in vendar se to uporablja, kot sem povedal. Mislim, da to je v
               popolnem neskladju z mednarodnimi dokumenti. Žal slovenska vlada nič ne naredi na tem
               področju, zato vsaj nekateri poslanci opozarjamo na vse skupaj, preden bo prepozno.
               Kajti tisti hip, ko se bo zgodilo to, če oba amandmaja ne bosta sprejeta, lahko
               pričakujemo zahteve po avstrijski manjšini in po uvedbi nemškega jezika v osebne
               izkaznice na celotnem področju Maribora in Ptuja z okolico. In kasneje lahko tudi
               dobimo zahteve s hrvaške strani, da se enako uvede na vsej obmejni črti med Republiko
               Hrvaško in Republiko Slovenijo. Kot vemo, slovenska vlada zelo gre na roko vsem tujim
               interesom v Republiki Sloveniji. Konec koncev je ministrstvo za šolstvo poslalo dopis
               hrvaški strani, da je slovenska stran pripravljena zastonj odpreti šole v hrvaškem
               jeziku. Postavil sem poslansko vprašanje v zvezi s tem, včeraj. In takih zadev je
               nebroj in ta dokument sem jaz moral dobiti s hrvaške strani, kajti naša stran zelo
               uspešno skriva take, bi rekel, zelo podle poteze, ki niso na čast ne državi
               Sloveniji, še manj pa tistim uradnikom ali pa ministrom, ki te odloke pošiljajo in
               pišejo in podpisujejo. Zaenkrat hvala.</p>
            </sp>
            <sp xml:id="SDZ2-Redna-07-1997-11-20.sp16">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Jelinčič. Repliko ima gospod Juri. Proceduralno, gospod Kebrič.</p>
            </sp>
            <sp xml:id="SDZ2-Redna-07-1997-11-20.sp17">

               <speaker>IVAN KEBRIČ:</speaker>

               <p>Hvala za besedo, gospa podpredsednica. Kolegice in kolegi! Menim, da če bo
               podpredsednica oziroma predsedujoča dala sedaj uro odmora, predlagam, da pred tem
               dokončamo 32. točko dnevnega reda.</p>
            </sp>
            <sp xml:id="SDZ2-Redna-07-1997-11-20.sp18">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. O tem bomo potem razpravljali, ko bo zaključena razprava. Gospod Juri ima
               repliko.</p>
            </sp>
            <sp xml:id="SDZ2-Redna-07-1997-11-20.sp19">

               <speaker>AURELIO JURI:</speaker>

               <p>Kolegu Jelinčiču nič ne zamerim, saj zastopa politiko svoje stranke, in torej
               razprava je v tem tonu. Vendarle bi opozoril in bi ga prosil, da seveda ne uporablja
               besed, ki jih jaz nisem izrekel, nisem ga obtožil laži, rekel sem, da mu ne verjamem.
               To je bistvena razlika. Sedaj pa pravim, da laže, ko govori, da imam jaz tri
               državljanstva. Ni res! Imam samo slovensko državljanstvo. No, nadaljuje s temi lažmi
               in seveda, to je pač taktiziranje, ampak ni korektno, ker se uporabljajo na tem odru
               neresnice. O drugih stvareh ne bom govoril.</p>
               <p>Ponavljam še enkrat, da ko bo končana razprava, pred odločanjem bi kot poslanska
               skupina Združene liste zaprosili za eno uro pavze.</p>
            </sp>
            <sp xml:id="SDZ2-Redna-07-1997-11-20.sp20">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Juri. Besedo ima državni sekretar, gospod Debelak.</p>
            </sp>
            <sp xml:id="SDZ2-Redna-07-1997-11-20.sp21">

               <speaker>MAG. SLAVKO DEBELAK:</speaker>

               <p>Hvala lepa, gospa predsedujoča. Spoštovane poslanke, poslanci! Z ozirom na to, ker je
               bila včeraj zvečer prekinjena seja s ciljem, da vlada ponovno prouči svoj amandma in
               morebitne spremembe potem sporoči danes, bi vas obvestil, da vlada vztraja pri svojem
               amandmaju, umika pa v bistvu drugi odstavek obrazložitve k amandmaju. S tem mislim,
               da je dosežen nek kompromis, seveda v kontekstu sklepov, ki jih bosta kasneje še
               predlagala poslanca, gospod Battelli in gospa Pozsončeva. Hvala.</p>
            </sp>
            <sp xml:id="SDZ2-Redna-07-1997-11-20.sp22">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo razpravljati? Gospod Jelinčič želi še besedo.</p>
            </sp>
            <sp xml:id="SDZ2-Redna-07-1997-11-20.sp23">

               <speaker>ZMAGO JELINČIČ:</speaker>

               <p>Hvala lepa. Meni zdaj ni povsem jasno, kaj pomeni. Imam občutek, da je vlada zdaj
               naredila potezo, s katero bo vlada izgledala, da je uredila zadeve, v bistvu jih pa
               ni. Kajti ravno drugi odstavek govori o tem, kaj je osebna izkaznica in kaj je
               obrazec. Zato bi prosil gospoda državnega sekretarja, da podrobneje pojasni razloge
               za umik drugega odstavka, kajti če vztraja pri samem tekstu amandmaja in če umika
               obrazložitev, drugi del obrazložitve, si lahko s pravnega stališča zadeve zelo, zelo
               čudno razlagamo, pravzaprav si jih lahko razlagamo tako, kakor bo kakšnemu občinskemu
               uradniku prijalo oziroma kakor bo prijalo trenutni politični klimi. Mislim pa, da na
               državnem nivoju to ne bi bilo dobro. Zato bi prosil za pojasnilo.</p>
            </sp>
            <sp xml:id="SDZ2-Redna-07-1997-11-20.sp24">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Debelak ima besedo.</p>
            </sp>
            <sp xml:id="SDZ2-Redna-07-1997-11-20.sp25">

               <speaker>MAG. SLAVKO DEBELAK:</speaker>

               <p>Gospod Jelinčič, s pravnega vidika seveda velja tekst, ki je zapisan v amandmaju, ki
               ga je predlagala vlada. Ta se glasi: <q>"Obrazci osebnih izkaznic se tiskajo v
               slovenščini in v angleščini. Na območjih, določenih z zakonom, kjer avtohtono živijo
               s pripadniki slovenskega naroda tudi pripadniki italijanske oziroma madžarske
               narodnosti, pa tudi v italijanščini oziroma v madžarščini."</q> Tekst je jasen in ne
               omogoča nobene samovolje uradnikov.</p>
            </sp>
            <sp xml:id="SDZ2-Redna-07-1997-11-20.sp26">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Juri ima besedo.</p>
            </sp>
            <sp xml:id="SDZ2-Redna-07-1997-11-20.sp27">

               <speaker>AURELIO JURI:</speaker>

               <p>Torej tako, bi samo dodal. Z obrazlago gospoda Debelaka mi soglašamo in zaradi tega
               gremo lahko na odločanje brez zahtevanega odmora. Hvala.</p>
            </sp>
            <sp xml:id="SDZ2-Redna-07-1997-11-20.sp28">

               <speaker>PODPREDSEDNICA EDA OKRETIČ-SALMIČ:</speaker>

               <p>Želi še kdo razpravljati? Ugotavljam, da ni razpravljalcev. Zaključujem razpravo in
               dajem na glasovanje amandma na amandma vlade k 6. členu, ki ga je predlagal gospod
               Zmago Jelinčič. Ugotavljamo sklepčnost! <stage>(54 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da amandma na amandma ni sprejet.</p>
               <p>Na glasovanje dajem še amandma vlade k 6. členu. Ugotavljamo sklepčnost! <stage>(56
               prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 6. členu sprejet.</p>
               <p>Na podlagi tretjega odstavka 198. člena poslovnika sprašujem še Sekretariat za
               zakonodajo in pravne zadeve, če je zaradi sprejetih amandmajev porušena medsebojna
               skladnost določb zakona! Še enkrat pozivam sekretariat, če je vse usklajeno! <stage>(Da.)</stage></p>
               <p>Zato prehajamo na glasovanje o predlogu zakona v celoti. Ugotavljamo sklepčnost! <stage>(53
               prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlagani zakon v celoti sprejet.</p>
               <p>Imamo še dva dodatna sklepa, in sicer predlog dodatnega sklepa k predlogu zakona o
               osebni izkaznici. Predlagatelja sta gospod Jožef Špindler in gospod Geza Džuban.
               Sklep ste prejeli z včerajšnjim dnem. Želi kdo razpravljati? Gospod Jelinčič, želite
               razpravljati? Hvala. Želi še kdo drug razpravljati?</p>
               <p>Ker ni razpravljavcev, prehajamo na glasovanje. Ugotavljamo sklepčnost! <stage>(55
               prisotnih.)</stage></p>
               <p>Kdo je za predlagani predlog? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je dodatni sklep sprejet.</p>
               <p>V razpravo dajem še dodatni sklep, in sicer poslanca italijanske in madžarske
               narodne skupnosti Marie Pozsonec in gospoda Roberta Battellija. Prejeli ste ga z
               današnjim dnem. Razpravljati želi gospod Jelinčič.</p>
            </sp>
            <sp xml:id="SDZ2-Redna-07-1997-11-20.sp29">

               <speaker>ZMAGO JELINČIČ:</speaker>

               <p>Hvala lepa. Sodim, da ta dodatni sklep poslanke madžarske narodne skupnosti in
               poslanca italijanske narodne skupnosti ne sodi k zakonu o osebni izkaznici, ampak k
               zakonu o centralnem registru, zato o tem sklepu, mislim, ne moremo glasovati. Prosil
               pa bi o tem razlago gospoda Baškoviča.</p>
            </sp>
            <sp xml:id="SDZ2-Redna-07-1997-11-20.sp30">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Želi še kdo razpravljati? Ugotavljam, da ni razpravljavcev. Zaključujem
               razpravo in tudi ta dodatni sklep dajem na glasovanje. Jaz sem vprašala, če želi še
               kdo razpravljati in dati še kakšno razlago, nihče se ni oglasil. Gospod Jelinčič želi
               besedo.</p>
            </sp>
            <sp xml:id="SDZ2-Redna-07-1997-11-20.sp31">

               <speaker>ZMAGO JELINČIČ:</speaker>

               <p>Še enkrat opozarjam, da ta sklep, ta dodatni sklep ni tematika tega zakona. Ker
               drugače bom jaz, če dovolite zahteval pavzo in bom pripravil nekaj sklepov o zakonu o
               prometu na cesti in o drugih zakonih in bomo morali glasovati tudi o tistih. Mislim,
               da na tak način se pač ne moremo igrati parlamenta, ker to ni več parlament, to je
               igrati se parlament in vedno bolj dajem prav nekaterim volilcem, ki pravijo, da je
               parlament opičji teater in nič drugega.</p>
            </sp>
            <sp xml:id="SDZ2-Redna-07-1997-11-20.sp32">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Debelak ima besedo.</p>
            </sp>
            <sp xml:id="SDZ2-Redna-07-1997-11-20.sp33">

               <speaker>MAG. SLAVKO DEBELAK:</speaker>

               <p>Gospod Jelinčič, jaz ne vem, če je to postopkovno v redu. Ampak moram vas opozoriti,
               da centralni register prebivalstva in osebna izkaznica sta še kako medsebojno
               povezana. Namreč podatki, ki jih dobivamo za izpisovanje podatkov, se črpajo iz
               temeljne baze, to je centralni register prebivalstva. Zato mislim, da je predlog
               sklepa korekten in po moji oceni se lahko o njem glasuje.</p>
            </sp>
            <sp xml:id="SDZ2-Redna-07-1997-11-20.sp34">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Jelinčič.</p>
            </sp>
            <sp xml:id="SDZ2-Redna-07-1997-11-20.sp35">

               <speaker>ZMAGO JELINČIČ:</speaker>

               <p>Hvala lepa, gospod državni sekretar, za razlago, ki pa je bila napačna. Namreč, na
               dnevnem redu 7. seje Državnega zbora Republike Slovenije s pričetkom 28. oktobra 1997
               v prečiščenem dnevnem redu je kot točka 29 predlog zakona o centralnem registru
               prebivalstva, druga obravnava 
                     EPA 669 . To se pravi, bi morala oba poslanca narodnih skupnosti
               vložiti predlog dodatnega sklepa k 29. točki, ne pa k 27. točki, ki jo obravnavamo
               zdaj. Hvala lepa.</p>
            </sp>
            <sp xml:id="SDZ2-Redna-07-1997-11-20.sp36">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Jakič.</p>
            </sp>
            <sp xml:id="SDZ2-Redna-07-1997-11-20.sp37">

               <speaker>ROMAN JAKIČ:</speaker>

               <p>Hvala za besedo. Jaz obžalujem to, da gospoda Jelinčiča včeraj ni bilo pri tej
               obravnavani točki dnevnega reda, ki jo imamo zdaj. Namreč, velik del diskusije in
               argumentacije se je odvijal ravno glede osebne izkaznice in znakov v italijanskem in
               madžarskem jeziku na tej točki centralnega registra. Jaz se pač strinjam tu s
               gospodom Debelakom, da je osebna izkaznica zelo povezana z centralnim registrom. In
               seveda dogovor je bil, da sklep, ki bi bil sprejet, se pravi sklep, ki je sedaj pred
               nami, bi bil tudi eden od zelo dobrih razlogov, da Vlada Republike Slovenije ob
               obravnavi te točke, se pravi o centralnem registru, za o 8. sejo že pripravi določene
               amandmaje, ki bi reševali to problematiko, o kateri smo govorili včeraj. Hvala.</p>
            </sp>
            <sp xml:id="SDZ2-Redna-07-1997-11-20.sp38">

               <speaker>PREDSEDNICA EDA OKRETIČ-SALMIČ:</speaker>

               <p>Hvala. Besedo dajem gospodu Battelliju.</p>
            </sp>
            <sp xml:id="SDZ2-Redna-07-1997-11-20.sp39">

               <speaker>ROBERTO BATTELLI:</speaker>

               <p>Hvala lepa. Spoštovane kolegice in kolegi! Da vam pojasnim, pa tudi gospodu
               Jelinčiču, da pojasnim eno zadevo. Ravno zaradi tega, ker obstaja tako tesna povezava
               med zakonom o osebni izkaznici in pa zakonom o centralnem registru prebivalstva,
               kolikor bi zakon o osebni izkaznici bil sprejet, tako kot je bil predlagan v 3.
               obravnavi, bi zahteval posledično poseg v zakon o centralnem registru prebivalstva v
               3. obravnavi. Ker pa ni ostal, ampak je bil sprejet amandma vlade, je potem potrebno
               sprejeti dodatni sklep, ki bo vplival na oblikovanje amandmajev k zakonu o centralnem
               registru prebivalstva v 3. obravnavi. Samo za to gre. Hvala.</p>
            </sp>
            <sp xml:id="SDZ2-Redna-07-1997-11-20.sp40">

               <speaker>PREDSEDNICA EDA OKRETIČ-SALMIČ:</speaker>

               <p>Hvala. Besedo želi še gospod Jelinčič. Prosim, gospod Jelinčič.</p>
            </sp>
            <sp xml:id="SDZ2-Redna-07-1997-11-20.sp41">

               <speaker>ZMAGO JELINČIČ:</speaker>

               <p>Spoštovane kolegice in kolegi! Vsebinska povezava je premalo za zakonsko in zakonito
               povezavo. 29. točka je bila zaključena in ne moremo zdaj prek drugega zakona k 29.
               točki, k enemu drugemu, tretjemu, četrtemu zakonu dajati amandmajev. Potem ravno
               tako, ker pripadniki italijanske in pripadniki madžarske manjšine ravno tako vozijo
               motorna vozila, bom jaz zahteval eno uro pavze in dal nekaj amandmajev k zakonu o
               varnosti prometa in bomo morali tukaj sprejemati dodatne sklepe na tiste zakone. Jaz
               mislim, da je to popolnoma jasno in jaz bi prosil, da naša pravna služba pove, da je
               bila 29. točka končana in da dodatni sklep sodi k 29. točki, ne pa k 27. točki.
               Drugače se bo v vseh nadaljnjih razpravah lahko odprl plaz raznih dodatnih sklepov,
               ki ne bodo imeli ne repa ne glave in ne bodo sodili v tisto tematiko. Vendar, ker je
               bil, če bo, ker je bil, če bo, sem rekel, danes narejen prejudic, se bo vsakdo lahko
               izgovarjal na dogodek, ki se je zgodil, in nihče, ne predsednik, ne kdorkoli drugi od
               predsedujočih mu ne bo mogel negirati te zahteve, da se karkoli uvrsti na katerikoli
               zakon.</p>
            </sp>
            <sp xml:id="SDZ2-Redna-07-1997-11-20.sp42">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Baškovič ima besedo.</p>
            </sp>
            <sp xml:id="SDZ2-Redna-07-1997-11-20.sp43">

               <speaker>MILAN BAŠKOVIČ:</speaker>

               <p>Hvala lepa. Ker gre za poseben primer, je potrebno, da smo pozorni pri takem sklepu
               oziroma pri taki povezavi. Prav gotovo je treba upoštevati osnovna pravila, kako se
               zakoni od faze do faze gradijo, kakšna je vloga posamezne faze in kako je z
               amandmaji. Amandma, saj je bil oni zakon o registru v drugi obravnavi, se pravi smo
               dejansko zaključili razpravo o drugi obravnavi in bi bilo treba tam formirati
               amandmaje. Zdaj, v tretji obravnavi ga je seveda možno spreminjati. V tretji
               obravnavi je možno dajati amandmaje od strani vlade, predlagatelja, od strani
               poslancev, to je vse še odprto. Seveda, če bi bil to normalen primer, ki se ne bi
               pojavil ob tej posebni povezavi, bi bilo možno reči, da seveda ni nobene debate,
               ampak je treba, ko se bo pripravil za tretjo obravnavo, naj nekdo z amandmajem pride,
               ali vlada ali odbor ali posameznik, če je odprta možnost v drugi obravnavi bila.
               Namreč, če bi bil ta člen, ki to zadeva, ali pa ta določba kakorkoli z nekim
               amandmajem, ki je bil v drugi obravnavi sprejet, zadeta ali pa vsebinsko ta sklop
               vsebine amandmiran. To moramo preveriti oziroma bo moral kdorkoli preveriti, tudi
               vlada, če bo šla v to, na kar se sklep nanaša. Tukaj jaz berem tako, je dosti
               nedoločeno. Tu ne bo mogoče drugače kot z amandmajem narediti, z amandmajem ali vlade
               ali amandmajem poslancev oziroma skupine. Tako da vlada res ne more kar določiti tako
               in tako. Bo morala z amandmajem, tako da to vsebinsko bi razumel kot apel, da se v to
               gre, nima pa to moči amandmaja druge obravnave. Nima te moči. Samo toliko. Hvala
               lepa.</p>
            </sp>
            <sp xml:id="SDZ2-Redna-07-1997-11-20.sp44">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Battelli.</p>
            </sp>
            <sp xml:id="SDZ2-Redna-07-1997-11-20.sp45">

               <speaker>ROBERTO BATTELLI:</speaker>

               <p>Hvala. Samo toliko, zelo kratko in seveda preverjeno. Tu gre za 11. člen in za
               končne določbe, ki so bile amandmirane v drugi obravnavi zakona o centralnem registru
               prebivalstva.</p>
            </sp>
            <sp xml:id="SDZ2-Redna-07-1997-11-20.sp46">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospa Pozsonec.</p>
            </sp>
            <sp xml:id="SDZ2-Redna-07-1997-11-20.sp47">

               <speaker>MARIA POZSONEC:</speaker>

               <p>Hvala. Gre za to, da je bilo včeraj tudi rečeno, da enostavno ni mogoče izpisati
               imen krajev v imenu v madžarščini. Nekje je treba začeti. Ob koncu 20. stoletja ne
               moremo pisati ne s svinčnikom in ne v pepel. Treba je tehnično urediti tako, kot je
               potrebno. Hvala.</p>
            </sp>
            <sp xml:id="SDZ2-Redna-07-1997-11-20.sp48">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ2-Redna-07-1997-11-20.sp49">

               <speaker>ZMAGO JELINČIČ:</speaker>

               <p>Gospa predsedujoča! Gospod Baškovič je lepo razložil, da se o tem dodatnem sklepu ne
               da glasovati v zvezi s to točko dnevnega reda in prosim, če ravnate po postopku.</p>
            </sp>
            <sp xml:id="SDZ2-Redna-07-1997-11-20.sp50">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Glede na prakso, kot sem obveščena, o takšnih dodatnih sklepih se je
               glasovalo, amandma se pa lahko vloži in se potem naknadno razpravlja o tem, kljub
               temu, da bo ali pa ne bo sprejet sklep. Gospod Jelinčič želi še besedo.</p>
            </sp>
            <sp xml:id="SDZ2-Redna-07-1997-11-20.sp51">

               <speaker>ZMAGO JELINČIČ:</speaker>

               <p>Gospa predsedujoča! Rekli ste, da se je v praksi to že izvajalo. To ni res. Danes bo
               to precedens. Zagotovo se bo pa od zdaj naprej vedno tako delalo in bodite
               prepričani, da bom zelo, zelo vztrajal, da bomo glasovali o tistih zadevah, ki tudi
               niso popolnoma vezane z določenim členom, in bom navajal ta primer in ta del
               magnetograma, ki ste ga ravno navedli, če bo šlo to na glasovanje.</p>
            </sp>
            <sp xml:id="SDZ2-Redna-07-1997-11-20.sp52">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Partljič ima besedo.</p>
            </sp>
            <sp xml:id="SDZ2-Redna-07-1997-11-20.sp53">

               <speaker>ANTON PARTLJIČ:</speaker>

               <p>Poskusil bom povedati neke stvari, čeprav smo se ustavili ob tej stvari. Zdi se mi,
               da bi bila lahko stvar takoj razrešena. Navadno se mi zdi, da Roberto ne govori
               nepreverjenih stvari. To mora vzeti v zakup, da je to možno, da je bil 2. člen
               amandmiran in se mi zdi samo ena obljuba nekoga, da bo v tretji obravnavi vložil
               amandma in bomo to tam sprejeli, se mi zdi, da potem ni treba tu <q>"terati mak na
               konac"</q>, če je tam ta možnost odprta. Seveda se popolnoma strinjam, da je
               necivilizacijsko in boljše, da ne govorimo preveč naglas, da tega do zdaj nismo
               naredili, kakor mora biti. To nas ščiti z zakoni okoli slovenskega jezika, naš
               pravopis se je tako odločil. Mi vemo, kako smo bili nervozni in smo še, pa tudi
               užaljeni in prizadeti, ko so drugod spreminjali naše priimke in naša imena. Zato
               mislim, da je to vprašanje, ki je čudno, da se sploh z njim moramo zdaj ukvarjati.
               Mislim, če gre to pri tej tretji obravnavi lahko skozi, naj se tam to opravi.</p>
               <p>Bom pa malo tako, hudomušno rekel, ne zato, da bi delal <q>"štose"</q>, ampak ker se mi na
               nek način zdi pomenljivo. Meni se prvič zdi tako nujno, če pride v tej razpravi ali v
               drugih razpravah na dan, da recimo predstavniki ali pa različne organizacije ali
               institucije neke narodnostne skupnosti pri nas, bodisi italijanske bodisi madžarske,
               niso enotne, če zastopajo različno. Tudi nazadnje si ne želimo enoumja, mi bi radi
               imeli demokracijo, pri njih se pa sklicujemo, če eni govorijo tako, drugi drugače.
               Čeprav sem vas že opozoril, Marika, sem vam rekel, da bom odslej zmeraj glasoval
               tako, kot v zvezi z narodnostno diskusijo diskutira kolega Jelinčič. Ker se prav
               dobro spomnim, da je šla delegacija tega državnega zbora na pomembno obletnico
               madžarske samoupravne skupnosti v Lendavo, v kateri smo bili kolega, spoštovani
               Roberto, ki je bil vodja delegacije, in jaz. Uradni predstavniki vaše skupnosti so
               pozdravili Zmaga kot prvega človeka slovenskih strank, ki je sploh prišel med njih,
               nakar sem jaz rekel: <q>"Ja, kaj pa midva z Robertom?!"</q> Pa so mi rekli: <q>"No, saj vas,
               gospod Hvalica, tudi dobro poznamo"</q>, s čimer so se mi še posebej prikupili<gap n="..."/>
               Smeh!)</p>
               <p>Nakar so Zmagu izročili priložnostno darilo. Tega ne govorim zato, ker bi mu bil
               <q>"fouš"</q>, ker je bil folklorni šopek, pa tudi mislim, da ni sprejel darila, ker bi bilo
               sporno, da poslanec sprejema darilo. Vseeno pa se mi je zdelo na nek način podučno,
               da so prav njemu dali, rekoč, da on pa res razume njihove probleme in jih tu
               adekvatno zastopa. Takrat sem jim, ne zagrozil, ampak sem rekel, če hočem biti
               deležen takšne prijaznosti, bom tudi stalno zastopal Zmagova stališča. Tu se seveda
               šalim, kljub temu pa o razmerju, se mi zdi, tudi svoje govori.</p>
               <p>No, preprosto mislim, da smo, po moji oceni, prišli z zakonom relativno dobro do
               sklepnega dejanja, zato se mi zdi, da ni razloga, da okoli tega sklepa vztrajamo, če
               je možnost - mislim, da ne bo zamudila ne vlada, ne predstavnika narodnostnih
               skupnosti - da to uredimo, kot je treba.</p>
            </sp>
            <sp xml:id="SDZ2-Redna-07-1997-11-20.sp54">

               <speaker>PODPREDSEDNICA EDA OKRETIČ-SALMIČ:</speaker>

               <p>Ali še vztrajate pri sklepu? <stage>(Da.)</stage> Replika, gospod Jelinčič, potem pa gospod
               Gostiša.</p>
            </sp>
            <sp xml:id="SDZ2-Redna-07-1997-11-20.sp55">

               <speaker>ZMAGO JELINČIČ:</speaker>

               <p>Hvala, gospod Partljič, za te besede. Bom pojasnil, zakaj so mi dali to darilo.</p>
               <p>Zaradi tega, ker zelo cenim obe manjšini v Sloveniji in ker sodim, da sta
               nepogrešljiv del slovenskega nacionalnega telesa. Ampak zaradi tega, ker tako Madžari
               kot tudi Italijani vedo, da sem zaveden Slovenec, vedo tudi, da spoštujem svoj narod
               in svoj jezik in njim ne kratim tistega, kar ne želim, da bi bilo krateno meni.
               Zaradi tega tudi govorim in sem govoril, da bi morali Slovenci imeti možnost izbire,
               ki jim je zdaj odvzeta. Tega ne bodo razumeli ne Madžari, ne Italijani. Moram
               povedati še enkrat, da obe manjšini cenim jaz dosti bolj, kot večina vas kolegov
               poslancev, ki ste svetohlinsko pritisnili na tipko zaradi trenutne politične koristi
               in zaradi trenutnih političnih zahtev.</p>
            </sp>
            <sp xml:id="SDZ2-Redna-07-1997-11-20.sp56">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Gostiša ima besedo.</p>
            </sp>
            <sp xml:id="SDZ2-Redna-07-1997-11-20.sp57">

               <speaker>LEON GOSTIŠA:</speaker>

               <p>Hvala lepa. Predlog dodatnega sklepa, razen naslova, nima neposredne povezave z
               zakonom o osebni izkaznici, zato se pač naravno postavlja vprašanje zlorabe
               procedure. Mislim, da je imel predlagatelj vsaj dve možnosti, da poslovniško korektno
               vloži ta sklep, in sicer prvič, pri obravnavi zakona o centralnem registru
               prebivalstva. Ta možnost je že za njim. Drugo možnost pa bo imel pri tretjem branju
               zakona o centralnem registru prebivalstva.</p>
               <p>Gospa podpredsednica, če vztrajate pri tem, da o dodatnem sklepu glasujemo, potem
               moram v imenu poslanske skupine Slovenske ljudske stranke prositi za 15 minut odmora,
               da ugotovimo, ali je dodatni sklep proceduralno pravilno vložen.</p>
            </sp>
            <sp xml:id="SDZ2-Redna-07-1997-11-20.sp58">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Battelli.</p>
            </sp>
            <sp xml:id="SDZ2-Redna-07-1997-11-20.sp59">

               <speaker>ROBERTO BATTELLI:</speaker>

               <p>Spoštovane kolegice in kolegi! V tem državnem zboru se seveda marsikaj dogaja. Glede
               na to, kar se sedaj in ni prvič, je pa enostavno podcenjevanje intelektualnih
               sposobnosti vseh nas.</p>
               <p>Obstaja vsebinska, globoka absolutna povezava med zakonom o osebni izkaznici in pa
               centralnim registrom prebivalstva. Obstaja glede dvojezičnih obrazcev, obstaja glede
               vpisovanja podatkov in imena krajev dvojezično, to obstaja. S takim sklepom
               zavezujemo vlado, da pripravi ustrezne spremembe CRP-eja in to je seveda absolutno
               vsebinsko povezano. Pri CRP-ju, jaz sem to že razložil, moram še enkrat. Pri CRP-ju
               ni bilo v tem smislu sprememb, ker če bi sprejeli zakon o osebni izkaznici v
               besedilu, kot je bilo predloženo za tretje branje, bi posledično morali tretje branje
               CRP-eja prilagoditi sprejetemu zakonu o osebni izkaznici. Bilo je povezano ali eno
               ali drugo. Za to gre!</p>
            </sp>
            <sp xml:id="SDZ2-Redna-07-1997-11-20.sp60">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Ribičič ima besedo.</p>
            </sp>
            <sp xml:id="SDZ2-Redna-07-1997-11-20.sp61">

               <speaker>DR. CIRIL RIBIČIČ:</speaker>

               <p>Spoštovani! Če smo bili včeraj še precej na dveh bregovih, je preko noči, ob trudu,
               pa se mi zdi tudi ob zrelosti tistih, ki so se o teh stvareh pogajali, prišlo do
               nekega kompromisa, ki zgleda, da bi bil kot minimum sprejemljiv za različne strani.
               Jaz sem že v tej dvorani doživel to, da takrat, ko so bili kompromisi sklenjeni, pa
               so se izvajali zaporedno, da je en del kompromisa bil sprejet, drugi je pa potem
               padel. Tukaj smo zdaj v tej situaciji, ker nismo istočasno odločali o celoti, ampak
               najprej o amandmaju, potem pa o sklepu. Dve stvari sta pa povezani, se dogaja to, da
               se lahko zgodi, da se pač nekoga žejnega pripelje čez vodo, ker se je strinjal z eno
               rešitvijo, ker je računal na drugo. To tokrat nisem jaz, jaz nič drugače ne mislim o
               tem amandmaju, kot sem mislil včeraj, ampak sem že včeraj rekel, da bom podprl tisto,
               kar podpirajo tudi predstavniki narodnih skupnosti. Jaz ugotavljam, da se je v tej
               razpravi danes pokazalo kar nekaj zelo resnih pristopov, pa tudi to, da ljudje ne
               držijo fige v žepu, ko se nekaj dogovarjajo.</p>
               <p>Zelo mi je bilo všeč tudi to, kar je kolega Zmago Jelinčič tukaj rekel, o pomenu
               obeh narodnih skupnosti. Mislim na to, kar je gospod Baškovič rekel, ta sklep ima
               seveda relativno moč, ta sklep ni amandma. Ta sklep izraža voljo tega državnega
               zbora, da se neko vprašanje na točno določen način reši pri nekem zakonu. Ali bomo to
               takrat rešili ali bodo amandmaji sprejeti, ta riziko seveda predlagatelji sprejemajo,
               saj veste, da se ta večina spreminja iz trenutka v trenutek, ampak jaz se zavzemam za
               to, da bi državni zbor ta trenutek to voljo s tem sklepom jasno izrazil. Nihče pa
               nima garancije, da bo to obveljalo, če ne zaradi drugega ne, pa zato, ker bomo
               verjetno takrat v drugačni sestavi, kot smo ta trenutek. Všeč mi je bilo tudi to, kar
               je državni sekretar, gospod Debelak, naredil. Ko je prišel gor in je povedal, da sta
               povezani ti dve stvari in se zavzel za to, da se ta sklep sprejme. S tega vidika bom
               jaz ta sklep podprl. Hvala lepa.</p>
            </sp>
            <sp xml:id="SDZ2-Redna-07-1997-11-20.sp62">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ2-Redna-07-1997-11-20.sp63">

               <speaker>ZMAGO JELINČIČ:</speaker>

               <p>Kolega Ribičič, kot pravnik bi morali vedeti, da ne govorimo o vsebini tega sklepa,
               ampak da govorimo o proceduri. Kot pravnik bi morali biti zapriseženi proceduri, ne
               pa proceduro uporabljati v skladu s trenutno situacijo. Mislim, da je najhuje to,
               kadar pravniki uporabljajo pravo v skladu s trenutno situacijo in v skladu s
               trenutnimi koristmi in tega od vas, kolega Ribičič, nisem pričakoval. Zagotovo pa
               protestiram proti vodenju gospe podpredsednice, kajti poslanska skupina Slovenske
               ljudske stranke je zaprosila za 15 minut odmora in gospa podpredsednica krati ustavno
               pravico tej poslanski skupini. Razpravo bi morala prekiniti in dati 15 minut
               odmora.</p>
            </sp>
            <sp xml:id="SDZ2-Redna-07-1997-11-20.sp64">

               <speaker>PODPREDSEDNICA EDA OKRETIČ-SALMIČ:</speaker>

               <p>To je vezano na to mojo odločitev. Jaz mislim, ali bomo o sklepu glasovali ali ne in
               v zvezi s pooblastili, ki jih imam po poslovniku, mislim, da bom ta sklep dala kar na
               glasovanje. Gospa Pozsončeva želi še besedo.</p>
            </sp>
            <sp xml:id="SDZ2-Redna-07-1997-11-20.sp65">

               <speaker>MARIA POZSONEC:</speaker>

               <p>Hvala lepa. Gre samo za nekaj takšnega, kot če bi se vi morali boriti za to, da na š
               dajo to strešico ali ne dajo. Gre enostavno za pravopis, da madžarska osebna imena,
               madžarska geografska imena enostavno ne pišejo pravilno. 6 let tega niso mogli
               narediti. In če iz tega vsega, kar je bilo tu včeraj in danes, nastalo, da register
               končno uredijo. Rečem vam, da to, kar smo včeraj prestali, se je izplačalo, ker to bo
               potem sistematsko uredilo stvar. Torej, samo toliko, kot bi se vi morali boriti za
               veliko začetnico vaših imen.</p>
            </sp>
            <sp xml:id="SDZ2-Redna-07-1997-11-20.sp66">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Potočnik.</p>
            </sp>
            <sp xml:id="SDZ2-Redna-07-1997-11-20.sp67">

               <speaker>FRANC POTOČNIK:</speaker>

               <p>Meni se zdaj res zdi že vse skupaj sprenevedanje in, bi rekel, na nek način neumno.
               Mi trdimo v poslanski skupini, vsaj do sedaj, da je kršena procedura, da sklepamo o
               nekem zakonu oziroma točki, ki smo jo že zaključili. Mi ne govorimo o centralnem
               registru. Ko bo ta zakon o centralnem registru v 3. obravnavi, lahko vsi tisti, ki so
               se včeraj pogovarjali, podpišejo pogodbo, da bo to držalo. Ker je bilo prej tudi
               rečeno, da eni s figo v žepu in ne vem kaj<gap n="..."/> Mi v Slovenski ljudski stranki nismo
               bili, kar se tega tiče, pri nobenem usklajevanju in tudi nismo nobenih obljub nikomur
               dajali, da bi nam kdo lahko zdaj očital, da smo, s figo v žepu, kaj obljubili. Mi
               ocenjujemo, da se je potrebno držati procedure in da ta dodatni sklep, tudi če je
               vsebina sama teh dveh zakonov na nek način povezana, vendarle danes govorimo o tem
               zakonu o osebni izkaznici. Včeraj smo pa govorili o zakonu o centralnem registru. To
               ni nobena stvar prejudicirana, tudi to ne pomeni, da tisti amandma, če ga bo vlada
               pripravila za 3. obravnavo pri zakonu o centralnem registru, da ne bo sprejet. Če je
               to dogovor, potem tudi, če vlada obljublja komu, recimo poslanski skupini manjšin, pa
               poslanski skupini LDS, pa Združene liste, jaz računam, da bo vlada držala besedo.
               Zato ni treba tukaj kršiti procedure, da bi to še z nekim dodatnim sklepom ta dogovor
               tukaj podpirali mimo procedure.</p>
            </sp>
            <sp xml:id="SDZ2-Redna-07-1997-11-20.sp68">

               <speaker>PODPREDSEDNICA EDA OKRETIČ-SALMIČ:</speaker>

               <p>V skladu s 334. členom poslovnika, če pride do dvomov o vsebini posamezne določbe
               poslovnika, razlaga poslovnik med sejo predsedujoči. Če menite, da to ni v redu,
               potem prosim, da po 70. členu poslovnika lahko zahtevate preverjanje tolmačenja le
               tega člena. Želi še kdo razpravljati? Gospod Anderlič.</p>
            </sp>
            <sp xml:id="SDZ2-Redna-07-1997-11-20.sp69">

               <speaker>ANTON ANDERLIČ:</speaker>

               <p>Jaz sem imel veliko razlogov, da bi se oglasil pri tej točki, vendar sem verjel v to,
               da bo na nek način prišlo do kompromisa, s katerim sam nisem bil najbolj zadovoljen,
               ker mislim, da bi popolna rešitev bila tista, ki je bila sprejeta v 2. branju. Ampak,
               ker ravno kompromisi in dogovori vodijo k nekemu tvornemu sožitju tudi med pripadniki
               narodnosti in pa večinskega naroda, menim, da je pot, po kateri je prišlo do tega in
               tudi način in sama ureditev, prava. Usklajevanja so se vršila v okviru vlade, tako da
               ni res, da vse te stranke, razen Združene liste socialnih demokratov, pri teh zadevah
               niso sodelovale. Ampak je ta sprememba, tudi amandmaja, prišla s strani vlade in je
               državni sekretar v vladi to pač povedal. Ampak to je po mojem drugotnega pomena.</p>
               <p>Mene je zaskrbelo in tudi do včeraj sem bil prepričan, da se v Sloveniji rojstna
               imena, krstna imena, kakorkoli že, izpisujejo tako, kot so ta imena v originalu. Ko
               sem izvedel, da se ta imena, <q>"Vereš"</q>, da se ne izpisujejo z dvema pikama - jaz tega
               do včeraj nisem vedel! Ampak, da se pač poslovenjajo, ker teh črkovnih znakov v
               centralnem registru ni, je seveda brez sklepa, brez česarkoli drugega, brez
               amandmajev, nujno te stvari urediti! Za mene se to vprašanje absolutno ne postavlja
               in mislim, da ta država bi to morala brez prosjačenja, moledovanja in skakanja,
               pritiska na 300 pri gospe Pozsončevi, to urediti v tej državi. To je seveda, vsaj kar
               se mene tiče, popolnoma jasna zadeva. Ker pa je vendarle to več - več seveda tudi ne
               more biti ta sklep, kot gesta dobre volje tega državnega zbora, in mislim, da je
               nekdo tukaj že rekel za govornico, izkazovanje namere tega državnega zbora, da bo
               pazil v bodoče, da se te stvari uredijo. Sedaj je priložnost, da se uredijo v
               centralnem registru. Vendarle je treba reči, da najbrž zdaj se pa izgovarjati na to,
               ker nismo opazili pri centralnem registru, da je to narobe, ker očitno nihče ni tega
               opazil, da pa seveda ne smemo nekaj o tem glasovati. Še celo več! Tudi ko smo zakon
               sprejeli v tem zboru, tudi že v tem sestavu, je takoj naslednji dan, ko je bil
               objavljen, šla že sprememba, predlog za spremembo, ker je bilo nekaj narobe. Če imamo
               priliko, da to popravimo, da to uredimo na način, kot je z ustavo, z zakoni in sicer
               to nujno in obveza tega državnega zbora in te države, potem sem jaz za to, da ta zbor
               - in jaz sem prepričan, da lahko glasujemo o tem, da izkažemo namero in
               pripravljenost, da bomo to uredili. Verjamem pa, da ta država brez tega nabora v
               centralnem registru preprosto ne sme več v naprej izdajati dokumentov, ki so
               preprosto invalidni, če nimajo originalnih znakov. Hvala.</p>
            </sp>
            <sp xml:id="SDZ2-Redna-07-1997-11-20.sp70">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Jelinčič ima besedo.</p>
            </sp>
            <sp xml:id="SDZ2-Redna-07-1997-11-20.sp71">

               <speaker>ZMAGO JELINČIČ:</speaker>

               <p>Kolega Anderliča, pa tudi prejšnje razpravljalce bi povprašal, ali centralni register
               oseb v Budimpešti piše Slovence z <q>"ž, č, š"</q>? Ne! Teh znakov oni nimajo! Ravno tako
               jih sprašujem, ali centralni register prebivalstva v Italiji, v Rimu, ima <q>"č, ž, š"</q>?
               Nima, gospod Anderlič! Nima! In tudi nikoli jih ne bo imel, ravno tako, kot jih
               nikoli ne bo imel v Budimpešti. Navkljub temu, da porabski Slovenci na oni strani
               nimajo niti trohice toliko pravic, kot madžarska manjšina na naši strani in
               italijanska manjšina oziroma slovenska manjšina na italijanski strani nima niti
               trohice pravic toliko, kot italijanska manjšina na naši strani. Poglejte, kaj se
               dogaja gospodu Pahorju v Trstu. Vsakokrat, ko v skladu z italijansko ustavo zahteva
               listek v slovenskem jeziku, uradne papirje, ga zaprejo in ga potem izpustijo in zopet
               zaprejo. Seveda, slovenska vlada mora kimati levo in desno, pod izgovorom, drugače
               nas ne bodo vzeli v Evropo, drugače nas ne bodo vzeli v Nato.</p>
               <p>Gospoda žlahtna! Italija je v Evropi in v Natu in Madžarska je tako rekoč tudi že v
               Natu in nobenega v Evropi ne moti, da nimajo č, ž, š-ejev. Prosim, ne se
               sprenevedati!</p>
               <p>Poglejmo slovenski potni list, v francoskem delu tudi nimajo č, ž, š-ejev in tam se
               pač piše v angleški oziroma v francoski obliki. A to je pa vse v redu, če se Slovencu
               kratijo pravice, ni problem, saj smo liberalci! Če se komu drugemu dajejo dodatne
               pravice, dajmo mu, saj smo liberalci! Ampak liberalizem je nekaj drugega, gospodje.
               Ne to, da kratite pravice lastnemu narodu, o drugem ne bom govoril, govorim samo o
               pravicah, ki jih kratite. Konec koncev gospod Anderlič, vi ste že toliko časa v
               parlamentu in tudi sami ste govorili, da je procedura bistvo demokratičnosti, to se
               pravi, da se držimo procedure. Gospod Baškovič je povedal, da ta zadeva ne sodi k 27.
               točki. Torej se držimo in apeliram na predsednico, čeprav bo naredila, kot ji
               prešepetavajo, prišepetavali ji bodo pa tako, kot je dogovorjeno v delu vladne
               koalicije, naj stori tako, kot je prav.</p>
            </sp>
            <sp xml:id="SDZ2-Redna-07-1997-11-20.sp72">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Anderlič ima besedo.</p>
            </sp>
            <sp xml:id="SDZ2-Redna-07-1997-11-20.sp73">

               <speaker>ANTON ANDERLIČ:</speaker>

               <p>Na žalost ne razpravljamo danes in ob tej točki dnevnega reda o vseh vprašanjih
               položaja narodnih manjšin, tako na tej strani italijanske in madžarske, kakor tudi ne
               slovenske za mejami.</p>
               <p>Veliko bi imeli na to temo povedati in veliko je narobe. Jaz se ne strinjam s tem in
               nikoli se ne bom strinjal s tem, da bi zato, ker želimo za Slovence v Avstriji,
               Madžarskem ali v Italiji doseči višji nivo zaščite in pravic, da bi zaradi tega
               poskušali določene stvari v Sloveniji zmanjševati Italijanom oziroma italijanski
               narodni skupnosti in madžarski narodni skupnosti. Zato ne bom na široko o tem
               govoril.</p>
               <p>Jaz spoštujem gospoda Baškoviča in njegovo pravno mnenje kot tudi predsednika
               poslovniške komisije, ki sta oba govorila in jaz nobenega od njiju nisem razumel,
               tako kot gospod Jelinčič, da o tem ne smemo glasovati in da bi bilo to kakorkoli v
               nasprotju s poslovnikom oziroma z ustavo, kot je bilo rečeno tukaj. Verjamem, da tudi
               ni nobene potrebe, da na vsa vprašanja, ki jih je gospod Jelinčič tukaj izvajal,
               odgovarjam. Odgovoril bi pa na to, da preprosto, vsaj sam menim, da ta država bi bila
               dostojna in prav bi bilo, da imajo državljani te države, pa tudi če so pripadniki
               italijanske ali madžarske ali katerekoli pač narodnosti v tem okviru, kar je priznano
               po naši ustavi, in sicer, da imajo svoja imena zapisana tako, kot so pač v originalu
               in ne da se mi preprosto tega izogibamo in ne uporabljamo tistih znakov, ki so v
               originalu. Jaz tako mislim, vsako rešitev, ki bo šla v to smer, bom podprl, seveda
               tudi predlog dodatnega sklepa, da to uredimo. Hvala.</p>
            </sp>
            <sp xml:id="SDZ2-Redna-07-1997-11-20.sp74">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Jaz bi morda samo gospoda Jelinčiča opozorila, da procedura demokratičnosti
               ni bila kršena in da je to verjetno samo njegovo mnenje. Dokler se seveda kje kako
               drugače ne bo ugotovilo. Gospod Gostiša ima besedo. Tudi gospod Gostiša ima repliko.
               Ne, ni replika, potem se opravičujem.</p>
            </sp>
            <sp xml:id="SDZ2-Redna-07-1997-11-20.sp75">

               <speaker>ZMAGO JELINČIČ:</speaker>

               <p>Hvala lepa. Najprej glede mojega mnenja. Seveda je to moje mnenje, saj sem ga tudi
               izrazil tukaj, kajti ko bom v kateri drugi stranki, bom svoje mnenje vsiljeval kot
               skupno mnenje. Zaenkrat je pa to moje mnenje, kot mislim, da je od večine poslancev
               to njihovo mnenje.</p>
               <p>Gospodu Anderliču bi pa nekaj povedal.</p>
            </sp>
            <sp xml:id="SDZ2-Redna-07-1997-11-20.sp76">

               <speaker>PODPREDSEDNICA EDA OKRETIČ-SALMIČ:</speaker>

               <p>Jaz bi vas samo na to še opozorila. To ni dejstvo, o tem ugotavljajo, med sejo zbor,
               sicer pa, izven seje pa pristojne komisije državnega zbora.</p>
            </sp>
            <sp xml:id="SDZ2-Redna-07-1997-11-20.sp77">

               <speaker>ZMAGO JELINČIČ:</speaker>

               <p>Ali ugotavljajo, ali je to moje mnenje ali ni moje mnenje?</p>
            </sp>
            <sp xml:id="SDZ2-Redna-07-1997-11-20.sp78">

               <speaker>PODPREDSEDNICA EDA OKRETIČ-SALMIČ:</speaker>

               <p>Komisija za poslovnik.</p>
            </sp>
            <sp xml:id="SDZ2-Redna-07-1997-11-20.sp79">

               <speaker>ZMAGO JELINČIČ:</speaker>

               <p>A komisija za poslovnik bo ugotovila, če je to moje mnenje? Jaz rade volje povem, da
               je to moje mnenje.</p>
            </sp>
            <sp xml:id="SDZ2-Redna-07-1997-11-20.sp80">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Jelinčič, govorimo o kršenju procedure demokratičnosti.</p>
            </sp>
            <sp xml:id="SDZ2-Redna-07-1997-11-20.sp81">

               <speaker>ZMAGO JELINČIČ:</speaker>

               <p>Gospa predsedujoča, v tem trenutku nisem govoril o kršenju, ampak o svojem mnenju.
               Bi bilo mogoče dobro kdaj poslušati.</p>
            </sp>
            <sp xml:id="SDZ2-Redna-07-1997-11-20.sp82">

               <speaker>PODPREDSEDNICA EDA OKRETIČ-SALMIČ:</speaker>

               <p>O proceduri demokratičnosti ste govorili. Prosim, če nadaljujete.</p>
            </sp>
            <sp xml:id="SDZ2-Redna-07-1997-11-20.sp83">

               <speaker>ZMAGO JELINČIČ:</speaker>

               <p>Gospodu Anderliču bi povedal, da morda bi bilo dobro vsake toliko časa ponovno vzeti
               v roke slovenski pravopis, kjer notri piše, da se vsa lastna imena pišejo v
               originalni obliki. To je v slovenskem pravopisu. Zakaj izumljati toplo vodo, če je
               stvar poznana? Vendar pa, druge zadeve, v urejanju odnosov gre za osnovno načelo
               urejanja mednarodnih odnosov na principu recipročnosti. To je bistvo, to je tudi
               bistvo tistega, da bo Slovenija obstala, ker ob takih vladajočih strankah, jaz se
               bojim, da Slovenije kmalu ne bo več. En del bo šel Italiji, en del bo šel Madžarski,
               Avstrijci že posegajo in jim že vlada daje določene možnosti. Po drugi strani Hrvatje
               dobivajo šole, v kratkem bodo zahtevali manjšino in sem prepričan, da jim boste dali,
               potem so na vrsti Muslimani in ne vem, kdo še vse. In še nekaj! Gospod Anderlič, jaz
               se nikoli nisem tako diskvalifikatorno obrnil do obeh manjšin, kot ste se vi, ko ste
               rekli, <q>"pa četudi so pripadniki manjšine"</q>. Jaz nikoli ne bom rekel <q>"pa četudi so"</q>!
               Oni so enakopravni člani našega naroda.</p>
            </sp>
            <sp xml:id="SDZ2-Redna-07-1997-11-20.sp84">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Gostiša ima besedo.</p>
            </sp>
            <sp xml:id="SDZ2-Redna-07-1997-11-20.sp85">

               <speaker>LEON GOSTIŠA:</speaker>

               <p>Hvala lepa. Jaz obžalujem, da je šla razprava v tej vsebinski smeri. Naša skupina je
               govorila o tem, da se zdi sporno vložiti sklep s proceduralne plati. Da bi prekinili
               to, trenutno ne preveč plodno razpravo, v imenu poslanske skupine zahtevam 15 minut
               odmora, da vidimo, kako je s poslovnikom glede te zadeve.</p>
            </sp>
            <sp xml:id="SDZ2-Redna-07-1997-11-20.sp86">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Nadaljujemo torej ob 14.30 uri.</p>
               <stage type="time">(Seja je bila prekinjena ob 12.43 uri in se je nadaljevala ob 14.40 uri.)</stage>
            </sp>
            <sp xml:id="SDZ2-Redna-07-1997-11-20.sp87">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim kolege poslance in poslanke, če zasedejo svoja mesta, da nadaljujemo s 7.
               sejo državnega zbora. Dodatno so se opravičili za popoldanski del seje, in sicer
               gospod Peter Hrastelj, Janez Kramberger, Feri Horvat za popoldanski del, potem Ciril
               Pucko in Aleksander Merlo po 15.00 uri. Ugotovimo sklepčnost! <stage>(50 prisotnih.)</stage>
               Ugotavljam, da je zbor sklepčen in lahko nadaljujemo z delom.</p>
               <p>Smo pri 27. točki dnevnega reda. V razpravi je dodatni sklep k predlogu zakona o
               osebni izkaznici, ki sta ga vložila poslanca italijanske in madžarske narodnostne
               skupnosti. Moram povedati še, da je bil dodatni sklep umaknjen in je vložen nov
               dodatni sklep, ki ga boste prejeli. Želi predstavnik poslanske skupine Slovenske
               ljudske stranke, ki je zaradi posveta v poslanski skupini zahteval prekinitev seje,
               podati svojo razlago? Gospod Potočnik ima besedo.</p>
            </sp>
            <sp xml:id="SDZ2-Redna-07-1997-11-20.sp88">

               <speaker>FRANC POTOČNIK:</speaker>

               <p>Spoštovani! Mi smo se v poslanski skupini posvetovali, posvetovali smo se tudi s
               predstavniki vlade in sekretariata in tudi s predstavnikoma obeh manjšin in
               ugotovili, da ni proceduralnih razlogov, da spremenjen dodatni sklep, ki ga zdaj
               predlagata gospa Maria Pozsonec in gospod Roberto Battelli, da ne bi prišla na
               glasovanje. Mi o vsebini prej nismo razpravljali, imeli smo proceduralne pomisleke,
               vendar zdaj ocenjujemo, da ta spremenjeni sklep, ki vsebinsko je takšen približno,
               kot je bil, lahko gre na glasovanje in mi ga bomo podprli.</p>
            </sp>
            <sp xml:id="SDZ2-Redna-07-1997-11-20.sp89">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Potočnik. Torej prejšnji sklep, dodatni sklep je umaknjen, vložen je
               nov dodatni sklep, ki ga boste prejeli v pisni obliki oziroma bi ga kar prebrala
               zato, da kdor želi še razpravljati, lahko o njem še razpravlja. <q>"Državni zbor
               Republike Slovenije ugotavlja, da je nujno zakonsko zagotoviti, da se imena krajev,
               naselij in ulic ter jezikovna znamenja v madžarskem jeziku na območjih, določenih z
               zakonom, kjer avtohtono živijo skupno s pripadniki slovenskega naroda tudi pripadniki
               italijanske oziroma madžarske narodnostne skupnosti, uredijo na način, ki bo
               upošteval dvojezičnost."</q></p>
               <p>V razpravo dajem ta dodatni sklep. To je drugi nov dodatni sklep. Ali lahko
               razpravljamo? Tudi, če ga nimate na klopi? Lahko? Želi kdo razpravljati? <stage>(Nihče.)</stage>
               Torej ta dodatni sklep dajem na glasovanje. Ugotavljamo sklepčnost! <stage>(50
               prisotnih.)</stage></p>
               <p>Kdo je za dodatni predlagani sklep? <stage>(36 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je dodatni sklep k predlogu zakona o osebni izkaznici sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>32. TOČKO DNEVNEGA REDA - PRVA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O POKOJNINSKEM IN INVALIDSKEM ZAVAROVANJU.</title>
               Zadnji so imeli besedo predstavniki vlade, sedaj pa dajem besedo predstavnikom
               poslanskih skupin. Moram še opozoriti, da je bila dana beseda tudi predstavniku
               poročevalcu matičnega delovnega telesa, predstavniku Sekretariata za zakonodajo in
               pravne zadeve in predstavniku vlade. Sedaj imajo besedo poslanske skupine. V imenu
               poslanske skupine želi kot prvi razpravljati gospod Rudi Moge, in sicer v imenu
               poslanske skupine LDS.</p>
            </sp>
            <sp xml:id="SDZ2-Redna-07-1997-11-20.sp90">

               <speaker>RUDOLF MOGE:</speaker>

               <p>Spoštovane poslanke in poslanci! Hvala lepa predsednica za besedo.</p>
               <p>Za začetek bi začel z dogodkom, ki se mi je pripetil, ko sem bil na potovanju v
               Keniji. Bil sem v aranžmaju, kjer so imeli zastonj zajtrk, vse ostalo smo si pa
               plačevali. Po napornem dnevu naletimo na en hotel, imenitna večerja je bila na mizi,
               kelner je vprašal, kdo bo jedel, 15 se nas je prijavilo. Ko smo že pol pojedli, pa
               pravi kelner, da to večerjo časti hotel in eden pokliče kelnerja in pravi: <q>"J changed
               my mind"</q> <stage>(spremenil sem svoje mišljenje)</stage> in je tudi z nami jedel. Nekaj takega se nam
               je sedaj zgodilo, ko te stvari obravnavamo.</p>
               <p>V Liberalni demokraciji Slovenije se zavzemamo, da bi bilo področje sociale tudi
               pravično urejeno. Imamo ministra s področja, napisana je bela knjiga, ki smo jo
               dobili pred nekaj dnevi, in ta bela knjiga določa smernice, kako naj bi ta proces
               potekal. Zato so tudi naši predstavniki v začetku, ko smo obravnavali zakon, ki ga je
               vložil gospod Kebrič na matičnem odboru, bili za to, kar je matični odbor sklenil. To
               pomeni, da se ta zakon zavrne in da vlada pripravi celovit zakon, ki bo slonel na
               osnovah iz bele knjige. Zgodilo se je pa čez noč, da je moja vlada mnenje spremenila.
               Če pogledate - in to je verodostojno - to, kar piše v poročilu k predlogu zakona
               matičnega delovnega telesa, je na 2. strani, zadnji stavek drugega odstavka: <q>"Glede
               na to, da ni nobenih novih argumentov za spreminjanje že sprejetih sprememb in
               dopolnitev zakona o pokojninskem in invalidskem zavarovanju, Vlada Republike
               Slovenije tudi teh predlaganih sprememb in dopolnitev ne podpira in predlaga, da se
               obravnava predlaganih sprememb odloži do takrat, ko se bo obravnavala tudi tako
               imenovana bela knjiga, ki je usklajena tudi s stališči držav Evropske unije."</q></p>
               <p>Sam sem bil tudi zelo presenečen, ko je moja vlada dala mesec in štiri dni kasneje
               mnenje vlade o predlogu zakona o spremembah in dopolnitvah zakona o pokojninskem in
               invalidskem zavarovanju, prva obravnava, kjer pa pravi: <q>"Vlada Republike Slovenije
               podpira predlog zakona o spremembah in dopolnitvah zakona o pokojninskem in
               invalidskem zavarovanju, prva obravnava, ki ga je vložil poslanec, gospod Ivan
               Kebrič, in meni, da je predloženi predlog zakona primerna osnova za prvo obravnavo."</q>
               Kar pomeni - to je tisto: <q>"I changed my mind"</q>.</p>
               <p>Zdaj pa še, kje je večerja. Če gledate, je prvo dopolnjevalno stališče, ki naj bi ga
               sprejeli, tole, ki pravi: <q>"Pri pripravi zakona za drugo obravnavo se predlog zakona
               dopolni z rešitvami, s katerimi bodo popravljene določene neusklajenosti, ki so se
               pokazale pri izvajanju obstoječega sistema, zlasti..."</q>, prvi črni kvadrat, niti
               alinea ni, <q>"določitev objektivnih meril za odmero zavarovalnih osnov za samostojne
               podjetnike, posameznike in druge samozaposlene zavarovance."</q> Kdor ni uspel pogledati
               bele knjige, je to na strani 138. Drugi kvadratek: <q>"Izračun prispevka za dokup
               zavarovalne dobe od upoštevanja plač ali zavarovalnih osnov iz najugodnejših desetih
               let, ki bodo podlaga za izračun pokojninske osnove."</q> Kdor si hoče to pogledati, naj
               si odpre to belo knjigo na strani 157.</p>
               <p>Vse to kaže, da bi v drugi obravnavi že obravnavali rešitve, ki jih v prvi nismo, ki
               so v beli knjigi. Jaz mislim, da je ta parlament dovolj resen, vsaj naša poslanska
               skupina je, in se bo verjetno tega držala, da ko bomo obravnavali zakon, ki bo slonel
               na beli knjigi, da bo opravil, če nič drugega ne, vsaj javno razpravo o tem zakonu v
               parlamentu. Torej, to je pa večerja. Se pravi, skozi stranska vrata priti zelo hitro
               do bele knjige in do zakonodaje s tega področja.</p>
               <p>Jaz mislim, da je bil Einstein velik, ko je rekel - ne zaradi strokovnosti, ampak ko
               je priznal, da je v svoji relativnostni teoriji uporabljal gravitacijsko konstanto,
               ki je bila narobe, in je rekel, to je bila moja največja napaka. Tako tudi mi v
               Liberalni demokraciji menimo, da bi morali nekaj drugega storiti. Namreč, ocena je
               sledeča: aroganca, s katero je vlada v hipu diametralno spremenila stališče do zakona
               in izkoristila priložnost te brezplačne večerje, da skozi zadnja vrata sili v sprejem
               zakona, stališča, ki so v zasnovi v beli knjigi, kaže na to, da podcenjuje
               parlamentarce in se je obnašala kot capinska birokracija ob tem zakonu.</p>
               <p>V imenu poslanske skupine bi predlagal, da bi imeli čiste stvari, da bi ob koncu, ko
               bi predstavniki - to je pa proceduralno - poslanskih skupin povedali mnenje o tem, da
               bi na koncu tega prekinili obravnavo in bi naložili matičnemu delovnemu telesu, da
               pripravi svoje mnenje, da nam da poročilo in da bi se potem odločali šele na podlagi
               tega poročila. Hvala, ker ste me poslušali.</p>
            </sp>
            <sp xml:id="SDZ2-Redna-07-1997-11-20.sp91">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Kopač, proceduralno.</p>
            </sp>
            <sp xml:id="SDZ2-Redna-07-1997-11-20.sp92">

               <speaker>MAG. JANEZ KOPAČ:</speaker>

               <p>Hvala. Vsem prisotnim naj povem, da gospod Rudi Moge ni govoril v imenu poslanske
               skupine, temveč izključno v svojem osebnem imenu in da je mnenje poslanske skupine
               drugačno. Hvala.</p>
            </sp>
            <sp xml:id="SDZ2-Redna-07-1997-11-20.sp93">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Da povem, kako bo potekalo delo po proceduri. Matično delovno telo predlaga
               sklep, in sicer, da se predlog zakona o spremembah in dopolnitvah zakona o
               pokojninskem in invalidskem zavarovanju ne sprejme. O tem bo zbor najprej glasoval. V
               kolikor bo to izglasovano, potem je ta razprava oziroma točka dnevnega reda
               zaključena. V kolikor pa to ne bo izglasovano, potem bo dan predlog matičnemu
               delovnemu telesu, da ponovno razpravlja o vloženem zakonu in pripravi svoja stališča.
               Gospod Kebrič ima besedo. Proceduralno je želel.</p>
            </sp>
            <sp xml:id="SDZ2-Redna-07-1997-11-20.sp94">

               <speaker>IVAN KEBRIČ:</speaker>

               <p>Hvala za besedo. Kolegice in kolegi! Ali se spomnimo včerajšnjega dneva, ko smo
               razpravljali o tej točki in ko sem kot predlagatelj te spremembe pokojninsko
               invalidskega zakona imel besedo, nakar so dobili besedo vsi ostali. Potem smo točko
               prekinili, zato menim, da je sedaj samo še stališče posameznikov in potem lahko komaj
               pridemo na glasovanje. Ne moremo določenih dogodkov tako interpretirati, kakor kdo
               bere oziroma kako mu kaj iz členov našega poslovnika ustreza. Tu je redosled in če
               tega upoštevamo, potem vemo - včeraj smo prekinili sejo zaradi tega, da dobimo na
               mizo stališče vlade in danes po moji logiki, pa tudi po drugi, je razprava lahko samo
               o stališču vlade in ko bomo to razpravo končali, lahko glasujemo o takih ali
               drugačnih predlogih, ali bomo pa vsak po svoje nekaj tolmačili in vsak, kot mu
               ustreza, nekaj navrgli in zahtevali. Hvala.</p>
            </sp>
            <sp xml:id="SDZ2-Redna-07-1997-11-20.sp95">

               <speaker>PODPREDSEDNICA EDA OKRETIČ-SALMIČ:</speaker>

               <p>Še enkrat v pojasnilo. Po končani razpravi zbor glasuje o predlogu matičnega
               delovnega telesa. Besedo dajem gospodu Potrču, in sicer v imenu Združene liste
               Socialnih demokratov.</p>
            </sp>
            <sp xml:id="SDZ2-Redna-07-1997-11-20.sp96">

               <speaker>MIRAN POTRČ:</speaker>

               <p>Hvala, gospa podpredsednica. Spoštovane kolegice in kolegi! Imam pooblastilo, da
               govorim v imenu poslanske skupine in ko bo konec, me nihče ne bo demantiral. Razen
               tega bi pa rad uvodoma ugotovil, da demanti kolega iz poslanske skupine ni
               proceduralno vprašanje, tako da to se dajte drugje zmeniti.</p>
               <p>V naši poslanski skupini smo se dogovorili, da podpiramo besedilo zakona, kakor ga
               je predlagal gospod Kebrič, in tako smo se odločili tudi glasovati. Najbrž ni
               nobenemu, kdor se spominja časov, ko so se spremembe in dopolnitve zakona o
               pokojninskem in invalidskem zavarovanju, mislim da konec leta 1995 oziroma v začetku
               1996 sprejemale, in glede na to, kakšna so bila takrat stališča in ravnanja poslank
               in poslancev Združene liste, čudno, da je naše stališče takšno.</p>
               <p>Nam se zdi, da bi bilo nekorektno, če bi zaradi tega, ker zdaj nismo več v vladi in
               zaradi tega, ker sta minili pač slabi dve leti, tako radikalno spreminjali stališča
               kot jih nekatere poslanske skupine ali pa vlada poskušajo spreminjati v nekaj dneh.
               Mi imamo malo več svojega spomina in nekaj na stališča, ki smo jih oblikovali, damo.
               Spominjamo pa se tudi vseh argumentov, ki smo jih takrat slišali v internih
               razgovorih od gospoda predsednika vlade, pa tudi javno za govornico, posebej pa
               kasneje, ko smo iz vlade - tudi ali pa neposredno zaradi sprejema sprememb zakona o
               pokojninskem in invalidskem zavarovanju - izstopili. Takrat smo bili obtoženi, da ne
               želimo dobro tej državi, da ne želimo prispevati k urejanju finančnih razmer v tej
               državi, da smo proti kakršnemukoli pristopu k normalnemu postopnemu urejanju razmer
               na področju pokojninskega in invalidskega zavarovanja, da miniramo finance države in
               podobno in to samo zaradi tega, ker smo nasprotovali predlogom, ki so bili sprejeti,
               da se spremeni sistem obračunavanja oziroma poračunavanja usklajevanja pokojnin.
               Najbrž vsi vemo, da upravljanje kapitalskega sklada in sestava skupščine ZPIZ-a s
               financami in s propadom države ni imela nobene zveze.</p>
               <p>Mi smo bili prepričani, da je mogoče in treba pokojninsko reformo zastaviti celovito
               že takrat. Mi smo bili prepričani, da ni mogoče zgolj na spremembi sistema
               poračunavanja pokojnin graditi realnejše in boljše podlage za reformo pokojninskega
               sistema, predvsem pa ne sanirati finance. Že takrat, pa tudi leto, dve pred tem, smo
               poudarjali, da je eden temeljnih problemov tudi različna obveznost, ki jo za
               financiranje svojih pravic iz pokojninskega in invalidskega zavarovanja imajo
               posamezne skupine zavarovancev in da bi, če bi uredili problem približno enakih
               obveznosti vseh, bistveno bolj prispevali k reševanju financ v pokojninskem in
               invalidskem zavarovanju, kot pa s spremembo poračunavanja. Nekaj malega v tej smeri
               je bilo sicer storjeno, poudarjam, nekaj malega, daleč pa še od tega, da bi se
               izenačile obveznosti vseh skupin zavarovancev, spremenile pa so se osnove za
               poračunavanje pokojnin, z našimi trditvami, ki so se kasneje pokazale za resnične, da
               to v letnem znesku znaša tam nekje med 2 in 3% pravic, ki so jih zavarovanci imeli
               oziroma dobro tretjino enomesečne povprečne pokojnine posameznega upokojenca v v
               Republiki Sloveniji.</p>
               <p>Ko smo včeraj poslušali predloge, da naj se stvari spremenijo, da naj počakamo, da
               se bodo našle rešitve, da bo prišla vlada, smo pričakovali, da bo vlada prišla z
               jasnimi stališči. Malo smo se sicer začudili, ker smo oziroma samo moj kolega Bojan
               Kontič je bil takrat na seji, mene ni bilo, pa tudi če bi bil, bi moj glas ne
               prevagal, glasovali za predlagane spremembe na Odboru za delo, družino in socialne
               zadeve, smo bili v manjšini, predvsem zato, ker je razen DeSUS-a celotna koalicija
               enoglasno glasovala za to, da se zakon v prvi obravnavi ne sprejme. Zaradi tega je
               bila takšna tudi odločitev matičnega delovnega telesa. Poudarjam še enkrat, proti
               volji ali proti glasu našega poslanca in začudili smo se, kaj se bo sedaj dogodilo,
               začudili iz dveh razlogov.</p>
               <p>Najprej iz formalnega. Ta zakon o spremembah in dopolnitvah zakona o pokojninskem in
               invalidskem zavarovanju, ki ga je vložil gospod Kebrič, je po evidenci državnega
               zbora vložen 3. aprila 1997. Če znam prav izračunati, je minilo 8 polnih mesecev in
               še nekaj, odkar je bilo na razpolago vladi, da se do zakona opredeli. Ni našla te
               sposobnosti, da bi oblikovala ustrezna stališča, zato je tudi matično delovno telo,
               ki je svoje mnenje oblikovalo 15. oktobra, moralo odločati brez uradnih stališč
               vlade. Kasneje je do teh stališč vlade prišlo in včeraj smo jih dobili. Jaz bi ob
               tem, kar zadeva proceduro, le rad opozoril, da je zelo težavno delati v državnem
               zboru, v katerem se o tako pomembnih vprašanjih vlada ne more opredeliti in se pod
               pritiskom, upravičenim, nič ne govorimo, da ne, ene od koalicijskih strank,
               opredeljuje zadnjo sekundo na korenspondenčni seji, tako je bilo tukaj s strani
               gospoda ministra uradno povedano. Ne pa, da se stvari rešujejo lepo, premišljeno in
               domišljeno. Vprašujem vas, ali bi vi, da ste v položaju opozicije, verjeli v
               kredibilnost takšne vlade.</p>
               <p>Jaz moram reči, da ne morem verjeti, ker če bi bila kredibilna, bi bila sposobna v 8
               mesecih in pol pravočasno za sejo državnega zbora, tudi za matično delovno telo, ko
               gre za interese 450 tisoč upokojencev in za odnose v koaliciji, pač oblikovati
               ustrezne rešitve. Tega ta vlada ni bila sposobna in to po mojem prepričanju tudi iz
               teh procesnih razlogov bistveno zmanšuje kridibilnost.</p>
               <p>Drugo pa je vprašanje vsebine. Jaz bi želel, da tako predlagatelja zakona kot tudi
               vlado, izrecno vprašam, kaj pravzaprav pripravljena stališča vlade, ki zadevajo tri
               temeljne rešitve, ki so vsebina zakona, pomenijo ali ne. Jaz moram reči, da jih ne
               razumem. Če stališče, ki je najpomembnejše v zvezi z 160. členom, in to sprašujem
               vlado, pomeni, da bo vlada pristala ponovno na bistveno spremenjen način usklajevanja
               pokojnin, potem prosim, da mi sporoči, kje so vsebinski razlogi, da je v zadnjem letu
               in pol ali leto in tričetrt spremenila svoje stališče in da meni, da je sedaj to
               mogoče storiti, kar pred letom in desetimi meseci ni bilo mogoče storiti in je bilo
               to vprašanje postavljeno kot biti in ne biti financ v naši državi. Ali bo proračun za
               leto 1996 lahko sestavljen ali ne je bilo od tega odvisno, ali bo 10 ali 12 milijard,
               ker to so bile približno številke, o katerih se je govorilo, na račun upokojencev
               <q>"prišparano"</q> ali ne bo <q>"prišparano"</q>. To je bila vsa genialnost takratne vlade pri
               pripravi zaprtega ali pa neproblematičnega proračuna. Kaj je to? Ali imamo zdaj
               naenkrat bistveno več sredstev v proračunu, pa to ni več problem? Ali imamo bolj
               izravnane finance in sistem financiranja ZPIZ-a, pa to ni več problem? Ali se je
               razmerje med zaposlenimi in upokojenci spremenilo ponovno v korist zaposlenih, pa
               tudi to ni več problem? Vsi vemo, da nobena od teh stvari ne drži! Problematičnost
               financiranja ZPIZ-a je večja, ker poleg 111 milijard, ki jih za lani predvidevamo, v
               ZPIZ-u trdijo, da jih bo še 10 do 12 zmanjkalo, da bi dobili polno financiranje.
               Razmerje med zaposlenimi in upokojenci se ni povečalo ali pa postalo bolj ugodno. Če
               vemo, da nam letos vlada na koncu sporoča, da je napačno izračunala celo prihodke, ne
               samo odhodke, potem najbrž težko rečemo, da bi se na tej točki kaj spremenilo.</p>
               <p>Zato prosim za izrecno in jasno stališče vlade, kaj to, kar je zapisala v svojih
               stališčih, pomeni. Hkrati pa bi rad, da mi to povedo tudi predlagatelji, ker če so
               pristali na to, da to stališče ne pomeni nič, ker ga je tudi tako mogoče brati: <q>"pri
               pripravi zakona za drugo obravnavo se predložene rešitve 160. člena uskladijo tako,
               da bodo pri tem upoštevane finančne možnosti"</q>. Če upoštevam finančne možnosti, po
               tistem, kar sem prej povedal, lahko berem, da to tudi ne more biti nič ali pa zelo
               malo. Prosim, da mi tudi predlagatelji povedo, kako to razumejo, da ne bi jaz, ki sem
               bil eden od tistih poslancev, ki sem se v letu 1996, pa konec leta 1995, zavzemal, da
               ostanejo rešitve nespremenjene, ne vedel in da bi me ne prinašali okoli s takimi na
               vrat na nos napisanimi stališči.</p>
               <p>Drugih dveh stvari, ki pomenita sestavo skupščine sklada in ki pomenijo sestavo
               skupščine ZPIZ-a, ne bom komentiral. Kar zadeva skupščino in nadzorni odbor
               kapitalskega sklada, se bo pač potem, ko bo čez tri leta ali pa čez dve leti in pol
               na novo imenoval, postopek imenovanja malo drugače oblikoval. Nič škoda, nič koristno
               - o tem smo govorili pred dvema letoma in čista trma takratne vlade je bila, da tega
               ni spremenila, ker smo ji dopovedovali, naj bo vendar pametna, da tako, kot se
               oblikuje sestava kapitalskega sklada, se ne bo nič tragičnega zgodilo. Če to
               predstavnike DeSUS-a zadovoljuje, bo moralo tudi nas, pomeni pa zelo malo.</p>
               <p>Kar zadeva sestavo skupščine ZPIZ-a, pa je rešitev pomembnejša, ker pač gre v smeri
               polovičnega zastopstva predstavnikov upokojencev skupaj z invalidi, kar je ves čas
               bila naša zahteva. To samo dokazuje, da to tudi pred dvema letoma ni bilo nobeno
               principialno vprašanje, ampak fiksna ideja, ki si jo je vlada takrat izmislila in
               zaradi katere takrat je morala biti sprejeta točno tista rešitev, ki jo je predlagala
               vlada in nič drugega. Na tej točki je najmanj treba reči, da se delamo iz državljanov
               in državljank norca, da na nepomembnih vprašanjih delamo principialna stališča, pred
               dvema letoma ena, čez dve leti pa druga.</p>
               <p>Kar zadeva dodatne predloge, ti so pa povezani s prvo točko, pa bi rad povedal
               naslednje. Predlogi sprememb zakona, tako kot jih načenja zdaj vlada, posegajo in so
               povezani tako z ukrepi, ki jih vlada obljublja, pa ne vem še, ali jih je sprejela ali
               ne, ker sem že zadnjič povedal, da glede varčevalnih ukrepov nimamo jasne predstave,
               ali so to koalicijski dogovor ali polkoalicijski dogovor ali vladna stališča ali
               predlogi, ki so dani na vlado, ampak zadevajo tudi ta vprašanja in zadevajo predvsem
               tudi vprašanje bele knjige, o čemer je govoril nepooblaščeno že gospod Moge v svojem
               imenu.</p>
               <p>Jaz bi v zvezi s temi vprašanji rad najprej rekel, da menim, da gre za tri vsebinsko
               tako pomembna vprašanja, da je skrajno nekorektno, da jih vlada proceduralno predlaga
               v eni točki. Enako bi lahko bila v eni točki vsa tri stališča v zvezi s 160. členom,
               skupščino ZPIZ-a in organi kapitalskega sklada, ker so tista tri vprašanja mnogo manj
               pomembna od teh treh, ki so skupaj dana v eni točki. Ta tri vprašanja namreč že
               zadevajo bistveno spremembo sistema pokojninskega in invalidskega zavarovanja, kakor
               je uveljavljen danes, v enem delu v skladu s predlogi, ki jih ima v varčevalnem
               programu, v enem delu tudi daleč preko tega, v vsakem primeru pa so že sestavni del
               reforme pokojninskega in invalidskega zavarovanja, za katero bi bilo korektno, da
               tudi predlagatelji, predstavniki DeSUS-a, na njo ne pristajajo tako zlahka. Ker ta
               reforma, drage gospe in gospodje, čeprav me ne poslušate, bo zadela tudi tiste, ki
               danes sedite v tej klopi, pa še nismo upokojenci, ne samo upokojence. Zadela bo
               predvsem mlade, pa vse bo zadela, čeprav upokojenci mislijo, da njih ne bo, pa bo
               tudi njih prizadela. Ampak nekorektno je, da zato, ker ste DeSUS, dragi gospodje,
               pristajate na vse drugo, samo da se reši del problemov in zlahka pristajate na
               stališča, ki posegajo v vprašanje same reforme. Za kaj gre? Gre za določitev
               objektivnih meril, kot stranka s tem soglašamo. Ampak to je že sestavni del in
               zaenkrat ni bilo napisano niti v varčevalnih ukrepih, ki jih predlaga vlada, vsaj v
               tistih ne, ki sem jih jaz imel priliko prebrati. Zadeva izračun prispevka za dokup
               zavarovalne dobe, kar je v varčevalnih ukrepih, treba pa je povedati, kaj v praksi to
               pomeni. To pač pomeni, da če bo uveljavljen predlog, kakršen je, ki je lahko
               korekten, ampak brez diskusije, da potem faktično za mnoge dokupa zavarovalne dobe
               ni. Ali kdo ve, kaj to pomeni? To pomeni od bruto plače 31% na mesec. In kdo ve, da
               to pomeni pri povprečni plači, pri povprečni plači 1,5-krat toliko, kot je danes še
               obveznost, ki je za dokup delovne dobe, najmanj 1,5-krat toliko, da ne govorim o vsem
               ostalem. Ali se zavedamo, kakšna je ta rešitev? Je mogoče tako preko noči s
               stališčem, ne da nam jo kdo jasno pove, rešitev sprejeti?</p>
               <p>In tretje, je ukinitev, ne preverjanje, ampak ukinitev možnosti za predčasno
               upokojitev delavcev, ki izgubijo zaposlitev zaradi operativnih razlogov. Vlada sama
               pove, da tisti, ki zaradi operativnih razlogov pet let pred pokojnino, samo za te pa
               gre, ker drugi nimajo možnosti, da bi se vključili v predčasno upokojevanje, imajo
               ti, ki so najprej 2 leti na Zavodu, kasneje se jim plača še zavarovalna osnova do
               5-ih let, potem gredo pa lahko v pokoj, če v 5-ih letih izpolnijo pogoje. Ampak,
               nihče od teh ali pa velika večina od teh ni več zaposliva. To so ljudje, ki jim je,
               če pridejo iz operativnih razlogov na borzo dela ali na Zavod za zaposlovanje, to
               edina možna rešitev. Drugače ostajajo 2 leti na pravici do nadomestila, 3 leta na
               socialnih prispevkih. Potem pa kaj? Potem je pa konec. Potem pa tudi v pokoj ne
               morejo. Ko bo sprejeta reforma pokojninskega sistema, ne bodo mogli v pokoj, ne samo
               prvih 5 let, ampak bodo izgubili tisto povečevanje starosti, kot pogoja za
               upokojitev, in povečevanje potrebnih let, kot pogoja za upokojitev. In bodo lahko šli
               v pokoj šele pri 65-ih letih, pri recimo 20- ali 25-letni delovni dobi. S tem, da
               veste, kdor je že uspel kaj prelistati belo knjigo, da bo osnova za takšno pokojnino
               bistveno nižja, da bo ta procent mogoče 35-40 % največ, ne pa nekaj drugega. Ali smo
               pripravljeni zdaj preko noči na tako rešitev pristati? Jaz mislim, če ste, gospe in
               gospodje iz koalicije in iz vlade sposobni delati takšne prekucije iz dneva v dan,
               samo zato, da bi zadovoljili neke medsebojne odnose v koaliciji, potem je to do
               države, posebej pa do državljank in državljanov, skrajno neodgovorno in mi pri tem ne
               bomo sodelovali.</p>
               <p>In zadnje. Rad bi povedal še to, da način, kakor ste se lotili sprememb in
               dopolnitev zakona o pokojninskem in invalidskem zavarovanju, demantira vaše lastne
               trditve o tem, kaj boste z varčevalnimi ukrepi storili. Vi ste namreč zdaj sprejeli
               spremembe in dopolnitve zakona v celoti, in pričakujte, da bo do idej za spremembe
               dopolnitev zakona v celoti tudi prišlo, deloma v prvi obravnavi, kasneje z amandmaji.
               Če bo kakršenkoli amandma sprejet, in ta gotovo bo sprejete, saj že vlada predlaga
               amandmaje, potem ni nobenih skrajševanj postopkov med drugo in tretjo obravnavo. In
               potem bo diskusija, namesto, da bi bila dobro premišljena, o reformi pokojninskega
               sistema, ne vem, spomladi in tako naprej, začela že v decembru in januarju mesecu. Če
               je to vaša želja, mi bomo na njo pripravljeni in bomo pri njej sodelovali. Samo potem
               niti pod slučajno ne bo res, da bo na teh točkah tisto, kar ste si vi zastavili, kot
               varčevalne ukrepe, možno realno uresničiti. Zato jaz podpiram v imenu poslanske
               skupine predlog, ki ga je nepooblaščeno dal gospod Moge. Jaz soglašam tudi z
               ugotovitvami, ki jih je dala predsedujoča in razumem, da ker ne bo sprejet predlog,
               ki ga je dalo matično delovno telo, da bo potem tudi brez glasovanja sprejeta
               odločitev, da gre razprava v matično delovno telo, da bi lahko tudi mi razmislili o
               tem, kakšne spremembe in dopolnitve ali pa dopolnilna stališča bomo oblikovali, da bi
               na matičnem delovnem telesu lahko bila dovolj resno diskutirana ta vprašanja in
               kasneje tudi na državnem zboru. Hvala lepa.</p>
            </sp>
            <sp xml:id="SDZ2-Redna-07-1997-11-20.sp97">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Potrč. Poslanske skupine imajo besedo. Gospod Kebrič, v imenu poslanske
               skupine? Replika - ni replike! Želi še kdo v imenu poslanske skupine razpravljati?
               Gospod Kebrič, v imenu poslanske skupine.</p>
            </sp>
            <sp xml:id="SDZ2-Redna-07-1997-11-20.sp98">

               <speaker>IVAN KEBRIČ:</speaker>

               <p>Hvala za besedo. Kolegice in kolegi! Zelo mi je žal, da vam bom verjetno govoril isto
               kot včeraj, moral pa bi govoriti tistim, ki jih včeraj ni bilo, pa jih, žal, tudi
               danes ni. Kajti, če nekdo ne posluša, pa se niti malo ne poglobi v materijo, ki je
               predmet točke dnevnega reda, potem mi je zelo, zelo žal.</p>
               <p>V imenu poslanske skupine podpiramo ta predlog predlagatelja za spremembo
               pokojninsko-invalidske zakonodaje iz naslednjih razlogov:</p>
               <p>Prvič. Če bomo ta predlog sprejeli, bomo imeli mnogo lažja stališča za razpravo o
               Beli knjigi, kajti stališča o Beli knjigi se bodo prav gotovo razhajala. Če pa bomo
               pri tem, o čemer sem včeraj govoril, prišli do nekega skupnega imenovalca, potem nam
               bo razprava dala v konstruktivnem delu boljše rešitve, kot so pa danes nakazane v
               Beli knjigi. Bela knjiga ni sveto pismo, ki se ne more spreminjati, ampak je Bela
               knjiga tista osnova, ki bo dala v določenem času drugi sistem. Ne more ga pa dati
               jutri, ne more ga dati v polovici drugega leta. V najboljšem slučaju se bodo lahko
               določene stvari iz Bele knjige sprejele komaj z januarjem, leta 1999.</p>
               <p>Zato vas prosim, da podprete ta predlog, da sploh pridemo do pravih osnov, da se
               bomo lahko konkretno, konstruktivno, v korist tistih, ki bodo prihajali v upokojenske
               vrste - čeprav nekateri trdijo: Bela knjiga ne prinaša nič slabega ali ne bo
               prizadela današnje generacije upokojencev. Ampak to ni res! Nobena reforma se ne dela
               zato, da bo nekaj izboljšala, če je situacija slaba, temveč mora poiskati določene
               ukrepe, ki bi to situacijo izboljšali, pa tudi na račun današnje upokojenske
               generacije.</p>
               <p>Sedaj naj povem, da se je naša poslanska skupina za to odločila in je bil
               predlagatelj pooblaščen, da na osnovi 184. člena - pa si ga izvolite prebrati, samo
               en odstavek - ima predlagatelj, ima vlada, če ni predlagatelj, poslanske skupine in
               poslanci pravico spreminjati, dopolnjevati, dati spreminjevalne predloge. Jaz sem to
               včeraj storil, vlada je to včeraj storila - zakaj ne razpravljamo potem o tem, pa
               vidimo, kaj je sprejemljivo, kaj ni sprejemljivo! Saj je jasno napotilo, da bi naj v
               stališču vlade, ki si ga lahko preberete, predlagatelj skupaj z vlado in na osnovi
               teh predlogov, ki jih bodo danes izoblikovale bodisi poslanske skupine ali posamezni
               poslanci, da bomo prišli do take rešitve, ki bo za ta parlament sprejemljiva, in da
               bomo imeli realno osnovo, da bomo sploh lahko začeli razpravljati o Beli knjigi.
               Danes govorijo o Beli knjige mnogi, ki niti platnic niso videli! Ampak to je 290
               strani! Moj poslanski kolega Potrč, verjamem, ker delava skupaj v raznih odborih in
               se pogovarjava in delovna skupina in proučujeva, kaj bi bilo boljše, kaj bi bilo
               najboljše. Kajti takega, da bi vse zadovoljil, takega na svetu ni! Če bi bil en bog,
               ki bi lahko vsem ustregel, potem ne bi imeli raznih bogov. Hvala lepa.</p>
            </sp>
            <sp xml:id="SDZ2-Redna-07-1997-11-20.sp99">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo od predstavnikov poslanskih skupin razpravljati? <stage>(Nihče.)</stage> Torej
               dajem besedo poslankam in poslancem. Kot prva se je prijavila gospa Belopavlovičeva,
               potem pa gospod Potrč. Razpravo omejujem na 5 minut, ker ni bilo pisnih prijav.</p>
            </sp>
            <sp xml:id="SDZ2-Redna-07-1997-11-20.sp100">

               <speaker>NATAŠA BELOPAVLOVIČ:</speaker>

               <p>Hvala lepa. Bilo je kar nekaj očitkov izrečenih na račun vlade in moram reči, da je
               bilo tudi nekaj vprašanj postavljenih, ki zahtevajo odgovor.</p>
               <p>Prvo, na kar mislim, da je treba opozoriti - relacija novele zakona in Bela knjiga.
               Res, da so nekateri od predlogov, ki jih lahko najdete v stališčih vlade, zapisani
               tudi v Beli knjigi. Mislim, da je del odgovora poskušal dati že gospod Kebrič, ko je
               govoril o Beli knjigi. Namreč to je celovit dokument, zahteva večjo razpravo, daljšo
               razpravo. To je dokument, ki ima preko 200 strani in dejansko posega v celovito
               reformo pokojninskega in tudi invalidskega zavarovanja. To, kar razmišljamo oziroma
               kar nakazujemo v svojem stališču, je relativno majhen poseg v veljavni zakon, ki pa
               mislimo, da je nujen in s katerim ne kaže čakati eno leto oziroma mogoče še več, do
               takrat, ko bo reforma v celovito zaživela oziroma bo sprejeta.</p>
               <p>Rečeno je že bilo, če bi vse razprave z Belo knjigo potekale tako, kot smo si jih
               nekako zastavili, je mogoče, da bi zakon, nov zakon začel veljati 1. januarja 1999.
               Mislim, da te spremembe, o katerih razpravljamo sedaj, bi lahko začele veljati
               bistveno prej.</p>
               <p>Drugo; zakaj je vlada tako dolgo čakala s stališčem? Moram reči, da ni bilo malo
               časa in ni bilo malo naporov, pravzaprav usklajevanih naporov vloženih v stališče, ki
               je danes pred vami. Gre za to, da je določene rešitve, tako kot so bile predlagane s
               strani poslanca Kebriča, bilo potrebno preveriti, da jih bo tudi v okviru druge
               obravnave potrebno preveriti, in da želimo razširiti ta predlog s tistim, kar sem
               rekla, s tistim kar se nam zdi potrebno, tudi v okviru varčevalnega paketa in kar je
               treba narediti relativno hitro.</p>
               <p>Kaj pomeni 160. člen? 160. člen smo zapisali, da ga je potrebno pogledati z vidika
               finančnih možnosti in z vidika možnosti zagotavljanja sredstev. To, o čemer smo se
               pogovarjali do sedaj, pomeni predvsem ukinitev tiste februarske formule, ki veste, da
               je komplicirana, da sproža veliko vprašanj, pomeni, da se ne bi v bodoče usklajevale
               pokojnine, tako da se na primer uskladijo z 0.7 ali 0,1, 0.3%, kar vzbuja pravzaprav
               tudi negodovanje med samimi upokojenci, ampak da se dogorimo, kateri je tisti
               procent, ko bomo pokojnine uskladili. Tu moram reči, tudi med poslancem oziroma med
               stranko De-SUS-a in med ostalimi še pravzaprav trajajo pogovori in v okviru druge
               faze bo treba videti, katera je tista varovalka ali je to 1% ali sta to lahko 2%,
               mislim da o teh stvareh bomo v okviru druge obravnave še resno in poglobljeno
               razpravljali.</p>
               <p>Naslednje kar je povezano s 160. členom je, da se pooblasti skupščina SPIZ-a za
               določitev tega razmerja 85%. Veste, da je sedaj državni zbor, ki naj bi sedaj
               določal, veste da tudi pravzaprav tega procenta ni bilo določenega, tako kot bi
               moralo biti letos v začetnem letu in mislimo, da je boljše, da to opravi SPIZ oziroma
               njegova skupščina, kar bo verjetno to naredila v tistih rokih, ki so predvideni v
               zakonu oziroma, ki bi morali biti predvideni.</p>
               <p>Še na nekaj bi opozorila gospoda Potrča. Razpravljal je tudi o tej prvi točki, o teh
               predlogih rešitev. Moram reči nekaj, seveda to pomeni na enem delu zaostrovanje,
               nikakor pa ne posegamo v tisti primer, ki ste ga omenil, da tistim presežnim
               delavcem, ki pridejo na zavod, ki imajo to varianto 2+3, onemogočamo zdaj upokojitev.
               Gre za to, da predčasno upokojevanje je še vedno možno za tiste delavce, ki so dalj
               časa brezposelni in to 12 mesecev v roku 24 mesecev prijavljeni na Zavodu za
               zaposlovanje. Torej vsi tisti, ki bi v ta okvir sodili, ki se ne bi mogli zaposliti,
               so po samem zakonu še vedno, se lahko še vedno predčasno upokojijo. Ne bi pa radi, to
               je ena od, štiri alinee so v obstoječem zakonu in mi razmišljamo samo, da bi črtali
               eno in to tisto, skozi katero nam zdaj uhaja veliko ljudi in moram reči, mladih ljudi
               v pokoj, ki si pravzaprav želijo izbrati neki status presežka zato, da lahko gredo
               predčasno v pokoj, ker je to edina možnost. Tako da pravzaprav samo - bom takoj
               nehala - samo tiste anomalije, ki jih ugotavljamo zdaj v tem sistemu in pri konkretni
               praksi želimo odpraviti skozi te tri alinee. Je pa to seveda tudi prvi korak in tudi
               začetek pravzaprav k nadaljnjim razpravam in tudi k reformi, ker če bomo z reformo in
               razpravami o Beli knjigi odlašali, moram reči, da bodo vse mehanizme in vse
               pravzaprav luknje in možnosti, ki so mogoče, izrabili v tem vmesnem času ljudje, da
               bi šli čimprej v pokoj. Jaz mislim, da tega si ne želimo, veste, da to se je ob
               reformah običajno nam že dogajalo in še enkrat poudarjam, mi si tako mladih
               upokojencev pri 56. letih v povprečju v tej državi ne moremo privoščiti. Hvala
               lepa.</p>
            </sp>
            <sp xml:id="SDZ2-Redna-07-1997-11-20.sp101">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Potrč.</p>
            </sp>
            <sp xml:id="SDZ2-Redna-07-1997-11-20.sp102">

               <speaker>MIRAN POTRČ:</speaker>

               <p>Hvala lepa za nekatera pojasnila. Ker je čas omejen, najkrajše naslednje: Jaz
               sprejemam na znanje, da ste dolgo v vladi usklajevali, vendar to potrjuje samo mojo
               ugotovitev, da v 8 mesecih niste bili sposobni do normalne uskladitve priti,
               pričakujete pa, da tisti moment, ko vi glede na velike razlike do neke uskladitve
               pridete, da smo vsi drugi v državnem zboru samo za to, da smo srečni, da ste se
               uspeli uskladiti in da moramo to sprejeti. Na žalost, kadar gre za resne stvari,
               dajte razumeti, da tudi mi lahko kaj rečemo.</p>
               <p>Drugo, kar zadeva Belo knjigo. Poglejte, jaz sem prepričan in tako trdite tudi iz
               vlade in zelo pozdraviti je treba to, da Bele knjige in njene realizacije brez
               temeljite predhodne razprave, po možnosti tudi brez nekega temeljnega konsenza,
               temeljnega, ne v podrobnostih, ni, ker je reforma pokojninskega sistema tista, ki
               zadeva nekaj generacij; že upokojeno, tisto, ki dela in tisto, ki bo šele začela
               delati, in ne more nobena vlada, noben parlament, tudi ne glede na to, kako je
               strankarsko sestavljen, samo nase to odgovornost prevzeti, ker se bodo posledice
               videle čez 10, 15, 20 in več let, tako je tudi pri tej reformi. Zato, dragi gospodje,
               je moja kritika, gospod Kebrič, moja kritika dejstva, da poskušate delčke iz Bele
               knjige brez tega notri pripeljati, popolnoma upravičena. Jaz pa ne vztrajam, sami ste
               priznali in predstavnica vlade tudi, da delčke iz bele knjige poskuša izpeljati.</p>
               <p>Glede usklajevanja: Jaz povem še enkrat - mi kot stranka smo zato, da se vrne nek
               drug način usklajevanja. Rad bi pa opozoril, gospod Kebrič vas, ker pravite, da kdo
               ne prebere bele knjige - na strani 253 so podatki, ki povedo, kaj valorizacija
               pokojnin v sistemu sprememb pomeni. Valorizacija pokojnin v sistemu sprememb pomeni
               20% delež prihranka sredstev. V vsakem primeru. Celo nekaj več, če gre za čas do leta
               2050, pa nekaj manj do leta 2020. Je pa do leta 2020 po pomembnosti zelo pomemba,
               tako kot sicer je. In če se zdaj vam zdi, da se sklicujete, da so potrebne nekatere
               spremembe iz bele knjige, na tej točki, pa moramo iti iz bele knjige nazaj. V redu.
               Samo potem bodite enako korektni do vseh stvari, ne pa pri neki točki iti nazaj in
               otežiti start za belo knjigo, pri drugi točki pa iti naprej. To je pa nekorektno.</p>
               <p>Kar se pa tiče določanja procenta - jaz bom zelo vesel, če bo prišlo do spremembe
               160. člena. Ker 160. člen mislim, da tako in tako pomeni, da smo bili okoli prenešeni
               z zakonom. Ker tisti moment, ko je vlada ugotovila, da nočemo sprejeti uskladitve, je
               pa rekla, da ni potrebna. Pa je bila ravno tako narejena, in zaradi mene lahko tisti
               člen ostane, takšen kot je, Vlada bo pa naprej vsako leto prišla, ko ne bo dobila
               potrditve, bo rekla: <q>"Uskladitve veljajo, tako kot smo se mi dogovorili in mi
               določili"</q>. In tam notri ne pomeni nič.</p>
               <p>Rad bi rekel še nekaj. Kar zadeve usklajevanja in določanje procenta, ne vem, če
               vemo vsi, jaz sem to zvedel zelo pred kratkim, včeraj, predvčerajšnjem. To se pravi -
               vse govorjenje o tem, da imamo usklajevanje na 85%. To sploh ni res. To sicer v nekem
               členu zakona piše. Pa to ni res. Mi imamo usklajevanje na 74.3%. Tako, da boste
               vedeli. In to brez, da bi bil kakorkoli zakon spremenjen iz nekih praktičnih
               izračunov. In zdaj hkrati v beli knjigi pišemo, kako bomo najvišji procent, ki se
               plaji do pokojnine, in sicer 85, ko imajo druge države 70 ali nekaj takega, mi imamo
               tudi 74.3%, ne da bi kdaj koli to javno objavil. Vsaj ne v tem državnem zboru.</p>
               <p>In zadnje, kar zadeva operativne razloge. Mene veseli, če bo samo tako, kot je gospa
               državna sekretarka rekla. Iz tega, kar je zapisano v stališčih, se tako ne da
               razbrati. Ker pravi: <q>"ukinitev možnosti za predčasno upokojitev delavcev, ki izgubijo
               zaposlitev, zaradi operativnih razlogov na strani delodajalca."</q> To so tudi tisti
               primeri, ker gre na zavod, je pet let pred pokojnino, in bi lahko na tej podlagi
               pokojnino še dobil. Hvala lepa.</p>
            </sp>
            <sp xml:id="SDZ2-Redna-07-1997-11-20.sp103">

               <speaker>PREDSEDNICA EDA OKRETIČ-SALMIČ:</speaker>

               <p>Hvala. Gospod Kebrič ima še besedo.</p>
            </sp>
            <sp xml:id="SDZ2-Redna-07-1997-11-20.sp104">

               <speaker>IVAN KEBRIČ:</speaker>

               <p>Hvala. Kolegice in kolegi, bom zelo kratek. Moram v neki meri gospodu Potrču
               replicirati v tem smislu, da nisem ničesar vzel iz Bele knjige, da karkoli
               prejudiciram.</p>
               <p>Te zahteve so že bile od mojega predhodnika Ivana Sisingerja, bivšega poslanca, ki
               žal danes ni več, povzete in je v Poročevalcu povzet točno tako. Če pa je sedaj
               prišlo s strani vlade, da je dala določena stališča, je to pravica po 184. členu.</p>
               <p>Naj pa povem naslednje: En del teh stališč je povzetih iz mojih, kdo je včeraj
               poslušal ali pa ne, si pa lahko prečita preko magnetograma, da sem jaz govoril o 14
               ukrepih, ki bi jih bilo treba sprejeti in sploh ne bi imeli problema izplačevati
               pokojnin brez državnih, vladnih dotacij pokojninski blagajni. Nekaj teh ukrepov je
               sedaj tu s stališč, na drugi strani pa je tudi že nekaj teh povzetih v varčevalnih
               ukrepih.</p>
               <p>Druga je stvar, da jaz ne želim danes diskutirati ali razpravljati o Beli knjigi.
               Pred vami je predlog predlagatelja takšen, kakršen je bil objavljen v Poročevalcu,
               kakršen je bil že objavljen leta 1996, ko še ni bilo govora o beli knjigi, kdaj bo
               zagledala beli dan, in na to se dajmo osredotočiti in o tem dajmo razpravljati.
               Dejstvo pa je in še enkrat ponavljam, da sem pa določena stališča v neki meri
               spremenil, zato ker poslanci Demokratične stranke upokojencev nismo samo zaradi
               upokojence v tem državnem zboru, ampak gledamo ne samo to širše, ampak gledamo tudi
               na zaposlitev naših sinov, hčera, na perspektivo naših vnukic in vnukinj, kakšno bodo
               imeli morda, kot je kolega Potrč rekel, čez 20 ali 30 let. O tem bomo pa mi svoja
               stališča dali ob razpravi za belo knjigo. Hvala.</p>
            </sp>
            <sp xml:id="SDZ2-Redna-07-1997-11-20.sp105">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Potrč.</p>
            </sp>
            <sp xml:id="SDZ2-Redna-07-1997-11-20.sp106">

               <speaker>MIRAN POTRČ:</speaker>

               <p>Gospod Kebrič! Ne vem, jaz ne oporekam vladi pravice, da da stališča, lahko jih da.
               Jaz se sam opozarjam, da jih je dala zelo pozno in ne vem zakaj meni govorite, naj
               govorim o vsebini. Jaz sem vendar o vsebini govoril! Jaz sem govoril o vsebini 160.
               člena in sem govoril o vsebini 1. točke, ki ima tri nova stališča. Govoril sem o
               vsebini. Za mene je na nekaterih točkah ta vsebina problematična in sem želel
               pojasnilo. Jaz razumem, da vam pač ni ljubo, da ima nekdo drug drugo vsebinsko
               mnenje, ampak ne mi reči, da nisem o vsebini govoril!</p>
               <p>Drugo; ko vi pravite - predlagatelj lahko oblikuje, ima druga stališča in podobno.
               Vse je res, samo, veste, v tem primeru je pač neka slučajna, majčkena posebnost: da
               je predlagatelj član vladne stranke oziroma da je vladna stranka, in da je vlada
               potem prišla in dopolnjevala, spreminjala in podobno, stališča, predlagatelj sam je
               pa rekel, se strinjam, se ne strinjam in podobno. Neka specifika je in dovolite, da
               tudi to vzamete v račun, da v tem primeru predlagatelji in vlada imajo malo drugačen
               odnos kot sicer.</p>
               <p>Tretje, na kar bi rad še opozoril, je pa dejstvo, na kakšen način naj se o teh
               stvareh razpravlja in odloča. Poglejte, jaz ne oporekam DeSUS-u, da je vložil zakon;
               vložil ga je takrat še naš poslanec Ivan Sisinger in meni je bilo normalno, da ga bo
               sedaj DeSUS povzel. Na začetku, če niste preslišali, sem povedal, da naša poslanska
               skupina besedilo zakona podpira. Moram pa reči, da kadar gre pa za Belo knjigo, bom
               pa naredil vse, da Bela knjiga ne bi bila diskutirana v vladi in skupaj z DeSUS-om.
               To je, dragi gospodje, kakorkoli si domišljate, da ste edini poklicani za pokojninsko
               reformo, premalo in bistveno premalo! Ta pokojninska reforma se tiče tudi tistih, ki
               so se danes komaj rodili, se tiče vseh zaposlenih, morajo sindikati zraven
               sodelovati. Nemogoče je, da si domišljate, da bo DeSUS imel glavno vlogo pri reformi
               pokojninskega sistema. S tem pa ne bom nikoli soglašal! Hvala.</p>
            </sp>
            <sp xml:id="SDZ2-Redna-07-1997-11-20.sp107">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospa Belopavlovičeva želi besedo.</p>
            </sp>
            <sp xml:id="SDZ2-Redna-07-1997-11-20.sp108">

               <speaker>NATAŠA BELOPAVLOVIČ:</speaker>

               <p>To je izven konteksta te razprave, ampak je resnično samo replika.</p>
               <p>Vi dobro veste, da gre za predlog Bele knjige, da še ne gre za dokončen dokument, da
               se ta material usklajuje in da prvi, s katerimi smo začeli resno debato in diskusijo,
               so bili sindikati. Z vsemi reprezentativnimi sindikati smo v zadnjih 14 dneh šli
               skozi Belo knjigo. Mislim, da je to marsikomu poznano, veliko je bilo tega tudi v
               javnosti, veliko je bilo v časopisih. Šli smo tudi z delodajalci in zdaj gremo po
               drugih interesnih skupinah; tudi z mladimi, študentskimi organizacijami in tako
               naprej, mislimo Belo knjigo resno predebatirati, preden bi naredili čistopis, preden
               bi iz tega predloga nastal dokument, ki bi ga potem poslali državnemu zboru in jasno,
               od vas in od vaše razprave je potem odvisno, ali bo ta dokument dobil zeleno luč in
               ali bomo lahko zakonodajo v tej smeri naprej delali ali ne. Hvala.</p>
            </sp>
            <sp xml:id="SDZ2-Redna-07-1997-11-20.sp109">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Potrč.</p>
            </sp>
            <sp xml:id="SDZ2-Redna-07-1997-11-20.sp110">

               <speaker>MIRAN POTRČ:</speaker>

               <p>Gospa Belopavlovičeva, hvala. Res je, kar ste povedali. Imam pa eno vprašanje: ali
               ste z vsemi sindikati uskladili tudi predloge, da se ukinejo možnosti za predčasno
               upokojevanje delavcev, ki izgubijo zaposlitev zaradi operativnih razlogov na strani
               delodajalca? Ali ste z njimi uskladili predloge za izračun prispevka za dokup
               zavarovalne dobe, ob dejstvu, da je v Beli knjigi predvideno, da se bo poleg
               materinstva štela tudi vojaščina in štel tudi študij v pokojninsko dobo, vendar ne
               kot pravica izračuna, ampak kot pogoj za pridobitev pravice, vendar predvideno je. Vi
               v tem predlogu dajete popolnoma diametralno nasproten predlog, kot je v Beli knjigi.
               Ali ste s kom to prediskutirali? Ali ste s subjekti, ki jih to zadeva - to so pa
               podjetniki, kmetje, obrtniki, samozaposleni in podobno - prediskutirali, uskladili
               prvo alineo? Prosim za odgovor. Hvala.</p>
            </sp>
            <sp xml:id="SDZ2-Redna-07-1997-11-20.sp111">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Replika.</p>
            </sp>
            <sp xml:id="SDZ2-Redna-07-1997-11-20.sp112">

               <speaker>ROMAN JAKIČ:</speaker>

               <p>Hvala za besedo. Z vsem spoštovanjem do gospoda Potrča, jaz mislim, da seveda ne bi
               smeli preslišati tistega, kar je predstavnica vlade povedala tukaj in seveda drži. In
               sicer, da nič še ni bilo dogovorjeno, da nič še ni bilo usklajeno, temveč da so pred
               14 dnevi začeli diskutirati z različnimi interesnimi skupinami in različne interesne
               skupine bodo še, ne obdelane, temveč informirane, kaj v Beli knjigi sploh piše.
               Namreč, gospa Belopavlovičeva je omenila, res je, tudi z mladimi ministrstvo za
               socialo pripravlja, za študentsko organizacijo Univerze v Ljubljani, študentsko
               organizacijo Univerze v Mariboru, iti skozi Belo knjigi, preštudirati in na osnovi
               tistega potem začeti usklajevati. Zaenkrat je seveda ta Bela knjiga kot predlog,
               zgolj osnova za diskusijo. Na osnovi različnih diskusij se bo seveda oblikoval
               dokončni predlog. Zato, gospod Potrč, ni treba tukaj izvajati, kot da je ta Bela
               knjiga dokončna, ker ste dobili odgovor, da ni in da še ni usklajena. Hvala.</p>
            </sp>
            <sp xml:id="SDZ2-Redna-07-1997-11-20.sp113">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo je imel gospod Jakič. No, sedaj pa gospod Potrč.</p>
            </sp>
            <sp xml:id="SDZ2-Redna-07-1997-11-20.sp114">

               <speaker>MIRAN POTRČ:</speaker>

               <p>Gospod Jakič, resno mislim, z vsem spoštovanjem, ker vedno nastopate mirno in
               argumentirano, ampak rad bi vam povedal tole. Jaz nisem govoril, da je Bela knjiga
               dokončna, ampak sem opozoril, da se posamezni elementi iz Bele knjige - nekateri tudi
               drugače, kot je v Beli knjigi predvideno, pa ni dokončno - jemljejo in želijo v
               mesecu dni urediti, preden se bo o Beli knjigi prediskutiralo, preden se bo vedelo,
               kakšna bo in preden se bo tista reforma začela. Tu jaz vidim problem. Zato sem tudi
               gospo državno sekretarko vprašal, ali so bile te stvari, ki zdaj želijo biti
               spremenjene, s kom prediskutirane - tu vidim problem, ne v tem, da začenjamo pametno
               in nujno diskusijo o reformi pokojninskega sistema. Dajte me tako razumeti, prosim!
           </p>
            </sp>
            <sp xml:id="SDZ2-Redna-07-1997-11-20.sp115">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Kebrič, nato gospod Moge in gospa Belopavlovičeva.</p>
            </sp>
            <sp xml:id="SDZ2-Redna-07-1997-11-20.sp116">

               <speaker>IVAN KEBRIČ:</speaker>

               <p>Hvala. Spoštovani prijatelj, Miran Potrč, z eno besedo nisem omenil tvoje razprave
               glede vsebine, z eno besedo! To se pravi, da ne sprejemam tega, da sem te napadel
               zaradi vsebine ali česarkoli.</p>
               <p>Druga stvar, pa zelo kratko. DeSUS si jemlje in ima, po ustavi in zakonu, kot
               parlamentarna stranka in kot stranka pravico, da bo dala svoje mnenje, predloge,
               kritiko, če je potrebno in to konstruktivno ob razpravi za Belo knjigo tudi v
               javnosti. Niti malo si ne domišljamo, da smo edini poklicani, ampak bomo enakopravni
               partnerji v vsaki razpravi, bodisi javni, bodisi v določenih krogih, pa tudi tu v
               parlamentu. In zavedamo se, da imajo institucije civilne družbe vso pravico, in tudi
               mi se bomo z njimi pogovarjali kot stranka. Tega nam nihče ne more preprečiti, niti
               želimo, da je to naš monopol, niti ne želimo, da smo edini poklicani za te stvari,
               ampak želimo biti enakopraven partner z vsemi. Hvala lepa.</p>
            </sp>
            <sp xml:id="SDZ2-Redna-07-1997-11-20.sp117">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Moge.</p>
            </sp>
            <sp xml:id="SDZ2-Redna-07-1997-11-20.sp118">

               <speaker>RUDOLF MOGE:</speaker>

               <p>Hvala lepa, predsedujoča. Ob tej popoldanski uri nastopa samih Mariborčanov, v
               pretežni večini, bi dal naslednje; da so stališča, ki jih je vlada predlagala
               državnemu zboru takšna, da posegajo v vsebino Bele knjige. Če hočete, vam citiram
               strani, lahko vam prečitam stališče in lahko vam prečitam, kaj piše v Beli knjigi.
               Bodisi, da se gre za krog, zavarovanco za samostojne obrtnike ali pa za samozaposlene
               ali za izračun prispevka za dokup in tako naprej. In kaj smo mi zdaj storili? V prvi
               obravnavi o tem sploh nismo govorili, sploh nismo govorili, in tudi načela zakona in
               tudi finančne osnove zakona, o katerem se pogovarjamo, niso bile obremenjene s temi
               stališči. Zdajle imamo belo knjigo in če imamo belo knjigo v parlamentu, smo jih
               imeli več. Je bila bela knjiga o izobraževanju, bela knjiga o visokem šolstvu, bela
               knjiga o športu itn., smo belo knjigo predebatirali, je bela knjiga šla tudi v javne
               razprave in na podlagi teh izhodišč so stranke zasedle svoja stališča in so zakon po
               tej meri svojih stališč potem v parlamentu tudi krojile. To je pa precedens, to
               pomeni v drugi obravnavi tega, kar zakon sploh ni obravnaval, vnesti v drugo
               obravnavo to, kar je že v Beli knjigi, pomeni potem prehitevanje po levi strani. Jaz
               mislim, da bi bilo najbolj pošteno od nas to, da pustimo to, kot takšen čas, da se
               pogovorimo o Beli knjigi, da vlada pripravi celotno strategijo in celoten zakon okoli
               tega in da potem pač izglasujemo ta zakon, kakršenkoli že bo. Zaradi tega jaz osebno
               nasprotujem temu, kar je moja vlada čez noč prinesla na mizo. Jaz se pač oproščam,
               jaz tega ne morem sprejeti in se mi zdi, da bi bilo, torej najbolj pošteno, ne samo
               tako, kot je moj kolega poslanski Miran Potrč govoril za upokojence, ampak tudi za
               njihove otroke, tudi za njih je ta zakonodaja, bi bilo pošteno do vseh generacij, ki
               tukaj nastopajo, da tole reč celovito rešimo, ne pa to, da obdelamo per partes in
               nakazujemo rešitve, ki pa mogoče v javni razpravi, tudi ki so v Beli knjigi, ne bodo
               v javnosti oziroma ne bodo tudi nestrokovno podprte. Jaz mislim, da je ta zakon, ima
               takšno težo in veljavo, da se ga je treba lotiti celovito, ne pa po delih in to, kar
               je tukajle v teh stališčih, je po mojem skromnem mnenju prehitevanje po levi strani.
           </p>
            </sp>
            <sp xml:id="SDZ2-Redna-07-1997-11-20.sp119">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Moge. Besedo ima gospod Belopavlovičeva. Gospod Kopač ima še
               repliko.</p>
            </sp>
            <sp xml:id="SDZ2-Redna-07-1997-11-20.sp120">

               <speaker>MAG. JANEZ KOPAČ:</speaker>

               <p>Hvala za besedo. Rad bi repliciral poslanskemu kolegu gospodu Mogetu. Zdi se mi
               namreč, da te diskusije zahajajo v nevarne vode. Govori se tukaj z zelo splošnimi in,
               na prvi pogled, zelo všečnimi besedili, in se s tem spravlja pod veliko nevarnost
               posamezne zelo potrebne reformne korake. Zakaj? Govoriti o tem, da je potrebna
               celovita reforma, seveda, vsi se s tem strinjamo. Ampak, realnost je ta, da imamo v
               parlamentarni proceduri predlog zakona o spremembi in dopolnitvi zakona o
               pokojninskem in invalidskem zavarovanju, in da nihče drug ne more vložiti, tudi vlada
               ne more vložiti, lahko sicer vloži, ampak na vrsto za obravnavo pa ne pride noben
               drug zakon s tem naslovom. Pokojninska reforma seveda ne more biti v kateremkoli
               zakonu, ampak v zakonu o novem pokojninskem in invalidskem zavarovanju ali v noveli
               obstoječega zakona o pokojninskem in invalidskem zavarovanju. Če ena od
               parlamentarnih strank, ki tvorijo navsezadnje koalicijo ali navsezadnje poslanec
               gospod Kebrič, ne želi umakniti zakona in ga ne želi, potem je seveda edina pot ta,
               da konstruktivno pridemo do nekih sprememb, sicer po vsebini, kakršna pač je
               predlagana v prvi obravnavi, nesprejemljivi, pa vendar, da se uspemo dogovoriti za
               neke spremembe. Kolikor vem, sem se s posameznim predstavniki vlade, s poslancem
               gospodom Kebričem, s poslansko skupino DESUS-a in z drugimi poslanci iz koalicije pol
               leta usklajeval. Gospod Moge seveda ni bil prisoten, jaz sem pa včasih bil. Zato ta
               stališča, ki so danes tukaj, kot vladna stališča, niso nastala čez noč, ampak so
               nastajala pol leta. To je eno.</p>
               <p>Drugo. Do teh stališč res ni prišlo zelo dolgo. Ni prišlo niti do takrat, ko smo
               imeli na matičnem delovnem telesu obravnavo tega predloga zakona, zato smo takrat
               poslanci iz dveh koalicijskih strank nasprotovali sprejetju tega zakona, takega kot
               je v prvi obravnavi. Tokrat, ker so vložena spreminjevalna in dopolnjevalna stališča,
               s katerimi, kot sem razumel, se strinja tudi gospod Kebrič, kot predlagatelj zakona,
               in s katerimi se tudi sam strinjam, zahtevajo pa še veliko razprav do druge
               obravnave, ker niso zelo definitivna ali pa zelo natančno zapisana. Skratka, zdaj ko
               ta stališča imamo, jih taka, podpiram. Vsaj jaz osebno, gospod Moge jih pač ne.
               Govoriti pa o tem, da se zdaj stvar prekine, da se vrne na matično delovno telo, da
               se počaka na druga stališča, itd. je seveda načeloma lepo. Ampak kaj to v praksi
               pomeni? Pomeni, da, ker dve poslanski skupini obstruirata delo parlamenta v zvezi s
               točkami te redne seje in tudi v zvezi z delovnimi telesi, ki obravnavajo točke iz te
               delovne seje, in to seveda, vsaj gospod Potrč dobro ve, to pomeni, da nikoli ne bomo
               mogli priti, teoretično, če se ne bi nič spremenilo, nikoli ne bi mogli priti do seje
               matičnega delovnega telesa, kajti vedno bi bil lahko nesklepčen. Na to temo. Samo na
               to temo. Govorimo o tej točki dnevnega reda. To pomeni seveda stvar odložiti. Tudi
               diskusija, ki jo je imel prej gospod Potrč in mu je gospod Plevel mu tukaj pokimal,
               da se strinja. O tem, da če se ne sprejme stališče matičnega delovnega telesa, torej
               da se predlog zakona v prvi obravnavi ne sprejme, da je potem treba imeti sejo
               matičnega delovnega telesa, da ponovno oblikuje neka druga stališča. Če pogledamo
               184. člen, potem lahko iz tega ven razberemo, da v primeru, da bi bil predlog sklepa
               matičnega delovnega telesa, in da se predlog zakona sprejme, in da slučajno ne bi
               bilo vloženo nobeno drugo stališče, kar se v tem konkretnem primeru tudi lahko zgodi
               zaradi razmerja sil na matičnem delovnem telesu, to pomeni, da se v prvi obravnavi
               sploh ne sme nobeno drugo stališče vložiti, niti to vladno.</p>
               <p>Ne vem, če govorim stvari, ki<gap n="..."/> Gospod Potrč, če preberete 184. člen - kombinacijo
               prvega, drugega in tretjega odstavka boste to lahko razbrali. Velika večina sedaj ne
               more natančno slediti vsem tem besedam in niti nima smisla, da jih nadaljujem. Rad bi
               pa povedal v tej repliki samo to; igranje z odlaganjem o razpravi tega zakona v prvi
               obravnavi pomeni odlaganje s katerimikoli spremembami, tistimi v Beli knjigi ali
               kakšnimi drugimi. Vztrajanje na tem, ali morebitna zavrnitev tega zakona v prvi
               obravnavi, seveda pomeni neslutene težave za to državo, navsezadnje. Zato smo,
               skratka zaradi določb poslovnika, ujeti v past ali v neko zanko iz katere se lahko
               izvijemo samo na podlagi kompromisa, in ta kompromis je v predlogu stališč vlade
               tukaj. Jaz predlagam, da o tem danes glasujemo. Vsako drugo odlaganje, kakršnega je
               predlagal, ali po vsebini o kateri je govoril gospod Moge ali gospod Potrč, seveda
               pomeni blokiranje kakršnikoli sprememb, za katere pa vsi globoko vemo, da so
               potrebne.</p>
               <p>Zato mislim, da se ne kaže na načelni razpravi o tem, kaj v Beli knjigi, kaj ni v
               Beli knjigi, kaj je bilo rečeno februarja lansko leto, kaj so pokazali dogodki in
               tako naprej. Vse to nima nobenega smisla. Mislim, da vsaj tisti, ki se ukvarjajo s to
               problematiko ali se ukvarjamo, točno vemo, za kaj v tem primeru tukaj gre in se vse
               te visoko doneče besede popolnoma brez teže. Hvala lepa.</p>
            </sp>
            <sp xml:id="SDZ2-Redna-07-1997-11-20.sp121">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospa Belopavlovičeva.</p>
            </sp>
            <sp xml:id="SDZ2-Redna-07-1997-11-20.sp122">

               <speaker>NATAŠA BELOPAVLOVIČ:</speaker>

               <p>Vprašanje je bilo prej postavljeno, koliko so te rešitve iz 1. točke usklajene s
               socialnimi partnerji.</p>
               <p>Moram reči nekaj; te rešitve dejansko niso bile usklajevane. Toliko, kolikor ste jih
               spoznali o beli knjigi, toliko seveda so z njimi seznanjeni. Dokončnega mnenja
               socialni partnerji v Beli knjigi niso dali. Jaz sem lepo povedala, gre za prve
               predstavitve in za prve razprave.</p>
               <p>Gre pa pri tem zakonu za normalni redni postopek. To se pravi, če bi bila ta
               stališča dopolnilna, ki jih je vlada dala, danes podprta, potem seveda bomo v takem
               smislu pripravili zakon za drugo obravnavo in za tretjo obravnavo. Takrat bo
               absolutno dovolj časa, da se o tem še diskutira in se tudi vidi, kakšen je pogled na
               določene rešitve. Nekatere rešitve verjetno niso popularne ali ne bodo popularne,
               čeprav moram reči, da mislim, da so nujno potrebne. Določene rešitve, na primer to,
               kar pravimo v prvi alinei, da je potrebno določiti bolj objektivna merila za odmero
               zavarovalnih osnov za samozaposlene - to so pa tiste stvari, na katere so tudi že
               sindikati opozarjali in pravijo, da je treba to narediti. To se pravi, nekaj od tega
               sigurno bo podprto tudi s te strani. Ostalo pa seveda se bo videlo v razpravi.</p>
            </sp>
            <sp xml:id="SDZ2-Redna-07-1997-11-20.sp123">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Besedo ima gospod Kebrič.</p>
            </sp>
            <sp xml:id="SDZ2-Redna-07-1997-11-20.sp124">

               <speaker>IVAN KEBRIČ:</speaker>

               <p>Hvala lepa za besedo. Dragi poslanski kolega, gospod Rudi Moge! Jaz sem včeraj
               poudaril in danes, da ne želimo razpravljati o beli knjigi, ampak o predlogu
               spremembe zakona, ki je bil vložen. Kajti vsa razprava o beli knjigi je prezgodnja.
               Kajti bela knjiga je komaj dana v javnost, in ko bo javnomnenjska razprava končana,
               jo bomo komaj dobili oficielno v državni zbor. V državnem zboru še bele knjige
               oficielno nimamo. In zdi se mi trošenje energije in časa brez veze, ki ga uporabljamo
               za to, namesto za kaj konkretnega.</p>
               <p>Zato prosim, gospa predsedujoča, če imate kolegi poslanci in poslanke še kake
               dopolnjevalne, spreminjevalne predloge, kot jih omogoča 184. člen, jih podajte, potem
               pa preidimo k glasovanju, ali je ta predlog s takimi in drugačnimi predlogi ali
               sugestijami ali dopolnili, sposoben za drugo branje, ker bomo imeli dovolj časa, da
               bomo predlog skupaj z vlado pripravili tako, da bi bil sprejemljiv. Seveda pa bomo v
               drugem branju lahko z amandmaji stvari spreminjali, dopolnjevali. In menim, da je to
               edino racionalno. Pa prosim, da sprejeto to, kot dobronamerno napotilo za naše
               današnje nadaljnje delo. Hvala.</p>
            </sp>
            <sp xml:id="SDZ2-Redna-07-1997-11-20.sp125">

               <speaker>PREDSEDNICA EDA OKRETIČ-SALMIČ:</speaker>

               <p>Hvala. Še enkrat bi rada ponovila. Najprej moramo glasovati o sklepu matičnega
               delovnega telesa po 185. členu. V kolikor to ne bo sprejeto, pa mora spet
               razpravljati matično delovno telo in pripraviti stališča k predlogu zakona. Besedo
               ima gospod Moge, potem pa gospod Potrč. Vodim evidenco.</p>
            </sp>
            <sp xml:id="SDZ2-Redna-07-1997-11-20.sp126">

               <speaker>RUDOLF MOGE:</speaker>

               <p>Hvala lepa. Gospodu Ivanu Kebriču bi rad povedal v zvezi s tem, kar sem govoril. Je
               to. Da če smo dobili mnenje vlade in če smo dobili stališča vlade, potem bi najmanj,
               kar bi lahko bilo, če bi o tem lahko govorili, da bi bila vsa ta stališča
               obrazložena. Torej obrazložitev. Ker tega ni bilo, ker ne vemo, kaj se za tem skriva,
               sem zato dal proceduralni predlog, da se to obravnava na odboru.</p>
               <p>Mojemu poslanskemu sokolegu Kopaču, bi pa dejal to-le da mu bom jutri povedal, kaj
               piše pod pojmom <q>"kolega"</q>, pa mogoče me ne bo potem več tako klical. Po drugi strani
               bi mu tudi to sporočil, da je bil v Evropi kralj, ki je rekel <q>"L' État c'est moi"</q>
               Tukaj tudi velja, da imamo formalni pa neformalni klub - <q>"Klub - to sem jaz!"</q> O tem,
               kar je govoril, da jaz nisem govoril v imenu kluba, ni čisto res, in si je on to
               pravico kar sam zdaj naredil. Klub karkoli vpraša, čeprav je to naša osebna zadeva,
               in sem jaz kolege, ki so za to zadolženi, se z njimi konstatiral, in so rekli, naj
               grem v imenu kluba govoriti. Ampak to ni stvar tega! Gospod Janez Kopač, stvar je v
               tem, kaj je procedura - vsi vemo, kaj je. Odlaganje tega zakona v prvi obravnavi, kar
               si govoril, tudi vsi vemo, kaj pomeni. Pa to, ali smemo določeno stališče ali ne
               vložiti, tudi vsi vemo. Jaz sem mislil, da v dikcijah poslancev, ki so tu nastopali,
               od gospoda Kebriča do Mirana Potrča in do mene, so bila ta stališča, ki smo jih tu
               izpostavili jasna, ampak na te stvari nismo dobili odgovorov. Vsaj jaz nisem dobil
               odgovorov, pa če malo upoštevam iz javne logike. Zaradi tega se mi zdi, če bi
               poskušali te stvari na nek način spraviti skozi, in meni se tudi ne zdi, da je tale
               stvar okusna, ko 30 poslancev opozicije manjka pri takih stvareh, da na vso silo
               hočemo glasovati, pa se o tem odločiti, da ta stvar ni v redu. Zato se mi zdi, da bi
               bilo to, kar sem predlagal, da bi se matično delovno telo še enkrat sestalo, da bi se
               še enkrat pogovorili, da bi prišli do jasnih rezultatov, kaj to stališče pomeni.
               Potem bi bilo pa za mene jasno, kako se bom v danem primeru odločal. Samo to!</p>
            </sp>
            <sp xml:id="SDZ2-Redna-07-1997-11-20.sp127">

               <speaker>PODPREDSEDNICA EDA OKRETIČ-SALMIČ:</speaker>

               <p>Po poslovniku je že tako določeno, da stališča pripravi matično delovno telo in nihče
               drug. Torej mislim, da ni potrebno, da to predlagate, gospod Moge. Besedo ima gospod
               Potrč.</p>
            </sp>
            <sp xml:id="SDZ2-Redna-07-1997-11-20.sp128">

               <speaker>MIRAN POTRČ:</speaker>

               <p>Hvala lepa. Jaz bi, zaradi korektnosti do kolegice ali pa gospe poslanke Zbačnikove,
               rad povedal, da sem jo pred razpravo na hodniku vprašal in ji rekel sledeče: <q>"Govori
               se, da če bo državni zbor zahteval obravnavo na matičnem delovnem telesu, da boste
               vi, ker pač zdaj vaša stranka obstruira delo parlamenta, oteževali, da bi do takšne
               seje prišlo."</q> Rekla je: <q>"Ne, to ni res! Če bo državni zbor sklenil, bo seja takoj v
               roku sklicana."</q></p>
               <p>Gospod Kopač, jaz verjamem - in to je en delček odgovora na to, kar ste rekli, da se
               bo to zgodilo. Ne trditi nečesa, ker ta moment nima osnov!</p>
               <p>Drugo. Jaz nisem rekel, da mora telo oblikovati mnenja. Doslej pa je to bila vedno
               prilika dana delovnemu telesu, in po mojem je prav, da to priliko ima.</p>
               <p>Zdaj pa čisto na kratko samo nekaj. Najbrž nima smisla, midva sva oba dovolj dolgo
               tukaj in veva, kako se uporabljajo in ne poslovniške določbe. Prvič, interes za to,
               da se nek zakon sprejme ali ne, ima vsaj toliko koalicija kot opozicija. Vi ste se
               odločili za redni postopek. Vi veste, kako bo redni postopek dolgo trajal, tudi če ga
               boste hoteli po poslovniku spraviti skozi čimprej. Pred koncem januarja, če ne boste
               delali stvari, ki so nekorektne, to ne more biti sprejeto. Ker druga obravnava bo
               lahko najbolj zgodaj januarja in potem najprej osem dni kasneje bo lahko zakon
               sprejet - ne more biti prej. Lahko bi se pa odločili tudi za kaj drugega. Samo, to je
               vaša stvar. Lahko bi se odločili za to, ker je bil oktobra že vložen vladni predlog,
               ki bi ga lahko dopolnili, lahko bi se skupaj v koaliciji zmenili za konkretno
               besedilo členov, ki bi bila usklajena, pa bi tiste člene dali po hitrem postopku.
               Veliko drugih možnosti je, ampak drug problem je bil, da ste se res do včeraj do
               popoldan usklajevali. Samo ne to potem na našo grbo naprtiti. Hvala.</p>
            </sp>
            <sp xml:id="SDZ2-Redna-07-1997-11-20.sp129">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo od poslank in poslancev razpravljati? <stage>(Ne želi nihče
               razpravljati.)</stage> Ker ne želi nihče več razpravljati, zaključujem splošno razpravo.
               Matično delovno telo predlaga zboru, da sprejme naslednji sklep in sicer: <q>"Predlog
               zakona o spremembah in dopolnitvah zakona o pokojninskem in invalidskem zavarovanju
               se ne sprejme."</q> Odpiram razpravo o predlogu sklepa. Kdo želi besedo? Gospod
               Kebrič.</p>
            </sp>
            <sp xml:id="SDZ2-Redna-07-1997-11-20.sp130">

               <speaker>IVAN KEBRIČ:</speaker>

               <p>Hvala. Izkoristim priliko, da obrazložim svoj glas. Glasoval bom proti temu sklepu,
               da predlog kot ga je zavrnil, če poenostavljeno rečem, matično delovno telo, ampak
               menim, da je predlog sedaj z vso razpravo primeren za drugo obravnavo. To se pravi,
               jaz bom glasoval proti predlogu matičnega telesa. Hvala lepa.</p>
            </sp>
            <sp xml:id="SDZ2-Redna-07-1997-11-20.sp131">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo razpravljati? Ugotavljam, da ni razpravljavcev. Zaključujem
               razpravo in predlog sklepa dajem na glasovanje. Ugotovimo sklepčnost! <stage>(46
               prisotnih.)</stage></p>
               <p>Kdo je za? <stage>(2 poslanca.)</stage> Je kdo proti? <stage>(37 poslancev.)</stage></p>
               <p>Ugotavljam, da predlagani sklep ni sprejet.</p>
               <p>S tem prekinjam to točko dnevnega reda in jo bo zbor nadaljeval, ko bomo pridobili
               še stališča matičnega delovnega telesa. S tem zaključujemo današnje zasedanje.
               Nadaljujemo jutri ob 10.00 uri s poslanskimi vprašanji in pobudami. <stage type="time">(SEJA JE BILA
                  PREKINJENA 20. NOVEMBRA 1997 OB 16.07 URI.)</stage>
               </p>
            </sp>
         </div>
      </body>
   </text>
</TEI>