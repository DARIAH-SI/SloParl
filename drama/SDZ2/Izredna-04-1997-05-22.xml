<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-04-1997-05-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|B8B95230B7795C1AC125650500320FA5</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=B8B95230B7795C1AC125650500320FA5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-04-1997-05-22.DZ" n="04">
               <name>Izredna</name>
               <date when="1997-05-22"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-04-1997-05-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">4. izredna seja</stage>
            <stage type="date">(22. in 23. maj 1997)</stage>
            <stage type="chairman"> Sejo je vodil Janez Podobnik, predsednik Državnega zbora.</stage>
            <stage type="time"> Seja se je pričela 22. maja 1997 ob 14.46 uri.</stage>


            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam 4.
               izredne sejo Državnega zbora Republike Slovenije, ki sem jo sklical na podlagi prvega
               odstavka 49. člena, prvega in tretjega odstavka 51. člena in 54. člena poslovnika
               Državnega zbora.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Peter Lešnik, Igor Bavčar, Tone Partljič, Darinka Mravljak,
               Zoran Lešnik, Jurij Malovrh, Josip Bajc piše tukaj po 16. uri, Davorin Terčon od 16.
               ure dalje in Vincencij Demšar od 15. ure dalje. Ugotovimo sklepčnost <stage>(73
               prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na sejo sem vabil predstavnike Vlade Republike Slovenije ter vse lepo pozdravljam.</p>
               <p>Prehajamo na določitev dnevnega reda 4. izredne seje Državnega zbora Republike
               Slovenije. Predlog dnevnega reda ste prejeli s sklicem, dne 21. aprila 1997, in sicer
               je bil pripravljen na podlagi zahteve 24 poslancev poslanskih skupin
               Socialdemokratske stranke in Slovenskih krščanskih demokratov ter na podlagi dogovora
               na 11. seji Kolegija predsednika Državnega zbora.</p>
               <p>Predlagani dnevni red obsega naslednji točki:</p>
               <p>1. točka - pripravljenost Republike Slovenije na vstop v Evropsko zvezo;</p>
               <p>2. točka - vključevanje Slovenije v polnopravno članstvo zveze Nato.</p>
               <p>O predlogu dnevnega reda bomo odločali v skladu z drugim odstavkom 64. člena
               Poslovnika Državnega zbora. Predlogov za umik - prehajamo torej na umike - predlogov
               za umik posameznih teh dveh točk z dnevnega reda nismo prejeli. Najverjetneje ni
               predlogov za umik teh dveh točk.</p>
               <p>Zato prehajam na razširitve dnevnega reda. Danes, ko smo sprejemali dnevni red 5.
               redne seje, je bilo govora tudi o ratifikaciji konvencije o prepovedi razvoja
               proizvodnje kopičenja zalog in uporabe kemičnega orožja ter o njegovem uničenju.
               Vlada RS je danes, 22. maja, poslala v Državni zbor svoj predlog in predlaga
               Državnemu zboru Republike Slovenije, da razširi dnevni red 4. izredne seje Državnega
               zbora z navedenim zakonom, ki sem ga pravkar prebral. Želi predstavnik vlade besedo?
               <stage>(Ne želi.)</stage> Želi besedo poročevalec matičnega odbora? Gospod Kacin je že dopoldne
               povedal o razlogih. Želi besedo predstavnik sekretariata? <stage>(Ne želi.)</stage> Želijo besedo
               predstavniki poslanskih skupin? <stage>(Ne želijo.)</stage></p>
               <p>Na glasovanje dajem predlog za razširitev dnevnega reda s predlogom zakona o
               ratifikaciji konvencije o prepovedi razvoja proizvodnje in kopičenja zalog in uporabe
               kemičnega orožja ter o njegovem uničenju. Ugotovimo sklepčnost!</p>
               <p>Kdo je za? <stage>(77 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog za razširitev dnevnega reda sprejet.</p>
               <p>Zbor bo navedeni predlog zakona obravnaval kot 3. točko dnevnega reda.</p>
               <p>Glede širitev je Komisija za lokalno samoupravo v obravnavo Državnemu zboru
               predložila in predlagala razširitev dnevnega reda 4. izredne seje z naslednjo točko:
               sklep o začetku postopka za ustanovitev občin ter za določitev njihovih območij. Želi
               poročevalec te komisije besedo? Gospod Trofenik, prosim za vašo obrazložitev.</p>
            </sp>
            <sp who="SDZ2:TrofenikVili">

               <speaker>VILI TROFENIK:</speaker>

               <p>Hvala za besedo. Spoštovani zbor! Komisija za lokalno samoupravo je v sodelovanju s
               službo vlade za lokalno samoupravo, službo vlade za zakonodajo in Sekretariatom za
               zakonodajo in pravne zadeve pripravila predlog sklepa o začetku postopka za
               ustanovitev občin ter za določitev njihovih območij. Komisija je predlog sklepa
               obravnavala na 5. seji, dne 20.5., in na njenem nadaljevanju danes, 22.5.1997, ter ga
               sprejela.</p>
               <p>Komisija v sklepu predlaga Državnemu zboru, da začne postopek za ustanovitev občin
               ter za določitev njihovih območij v mesecu maju leta 1997, na podlagi predvidenega
               trajanja in zahtevnosti posameznih faz postopka, ki jih določa zakon o postopku za
               ustanovitev občin ter za določitev njihovih območij, ter roka, ki ga je določilo
               Ustavno sodišče z odločbo, s katero je ugotovilo, da sta 2. in 3. člen zakona o
               ustanovitvi občin ter o določitvi njihovih območij v neskladju z ustavo. Ustavno
               sodišče je z odločbo naložilo Državnemu zboru, da navedeno neskladje odpravi
               najkasneje 6 mesecev pred razpisom naslednjih lokalnih volitev, ki bodo jeseni
               prihodnjega leta.</p>
               <p>Komisija na podlagi navedenega predlaga Državnemu zboru, da uvrsti predlog sklepa o
               začetku postopka o ustanovitvi občin ter o določitvi njihovih območij na dnevni red
               4. izredne seje. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Trofeniku. Želi besedo predstavnik sekretariata? <stage>(Ne želi.)</stage> Želi
               besedo predstavnik vlade? <stage>(Ne želi.)</stage> Želijo besedo predstavniki poslanskih skupin?
               <stage>(Ne želijo.)</stage></p>
               <p>Na glasovanje torej dajem predlog za razširitev dnevnega reda s predlogom sklepa o
               začetku postopka za ustanovitev občin ter za določitev njihovih območij. Ugotovimo
               sklepčnost! <stage>(75 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je predlog za razširitev dnevnega reda sprejet. Zbor bo navedeni
               predlog obravnaval kot 4. točko dnevnega reda.</p>
               <p>Drugih predlogov za širitev dnevnega reda nismo prejeli. Želi s tem v zvezi še kdo
               besedo? <stage>(Ne želi.)</stage></p>
               <p>Prehajamo na glasovanje o predlogu dnevnega reda v celoti. Za današnjo sejo tako
               predlagam dnevni red kot je bil pravkar sprejet z dvema dopolnitvama. Ugotovimo
               sklepčnost! <stage>(70 prisotnih.)</stage></p>
               <p>Kdo je za predlagani dnevi v celoti? <stage>(73 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je Državni zbor predlagani dnevni red 4. izredne seje Državnega zbora
               sprejel.</p>
               <p>Preden preidemo na 1. točko dnevnega reda - to je na obravnavo pripravljenosti
               Republike Slovenije na vstop v Evropsko zvezo predlagam, cenjene kolegice in kolegi,
               da današnjo sejo pričnemo z namenom, da jo danes tudi končamo. Predlagam naslednje,
               da bi Državni zbor zasedal do 20.00 ure. Če bi se pokazalo, da je tudi še po 20.00
               uri veliko razpravljavcev oziroma da so nastopili kakšni drugi razlogi, bi se potem
               ob 20.00 uri tudi dogovorili ali takrat sejo prekinemo in jo nadaljujemo jutri, sicer
               pa bi jo danes končali. Vsekakor pa bom tudi upošteval vaša stališča in mnenja v
               zvezi s poslovniškimi določbami. Mislim pa, da je logično, da imamo za cilj, da pač
               izredno sejo končamo v tistem dnevu, kot jo pričnemo. Čeprav poudarjam, bomo
               upoštevali tudi stališča poslanskih skupin.</p>
               <p>Tako prehajamo torej na <title>1. TOČKO DNEVNEGA REDA - PRIPRAVLJENOST REPUBLIKE
                  SLOVENIJE NA VSTOP V EVROPSKO ZVEZO.</title> Gradivo sta v obravnavo Državnemu zboru
               predložila skupina 24 poslancev in Vlada Republike Slovenije, ki ste ga tudi vsi
               poslanke in poslanci tudi prejeli. Najprej sprašujem predstavnika predlagatelja
               izredne seje, če želi besedo? Gospod Lojze Peterle ima besedo v imenu predlagateljev
               izredne seje.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Spoštovani gospod predsednik, hvala lepa za besedo. Spoštovani gospod predsednik
               vlade z ministri in sodelavci! Spoštovane kolegice in kolegi! Spoštovane gospe in
               gospodje! Za to govornico se je že govorilo o zgodovinskem času, o zgodovinski uri, o
               zadnjem trenutku. Govorilo se je tudi že o izdajalcih slovenskih interesov. Mislim,
               da ni bilo nobene potrebe po tem, da bi o tako pomembnem vprašanju, kot je naše
               približevanje in polno vključevanje v Evropsko zvezo, potekalo na seji s pridevnikom
               izredna, kajti evropski sporazum je bil podpisan 10. junija lansko leto. Skorajda bo
               leto in mislimo, da je bilo v tem času na razpolago dovolj možnosti, dovolj časa, da
               bi pripravili za Državni zbor kot ključno odločujoče telo te države, vse tiste
               podlage, na podlagi katerih bi lahko relevantno odločali in odločali brez slabe
               volje.</p>
               <p>Torej meni je po svoje žal, da sem že drugič predlagatelj izredne seje, kajti bil
               sem predlagatelj v imenu Krščanskih demokratov take seje tudi lansko leto, ko smo na
               43. seji, sredi aprila oziroma v začetku aprila, prišli vendar do stališč in sklepov
               Državnega zbora, ki so potem omogočila podpis evropskega sporazuma. Pred tem pa se
               spominjate, da smo govorili o papirjih in nepapirjih, da se je govorilo o predlogih,
               ki se jih ni dalo videti, pa smo jih potem v Bruslju videli, ker jih doma nismo
               mogli. In moram z obžalovanjem povedati, da je situacija skorajda enaka leto po
               tistem, kar mislim, da je za državo slabo. In zato predlagatelje skrbi za prihodnost
               te države. Predlagajo izredno sejo in hkrati obžalujejo, da je do nje prišlo šele
               mesec pa pol po predlogu. Res, da je vlada v tem času nekatera gradiva pripravila,
               jih bom kasneje še komentiral, in po drugi strani pa je potrebno povedati, da če bi
               prej prišlo do obravnave naše pripravljenosti za vstopanje v obe za nas izredno
               pomembni integraciji, da bi verjetno lažje lovili vlak, za katerega se marsikdo boji,
               da je predaleč od Slovenije oziroma da Slovenije v prvem krogu pri taki dinamiki
               odločanja, pri takšnem pojmovanju odgovornosti dela vlade, preprosto ne more ujeti.
               Torej mi smo tukaj izredno konstruktivni. Ne predlagamo interpelacije, za katero
               mislim, da je vlada že zrela po treh mesecih, ampak predlagamo to, da se vlada drži
               tega, kar je sama ponudila, kar je sama zapisala kot prioriteto svojega dela, to pa
               je Evropska zveza in Nato.</p>
               <p>En mesec pred napovedano ratifikacijo evropskega sporazuma, smo bili v Državnem
               zboru brez vsakršnega dokumenta, ki bi nam kaj takšnega nalagal. Nismo imeli niti
               predloga zakona za ratifikacijo, ki je kasneje prišel. Nismo imeli predpristopne
               strategije in je še vedno nimamo. Imamo samo nekakšna izhodišča za strategijo. Nismo
               imeli pred seboj programa prilagajanja naše zakonodaje evropski zakonodaji. Nismo
               imeli nobenega predloga za zaščitne ureditve ali zaščitne ukrepe na način, kot pač to
               znajo delati članice Evropske zveze. In kar mislim, da je pri vsem tem tudi zelo
               bistveno, naša javnost ni bila informirana s strani vlade - pravzaprav nikakor in
               seveda naša javnost živi zaradi tega v pomanjkljivem vedenju, kaj pomeni Evropska
               zveza, kakšne so prednosti, kakšni so minusu. Živi v pomanjkljivem vedenju, kako smo
               na izzive pripravljeni, kako bomo recimo pokrili tista področja, kjer bo Slovenija
               lahko prizadeta, kako bomo izkoristili možnosti, ki jih Evropska zveza daje, tako da
               v današnji slovenski javnosti po zaslugi te neinformiranosti poslušamo predvsem
               stavke, ki govorijo, kakšna grožnja utegne biti Evropska zveza za slovensko
               prihodnost. Če bi naši ljudje vedeli kaj več, bi verjetno slišali tudi o tem, da je
               Evropska zveza za našo državo možnost.</p>
               <p>Imeli smo, ko smo tukajle že leta 1990 govorili, pred seboj štiri ključne politične
               cilje: demokratizacija prvi, osamosvojitev drugi, Evropska zveza tretji, Nato četrti.
               Prvo dvoje smo nekako uresničili, pri čemer imam seveda na demokracijo še velike
               pripombe. Osamosvojitev je tukaj. Mislim pa, da jo slabo izkoriščamo za to, da bi res
               prišli v prvi krog tako širitve Evropske zveze kakor Nata. In meni se zdi seveda
               paradoksalno dejstvo, ki ga moram povedati, da je tudi naše uradne dokumente lažje
               dobiti v Bruslju, kjer so stvari transparentne, kakor jih dobiti 350 metrov stran iz
               vladne palače. Tudi ta tako imenovani harmonogram je bil v Bruslju 14 dni prej,
               preden je dosegel parlament, v času modernih komunikacij. Toliko samo za ocvirek.</p>
               <p>In drugi del naše skrbi izhaja iz tega, da smo v veliki zamudi s tako politiko
               vlade. Skrbi nas to, da se slika, ki jo imamo sami o sebi oziroma jo predvsem
               ustvarja v naši javnosti pa tudi na tujem naša vlada, da se ta slika ne ujema prav
               zelo s sliko, ki jo imajo o nas na dveh zelo pomembnih naslovih za Slovenijo, in to
               na dveh krajih v Bruslju: na sedežu Evropske zveze in na sedežu v Natu. Tisti člani
               delegacije, ki so bili v Bruslju pred nekaj tedni, so pač to razliko lahko ugotovili.
               In seveda mislim, da taka razlika ni v prid temu, kar želimo doseči.</p>
               <p>In zato je eden od naših namenov, tudi ko želimo razjasniti situacijo, si priti na
               čisto, kje smo in kaj iz tega izhodišča lahko dosežemo, želimo priti tudi do tega, da
               ne bi sodelovali še naprej v ustvarjanju videza, ki ne ustreza resnici. In brali smo
               lahko razne zadeve o Sloveniji, ki so se zaključevale ali pa so vključevale ocene, da
               Slovenija zaostaja za drugimi kandidatkami za polnopravno članstvo. In tukaj je bil
               med nami na povabilo Državnega zbora tudi človek iz Belgije, prof. Bernard, ki nam je
               govoril, kako nas vidijo od zunaj, ampak na nepolitični ravni. In je seveda v svojem
               predavanju povedal, da ne razume, zakaj je začela Slovenija zaostajati po nekaj letih
               močne dinamike, prepričljive rasti in tako naprej. In je rekel, da seveda analize,
               tudi ki jih dela Evropska banka za razvoj ali še kakšna podobna inštitucija, Evropska
               zveza sama, kažejo s številkami, da se Slovenija ne more predstavljati, kar počne
               sicer zelo rada, s stavkom oziroma z geslom, da je to zvezda tranzicije. Tudi jaz
               moram reči, da se žal moram s tem strinjati, da to, kakor se nam zdi stvari dogajajo,
               ne dišijo po zvezdnati tranziciji.</p>
               <p>In ko sedaj seveda tudi tuja občila pišejo, da zamujamo in da drsimo na konec liste
               držav, ki lahko kandidirajo za polnopravno članstvo v obeh zvezah, moram reči, da nas
               to seveda več kot skrbi. Posebej zato, ker mislimo, da je tako stanje povsem
               nepotrebno oziroma bi se ga dalo z drugačno taktiko, z drugačno strategijo, z
               drugačnim pojmovanjem odgovornosti dela vlade peljati in uspeti drugače.</p>
               <p>Podpisane poslanke in poslanci! Z odgovornostjo za prihodnost Slovenije ugotavljamo,
               da bodo lahko posledice takega zamujanja za načrtovano vstopanje Slovenije v
               polnopravno članstvo v Evropsko zvezo in Nato za našo državo in naš narod
               katastrofalne. Slovenija lahko zaradi ugotavljanja počasnosti in na prvi pogled
               nerazumljivega zamujanja vlade pri pripravi potrebnih podlag za vključevanje v
               omenjeni zvezi izpade iz vseh variant za vključitev v prvem krogu njune širitve.
               Prepričani smo, da je treba storiti s strani Državnega zbora, ki ima določene
               možnosti za pritisk, storiti vse, da začne delati vlada z drugačnim odnosom do
               nacionalnih interesov naše države in mogoče vendar še pravočasno storimo korake, ki
               so nujni, da bomo v naših odnosih z Evropsko zvezo dosegli dogovorjeno ali že
               obljubljeno, pa ne še izpolnjeno. Zavedamo se, da je preostalo zelo malo časa in da
               so naslednji meseci bistveni za odločanje o prihodnosti Slovenije. Zavedamo se pa
               tudi, da odločanje v časovni stiski, kamor nas je vlada s takim odnosom pripeljala,
               nedvomno lahko vodi v slabo kakovost odločitev.</p>
               <p>Podpisani izhajamo pri naši zahtevi tudi iz rezultatov obiska delegacije treh
               odborov Državnega zbora, ki je pred nekaj tedni obiskala institucije Evropske zveze
               in Nato. Obisk je pokazal, kako vidita pripravljenost Slovenije za približevanje k
               Evropski zvezi pred pomembnimi notranjimi odločitvami Evropska zveza in Nato. V
               odkritih pogovorih s predstavniki posameznih direktoratov je bilo jasno, da v očeh
               Bruslja Slovenija zamuja in zaostaja z delovnimi koraki, predvsem s prilagajanjem
               zakonodaje, upadla je dinamika odločanja, nima na vladi ustrezne koordinacije, ima
               pri vladi in parlamentu za evropske zadeve premalo zaposlenih ljudi, nima pravega
               poudarka na transparentnosti. S poudarkom je bilo delegaciji povedano, da čaka
               Slovenijo še zelo trdo delo. Ker je tako kot je in ker Državni zbor ne more
               opravljati svojega dela brez pravih vladnih podlag, ker je opisana situacija
               odločilna za našo prihodnost, se nam zdi torej prav, da na tej izredni seji natančno
               obravnavamo stanje v zvezi z našim približevanjem k Evropski zvezi in Nato ter
               sprejmemo sklepe za pravo smer in dinamiko bodočega dela.</p>
               <p>Poudarjam, da je zamuda, ki je ni pridelal Državni zbor, ker če nima podlag za
               odločanje, ne more odločati, da je ta zamuda v nasprotju z nacionalnimi interesi naše
               države. In kot sem prej dejal, zahtevamo jasno besedo, zakaj tako in kdaj bo drugače
               in kdo bo to speljal. Zahtevamo torej izvedbo programa. Zahtevamo kredibilen odnos
               naše vlade do partnerja, ki se imenuje sedaj Evropska zveza.</p>
               <p>Nekdo od naših članov, ko smo bili v Bruslju, je dejal: <q>"Gospodje, Slovenija je bila
               zelo uspešna federalna enota v Jugoslaviji."</q> Tiste besede sem razumel <q>"puno puta smo
               jih nadmudrili."</q> Nalašč sem to povedal v drugem jeziku, ampak bi rad povedal, da
               moram uporabiti ta izraz, ki ga zelo težko prevedemo za domače potrebe. Z
               nadmudrivanjem Bruslja ne bo šlo. V Bruselj je treba hoditi s kredibilnimi koraki in
               tam nam je človek na strani Evropske zveze dejal: <q>"Že, že gospodje, ampak jaz vidim
               neko razliko med Beogradom in Brusljem."</q> Jaz jo vidim tudi, vsi predlagatelji tudi.
               Mislim, da se ne moremo zanašati na to, kako smo delali v federaciji, kjer mislim, da
               se je delalo v veliki meri s figo v žepu. Mislim, da tega s partnerjem, s katerim smo
               podpisali Evropski sporazum, ne moremo početi tako. In tam pričakujejo od nas delo,
               dejanja, ne novih deklaracij. Za Krščanske demokrate, kot enih od predlagateljev
               oziroma pobudnikov te izredne seje, bi dejal, da smo mi na prejšnji izredni seji
               podpisali vse, kar je treba narediti za kredibilen odnos z Brusljem. Za nas se ni
               treba še enkrat podpisati, da smo za to in za to, ker smo tam besedo že dali. Če pa
               je potreba s kakšnim posebnim izrazom politične volje to še enkrat delati, če to
               lahko vodi v bolj verodostojen odnos do našega partnerja Evropske zveze, potem smo
               pripravljeni to z veseljem tudi storiti. Mislimo tudi, da ne potrebujemo novega in
               novega lobiranja med članicami Evropske zveze, iz katerega potem izhajajo močni
               naslovi na prvih straneh, stiski rok, lepe fotografije - Avstrija nas podpira,
               Belgija nas podpira, Španija nas podpira. To smo vsaj že trikrat brali. Mogoče pri
               nekaterih državah petkrat. Kajti tisto, kar moramo narediti, je treba zdaj narediti
               doma. Ne s potovanji po svetu - jaz ne nasprotujem lobiranju za Nato itd. Ampak tudi
               tisto, kar bi nas peljalo z večjo gotovostjo v Nato, je tisto, kar moramo doma
               narediti. Mi ne želimo danes poslušati izgovorov s strani vlade, da smo imeli volitve
               in da se je vlada dolgo časa sestavljala, kajti večina uradnikov, ki delajo na teh
               projektih, ni kandidirala na teh volitvah in je tam na svojih mestih že nekaj časa in
               je bila večina z nekaj izjemami tudi v času volitev in tudi v času postavljanja nove
               vlade. V tem času bi se lahko izčrpno informiralo slovensko javnost o tem, kaj pomeni
               Evropska zveza, ne pa danes zahtevalo močne odločitve brez osnovnega informiranja
               našega prebivalstva.</p>
               <p>Torej volitve in vlada so slab izgovor, kajti predsednik vlade je imel takrat, ko je
               prišlo do podpisa evropskega sporazuma, na strani takratni parlament. In bi ga lahko
               izkoristil za to, da bi naredil naslednji korak ali vsaj predlagal zakon o
               ratifikaciji v proceduro, ki smo ga dobili šele, mislim, da pred slabim mesecem. In
               ne maramo politike časovne stiske, ki se je nekajkrat obnesla, vendar mislim, da se
               bodo to pot pokazale izredno slabe posledice. Jaz razumem, da zanimajo predsednika
               vlade predvsem ocvirki, ki se dajo dobro slikati. Nas predlagatelje zanima celota pri
               našem odločanju za Evropsko zvezo, naj gre za približevanje, naj gre za polnopravno
               vključevanje. Nas zanima pogled vlade, kaj je prvo, kaj je drugo, kaj je tretje,
               koliko kaj stane, kakšen je časovni okvir, kakšen je kadrovski okvir, kdaj, kaj,
               kako, kje se bo naredilo, da bomo šli naprej. Tega po vsem tem, se pravi tudi mesec
               in pol po zahtevi za izreden sklic seje, še vedno nimamo. Še vedno nimamo strategije
               in donedavnega je tekla beseda, ali ima ratifikacija sploh kakšno zvezo z našo
               ustavo. Sedaj je vendar situacija drugačna in mislim, da s to spremembo pri vladi
               prihajamo vsaj do normalnega zaporedja odločanja oziroma prihajamo do situacije, ko
               se bomo lahko izognili vsaj temu, da ne bi naknadna presoja vračala zadeve nazaj in
               zahtevala daljšo porabo časa.</p>
               <p>Torej, nas predvsem zanima strategija, na podlagi strategije program dela in seveda
               v tem kontekstu nas zanima pripravljenost Slovenije za sprejem štirih svobod, o
               katerih se govori v evropskem sporazumu. In nam se zdi izredno nevarno, izredno
               škodljivo, da se znamo bolj ali manj pogovarjati samo o vprašanju slovenske zemlje.
               Nacionalne vrednote so poleg zemlje še kakšne druge v Sloveniji. In vemo iz primerov
               drugih držav članic, v kakšnih težavah so bile recimo, ko je šlo za storitve. Španija
               nam je povedala zelo natančno, v kakšnih težavah so bili v zvezi z zavarovalništvom.
               Tudi naše zavarovalništvo je del virov naše prihodnosti, recimo, da ne govorim o
               kakšnih drugih panogah v storitvenem sektorju. In danes smo omejeni na eno vprašanje
               in na en strah, ki se mu pravi: <q>"Tujci bodo prišli in bodo vse pokupili, Slovenije bo
               pa konec!"</q> To je zame manipulacija, je tudi demagogija.</p>
               <p>In mi vztrajamo na tem, da pride vlada z jasno informacijo, kaj pomenijo štiri
               svobode za slovensko prihodnost, kako se bomo varovali pri posameznih možnostih
               režimov prehodnega značaja, ko bo šlo za našo industrijo, za naše servise in za druge
               zadeve.</p>
               <p>Torej, tudi mesec in pol po zahtevi za izredno sejo ne razpolagamo z dokumenti, za
               katere bi lahko rekli, na tej podlagi se z mirnim srcem odločamo.</p>
               <p>Včeraj smo sedeli predsedniki parlamentarnih strank in oba predstavnika manjšin v
               vladni palači in bilo je obljubljeno, čez noč boste dobili to, to in to. Tudi ta noč
               ni ničesar prinesla, tudi ne predsednikom parlamentarnih strank, da bi si na skrivnem
               pogledali, kaj misli vlada. Včeraj smo poslušali še eno predavanje, kako se
               intenzivno dela. Slišal sem iste besede, kot aprila leta 1996 in se sprašujem, zakaj
               tako, in bom tudi povedal razlago nekoliko kasneje.</p>
               <p>In potem, dvakrat po tej prestavljeni seji, imamo pred seboj izhodišča za strategijo
               ali bi rekel elemente za strategijo, neke nastavke, kar pa vse skupaj ni podobno
               recimo poljski strategiji, ki je zelo jasna v opredelitvi strateških ciljev in tudi
               poti, kako to dosegati. In trdim z vso odgovornostjo, da slovenska vlada ob tem, ko
               je decembra 1995 predsednik vlade pisal v Bruselj, da bo ustava spremenjena do
               ratifikacije, predsednik Državnega zbora pa je tukaj v družbi predsednika evropske
               komisije Jacquesa Santera dejal, da bo ratifikacija opravljena v maju. Torej ob teh
               obljubah, ki jih Bruselj resno jemlje in skozi to gleda našo verodostojnost, ker čaka
               na dejanja in ga ne zanimajo naše notranje politične debate ali razprtije. Torej tega
               ni, ampak razumem, da tega še ni, ker ni strategije, ker niso definirani koraki, ker
               niso opredeljene posledice, ker ni opredeljena pot itn. Tako, da ključna stvar, ki jo
               pričakujejo predlagatelji od vlade, je, da pride s celovito strategijo, kako misli
               naprej v Evropsko zvezo.</p>
               <p>Mi smo dobili potem k temu harmonogramu oziroma spisek zakonov, ki jih je potrebno
               sprejeti do začetka uveljavitve evropskega sporazuma. Tam pogrešam nekatera
               ministrstva. Zdi se mi, da zadeva ni v celoti opravljena in ključna zadeva pri
               programu usklajevanja naše zakonodaje oziroma harmonograma, ki to odslikava, je
               dejstvo, da so podzakonski akti popolnoma neobdelani. V podzakonskih aktih je pa
               obilo regulativ, za katere je potrebno zelo natančno videti ali so v skladu z
               evropsko zakonodajo in ne. In hvala bogu je resnicoljubni pripravljavec harmonograma
               zapisal na eni od strani, da je s tem delo nekako na pol opravljeno in bo možno v
               celoti oceniti, koliko je naša zakonodaja v skladu z evropsko zakonodajo, takrat ko
               bodo tudi obdelani podzakonski akti. Torej šele takrat bo parlament lahko dobil resen
               program usklajevanja naše zakonodaje, do takrat pa ne. In tudi glede tega nismo
               uspeli pri vseh prizadevanjih doslej dobiti niti enega datuma, kdaj se bo kaj
               zgodilo, pač pa se dela intenzivno, na pol je že narejeno, jutri vam lahko pošljemo.
               Samo pravim, današnji dan nam tudi ničesar ni prinesel tako, da smo pravzaprav samo z
               materialom predlagateljev izredne seje.</p>
               <p>Potem, če gremo naprej na ustavno vprašanje moram povedati, da me skrajno skrbi
               dejstvo, da je v enem tednu prišla vlada s štirimi različnimi pogledi na to
               vprašanje. Zame je to vprašanje bistveno.</p>
               <p>Najprej smo slišali, da ni nobenega problema in to se da dokaz za to, da je vlada
               videla to vprašanje tako, je v tem, da preprosto s predlogom za ratifikacijo zakona
               ni prišla in je očitno stavila na zgodovinski čut poslank in poslancev, ki bodo na
               suho ratifikacijo sprejeli, zato ker potekajo roki v Bruslju in rabimo ratifikacijo
               do časa medvladne konference ali vsaj do časa, ko bo spisana do konca ocena o
               pripravljenosti Slovenije za pogajanja o polnopravnem članstvu.</p>
               <p>Torej, najprej smo slišali, da ni nobenega problema. Naslednji dan smo slišali
               predlog, da govorim uradno, ker smo o tem govorili na Komisiji za evropske zadeve, da
               je zadeva rešljiva s spremembo ustavnega zakona.</p>
               <p>Naslednji dan smo slišali predlog, da bi to reševali z amandmajem k zakonu o
               ratifikaciji. Pa smo modro počakali še en dan in nam je naslednji dan prinesel
               predlog nekakšne deklaracije, s katero naj bi se po mnenju vlade oziroma
               pripravljavcev te deklaracije nekako elegantno rešili oziroma izognili vprašanja kako
               oziroma kdaj z ustavo. V enem tednu imamo štiri različna stališča vlade kako zadevo
               reševati.</p>
               <p>Na koncu, potem ko je predsednik vlade zvečer pred dnem, ko se je odločil, da gre na
               Ustavno sodišče trdil, da je vse v redu, da je vse usklajeno, po sestanku s
               predsedniki parlamentarnih strank pa je spremenil stališče in je vlada potem
               zaprosila Ustavno sodišče za presojo kako je torej z odnosom med ratifikacijo in
               spremembo ustave.</p>
               <p>Torej, sedaj ko smo eno leto po podpisu sporazuma je Vlada šele tvegala vprašati
               Ustavno sodišče ali je tukaj kaj narobe ali je vse prav in tukaj resda ni parlament
               kriv, gospe in gospodje. Tako verjetno ratifikacije v maju ne bo. Zelo bi si želel,
               da bi bila možna, vendar se bojim, da bo to težko doseči, kajti če prav razumem je
               Ustavno sodišče šele začelo resno v tej zadevi razpravljati in mislim, da prav ta čas
               tam o tem tudi poteka razprava.</p>
               <p>Še enkrat rečem. Ta politika časovne stiske, ki ji nasprotujem in proti njej
               protestiram, gospod predsednik vlade. Ta politika se to pot ne bo izšla in je za
               državo zelo nevarna in ne bo pomagalo nič sklicevati se na zgodovino in moralo
               poslank in poslancev, če vlada ne bo svojega storila. Očitno vlada ni storila tega,
               kar je ta čas od nje zahteval. Ne moremo za to kriviti parlamenta ali opozicije. Imam
               vtis, da predstavniki vlade to v odnosih s partnerji tudi počnejo. Kajti večkrat sem
               že doživel vprašanje <q>"le kaj je parlamentu, da vladi ne sledi z odločitvami"</q> in to
               sem doživel vprašanja s strani eminentnih predstavnikov članic Evropske zveze, takrat
               ko v parlamentu res nismo imeli še čisto nič in nisem mogel reči drugega, kot da bomo
               storili vse, ko bomo od vlade dobili kaj v roke, da bomo skrajšali procedure
               maksimalno. Nikoli nisem čakal sedem dni, kot poslovnik zahteva, da bi razpravljali o
               zadevi, če je vlada poslala in če bo treba tako naprej bom tako ravnal tudi
               naprej.</p>
               <p>In bi rad sedajle poudaril tisto, kar sem prej deloma že načel. Delo, ki ga moramo
               mi opraviti tako v smeri Nata kot Evropske zveze je tisto, kar je potrebno narediti
               doma. Torej ne z diplomatsko ofenzivo, ne z zbiranjem načelnih strinjanj in
               pristankov, ne s slikami v dnevnikih, ampak z reformami v gospodarstvu, v sociali, v
               administraciji. To piše natančno tudi v poročilu po prvem sestanku medvladnega
               odbora, ki se je sestal v Ljubljani in mislim, da se sestane ali se sestaja ta čas v
               Bruslju na drugi rundi. Torej od nas pričakujejo reforme. In kar mene skrbi je to, da
               pač te dinamike ni, da reform ni, in ko je bil tukaj predsednik Evropske komisije za
               temi istimi mikrofoni, je rekel <q>"gospe in gospodje, vrata so v Bruslju, ključ pa je v
               Ljubljani, ga uporabite, ga ne uporabite."</q> Torej ta hip meni ne kaže na to, da želi
               vlada kot ključni organ pri tem poslu ta ključ uporabiti in ključ, kot pravim, so
               reforme, je verodostojnost in naj navedem samo en dokaz za to, da verodostojnost ni
               prvo merilo naše vlade in mi je žal, da smo seveda kot parlament tukaj na nek način
               soudeleženi. Ko smo tukaj sprejemali zakon o javnih naročilih, smo delali v dobri
               veri, da je ta zakon v skladu z evropskimi standardi. In čim se je ta zakon pojavil
               kot sprejet, je prišel iz Bruslja jasen signal, da temu ni tako. Nakar je vlada hitro
               obljubila, da bo ponudila spremembe zakona o javnih naročilih; mislim, da tega še
               nismo v parlament dobili, vsaj ne naša komisija. Mislim, da je tudi tukaj rok že mimo
               in seveda se sprašujem, kakšna država smo mi, če delamo posel v dveh mesecih dvakrat,
               da gremo dvakrat v proceduro z istim zakonom zato, ker se vladi ni zdelo upoštevati
               lastnega poslovnika, ki v 20. členu pravi, da mora biti vsak zakon pripravljen v
               skladu s smernicami Evropske zveze. Torej delali bomo drugič; to omenjam tudi zato,
               da se taki primeri ne bi dogajali več. In se mi zdi, da je to naše zaostajanje, ta
               naš upad dinamike silno resna zadeva, in ko gledam Češko, Poljsko, Madžarsko,
               Estonijo, v nekaterih dimenzijah tudi Bolgarijo in Romunijo - tako so nam tudi v
               Bruslju povedali, kje so šli naprej od nas - torej me skrbi, me skrbi ta zadeva, ker
               Slovenijo pozicionira sedaj v drugačni luči oziroma jo drugače prikazuje. Češka
               recimo je šla z močnim prestrukturiranjem industrije, ob tem, da je seveda tudi
               nekatere makroekonomske agregate uredila kot je potrebno. Pri nas znamo neprestano
               ponavljati, kako smo dobri v makroekonomijo. Vesel sem vsega, kar smo dosegli, samo
               zanima me, kaj pa mikro raven, kaj je s prestrukturiranjem naše industrije?</p>
               <p>In v tej povezavi bi rad seveda še rekel, da mi nismo zelo zanimiv partner, če nam
               dinamika pada. In nihče si ne želi partnerja, ki mu trendi ne kažejo v pravo smer. In
               jaz sem prepričan, če ima danes v ocenah Poljska boljše perspektive ob slabšem
               izhodiščnem položaju pred nekaj leti; Češka, če se tja šteje; Madžarska, če se šteje;
               Estonija ali še kdo drug. Torej pravim, kaj je narobe, da ta država ne gre tako
               naprej, in da izhodišča in začetne dobre dinamike ni peljala naprej. In seveda moram
               reči ponovno, spoštovane gospe in gospodje, da ne moremo biti zanimiv partner, če ta
               država sredi leta nima proračuna, in da rešuje svoje finance na neustaven način. Da
               nima, kot je bilo v javnosti rečeno s strani eminentnih predstavnikov Ministrstva za
               obrambo, nima transparentnega vojaškega dela proračuna. Če imamo hitrejšo rast plač
               od produktivnosti, če imamo tri navrtane blagajne v državnem proračunu - skratka, mi
               se moramo urediti, da bomo za koga zanimivi. In jaz trdim, da to, kar sedaj prihaja v
               Državni zbor s strani vlade, vključno s paketom, ki je že napol razpadel, malo po
               zaslugi parlamenta, malo po zaslugi vlade, ki ga je sama nazaj jemala, torej mi nismo
               kredibilni s takim načinom skrbi za državo. In zelo enostavno bi bilo, če bi šlo
               tukaj samo za ratifikacijo, kot je na nek način želela vlada zadevo izpeljati, ali
               samo za spremembo ustave. Žal ni tako, ali pa k sreči ni tako. In v Bruslju so nam
               povedali nekaj zelo bistvenega. Povem tudi tukaj: rekli so, ko bomo mi junija in v
               začetku julija delali analizo pripravljenosti Slovenije za nadaljnje korake, ne bomo
               delali samo statične analize, se pravi kako je s Slovenijo sedaj, ampak dinamično
               oceno, se pravi povedali bomo, kaj lahko Slovenija v naslednjih letih doseže z ozirom
               na to, do kje je prišla pri gospodarskih, socialnih, administrativnih in drugih
               reformah, do kje je prišla s spremembo zakonodaje.</p>
               <p>In kdor pozna uradne papirje, ve, da so tukaj veliki klicaji nad Slovenijo, da smo
               šibki zlasti pri regulacijah na področju trga in tako naprej. In že citirani prof.
               Bernard, da ne bom govoril iz lastnega ekonomskega znanja, nam je povedal zelo
               preprosto stvar. Je rekel, jaz vas ne razumem; vi ste liberalizirali trgovino na
               široko, kolikor se da, lahko kupiš skorajda kar si zaželiš v Sloveniji - je rekel - s
               tem podpirate delovna mesta v državah, ki vam izvažajo, na področju tujih investicij
               pa ste naredili zelo malo, ste izredno restriktivni; če bi delali tukaj drugače, bi
               si s tujim kapitalom delali delovna mesta doma. Mislim, da je to čisto preprosta
               resnica, ki drži, in seveda za nas ni prijetna. In ne gre samo za ratifikacijo, ne
               gre samo za spremembo ustave, gre za celoto. Zato mi tudi zahtevamo celovit pogled,
               celovito strategijo. Ta vlada, ali tega ne vidi ali tega ne obvlada. Zato je nujna
               posledica slaba koordinacija ali več koordinacij.</p>
               <p>Meni danes ni več jasno, kdo je v vladi za kaj odgovoren, ker enkrat o zakonodaji
               govori eden, enkrat se kot koordinator predstavi drugi. Vlada daje napačne signale,
               ko govori, da bo postavila ministra za evropske zadeve, ko pa ponudi zakon na to
               temo, ministra za evropske zadeve notri ni, pač pa neomejena možnost širjenja
               ministrov brez listnice. Navsezadnje pa še zadeva v parlamentu pade. Se pravi, da si
               koalicija s tem ni naredila dobre usluge in mene partnerji iz Evropske zveze
               sprašujejo, kako je zdaj z ministrom za evropske zveze in moram reči, da glede na to,
               kar smo slišali na Komisiji za evropske zadeve, moram povedati, da res ne vem za kaj
               gre, ker sta zunanji minister in uradni predstavnik s strani Ministrstva za notranje
               zadeve govorila dva jezika. Eden je rekel, da bo, drugi pa je rekel, da ni nobenih
               podlag, da bi že bil. Tako, da se to mora koalicija pač sama zmeniti kaj hoče, ampak
               jaz menim, da ne potrebujemo ta hip ministra za evropske zadeve, ampak močnega
               zunanjega ministra z močnim uradom za evropske zadeve in ne sedem koordinatorjev,
               ampak najprej zadolženega šefa vlade, da skrbi za koordinacijo vlade, ker samo on
               lahko za to tudi skrbi, ker ima lahko tako avtoriteto in formalno možnost, ne
               minister brez listnice, četudi se imenuje podpredsednik vlade, da ne pridemo še do
               kakšnih ustavnih problemov na to temo.</p>
               <p>In če sta dva človeka; eden je predsednik vlade, eden je predsednik Državnega zbora,
               tako rekoč zagotovila, kaj se bo zgodilo do takrat in takrat in se to ne zgodi, pač
               pa Bruselj posluša, da je vse skupaj zavrla neka ljudska iniciativa, ki je začuda
               slučajno vodena s strani eminentnega člana Slovenske ljudske stranke, torej to ni
               prava melodija za Bruselj, pa tudi ne za Slovenijo. Jaz bom zdaj skušal razložiti,
               zakaj je to tako. Spet bom rekel, kot sem rekel pri ratifikaciji. Zelo bi bil vesel,
               če bi lahko rekli, da gre preprosto za šlamparijo, da gre za neresnost, da gre za
               nekoordinacijo in tako naprej. Vendar enoletne zamude se ne da razložiti s
               šlamparijo, ne z volitvami, ne z dolgim sestavljanjem vlade. Moja politična razlaga,
               in druge za to nimam - tehnične razlage me ne zadovoljijo - je ta, da v ključnem delu
               naše oblasti ni prave politične volje, da bi šli tja, da bi se povezali hitreje s
               partnerjem, s katerim smo evropski sporazum podpisali.</p>
               <p>Nadaljnji del moje razlage je v tem, zakaj torej ni te politične volje. Ker če bi mi
               šli hitro v reforme, ki so nujne in ki jih nekateri izvajajo hitreje od nas, potem bi
               prišlo do transparentne igre, prišlo bi do preglednosti na gospodarskem in na drugih
               področjih. Prišlo bi do tega, kar so nam v Bruslju velikokrat povedali z angleško
               besedo <q>"transparency"</q>, zelo je bila poudarjena in brez tega seveda ni nadaljevanja,
               ni napredovanja v Evropsko zvezo. Jaz si predstavljam, da politične sile z LDS na
               čelu ta čas niso zainteresirane za hitro transparentnost, ampak so zainteresirane za
               počasno in ne transparentno tranzicijo. Ko bo pa vse stalo tako in v tistih predalih
               in žepih, kot je treba, potem pa bodo zahtevali evropske ključavnice za varovanje
               tega. To, mislim, da je ključna politična intencija in proti temu se predlagatelji te
               izredne seje borijo. Očitno je, da tem silam ni v interesu, da se v Sloveniji hitro
               uvedejo evropska pravila obnašanja.</p>
               <p>Ko sem se prej spraševal, kaj je s prestrukturiranjem naše industrije - glejte, če
               bi se naša industrija prestrukturirala s pomočjo tujega kapitala, potem bi bilo to
               težje privatizirati. Najlažje je privatizirati šibka podjetja in mislim, da ni treba
               detajlirati pri tej razlagi naprej.</p>
               <p>Zato nas v tej situaciji odpravlja vlada z novimi in novimi izjavami. Mi smo postali
               država deklaracij, izjav, načelnih stališč itd., dejanja manjkajo. Zato poslušamo, da
               se intenzivno pripravljamo itd. Pred seboj nimamo niti enega predloga zakona za
               kakšno zaščitno ureditev. Skorajda pa se da razumeti, da so nekatere kategorije naših
               zemljišč tako zaščitene, da se jim nič ne more zgoditi, ampak zame ostaja vprašanje -
               to po našem mogoče drži, ali pa to zdrži kriterij evropskosti, na to s strani vlade
               še nimam odgovora. Mogoče bo danes na to temo kaj danega. Torej se bom premaknil k
               zaključevanju.</p>
               <p>Moji oziroma naši zaključki so naslednji: vlada ni opravila dela, ki je bilo
               potrebno za naše približevanje k Evropski zvezi, Natu in na tak način ogroža
               slovenske nacionalne interese. Vtis, ki ga širijo o Sloveniji po svetu, se ne sklada
               z vtisom, ki ga imajo drugi o nas. Vlada nima učinkovite koordinacije priprav,
               naključne, političnih ciljev in predvsem nima resne celovite strategije vključevanja.
               Ob tem, ko se nezaslišano lahkotno širi uradništvo oziroma birokracija - te podatke
               smo poslušali že v javnosti - pa imamo premalo ljudi, ki bi bili zaposleni v tistih
               inštitucijah, ki morajo skrbeti za naše približevanje k Evropski zvezi. Parlamenta ne
               bom omenjal posebej, ker nam je vsem situacija znana. Vlada daje napačne signale,
               tudi ko se skuša primerjati z drugimi državami, kajti preveč samohvale tudi škoduje
               in vlada s tako politiko izgublja za Slovenijo kredibilnost.</p>
               <p>Bojim se, da dejansko zamujamo ali mogoče lovimo zadnjo priliko, da pridemo v prvi
               krog vsaj v eni od teh integracij, in ker so torej te nevarnosti in škodljivosti tega
               stanja zavedamo, zahtevamo predlagatelji od vlade naslednje - deloma je to zapisano v
               predlogu sklepa, deloma tukaj to predlagam nekoliko drugače:</p>
               <p>Prva stvar, ki so jo naredile druge kandidatke, celovito strategijo približevanja in
               vključevanja Slovenije v Evropsko zvezo.</p>
               <p>Drugič. Program usklajevanja naše zakonodaje, vključno s podzakonskimi akti, ne s
               pol-harmonogramom.</p>
               <p>Tretjič. Program resničnih reform na gospodarskem, socialnem in administrativnem
               področju. Ne deklaracije, da smo za to - program reform.</p>
               <p>Četrtič. Predloge zakonov z zaščitnimi ukrepi. Govoril sem z marsikom iz Evropske
               zveze. Nihče se ne bo čudil, če bo Slovenija določene nacionalne vrednote zavarovala
               - krajinske parke in še kaj drugega - vendar pričakujejo, da bomo to naredili tako,
               kakor so naredile nekatere druge članice Evropske zveze, skratka, tudi to moramo
               narediti po evropsko, ne po jugoslovansko.</p>
               <p>Petič - žal mi je, da je to napisano na zadnjem mestu - celovito informiranje
               javnosti. Vem, da je bil nek osnutek programa narejen pri vladi sredi marca, vendar
               ne čutimo nobene dejavnosti. Namesto, da bi šla vlada s svojim uradom za informiranje
               ali z dodatnimi ekipami, ali s posebnimi agencijami na teren, preprosto manjka
               informacije o tem, kaj pomeni za nas Evropska zveza.</p>
               <p>Torej, spoštovane gospe in gospodje, mislim, da sem dovolj povzel namen sklicateljev
               oziroma predlagateljev za sklic izredne seje. Govoril sem z vso resnostjo, ki jo ta
               čas zahteva, v želji, da če je mogoče še ujamemo ta vlak. Če bi se pa izkazalo, da je
               to nemogoče, pa smo tudi zato, da ne bi nihče puške v koruzo metal, ampak naredimo
               vse tisto, kar je treba narediti in veliko stvari je takih, ki niso sploh nič vezane
               na Evropsko zvezo. Recimo socialno-tržna ekonomija, zapisali smo jo, preden smo
               zapisali odločitev za Evropsko zvezo. Če hočemo biti uspešni je to treba ne glede na
               Evropsko zvezo urediti. Če hočemo biti pravna država, moramo narediti to tudi brez
               Evropske zveze. Tako da opozarjam na to, da imamo tudi druge podlage in motive za to,
               da gremo z reformami naprej, ne samo v Evropsko zvezo.</p>
               <p>Pa še nekaj bi rekel. Večkrat je bilo slišati v zadnjih tednih, da Evropska zveza
               dviga ceno, da zaostruje, da postavlja nove pogoje. Z vso odgovornostjo rečem, ker
               berem stališča, berem papirje. Evropska zveza nič novega ne zahteva, nič ne
               zaostruje, nič ne pogojuje, samo pravi podpisali smo 10. junija, kdaj sledijo vaša
               dejanja. Evropska zveza je že ratificirala evropski sporazum, nekaj držav članic
               tudi, sedaj smo na vrsti mi, vendar moramo to narediti v nekem zaporedju, ki pa je
               absolutno v skladu z ustavo. Ni Ustavno sodišče krivo, če je prišlo vprašanje do
               njega šele prejšnji teden, parlament pa tudi ne.</p>
               <p>Torej, mi zahtevamo od vlade, da odpravi kolikor je mogoče zamudo, da izvaja svoj
               program, da je kredibilna v odnosu do lastne države in do Bruslja, da gre na delo
               brez novih deklaracij in lobiranj za načelno podporo. Načelna podpora je tu, manjkajo
               dejanja. Hvala za pozornost.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Peterletu, ki je govoril v imenu predlagateljev. Iz njegovih
               zaključnih misli sem razbral, da so tudi predlogi sklepov, ki jih je v imenu
               predlagateljev ponovno navedel, nekako vsi v okviru predloga sklepa, ki ga je
               predlagalo matično delovno telo. Nisem zasledil drugačnih poudarkov.</p>
               <p>Kot predsednik Državnega zbora bi se moral dvakrat oglasiti. Dvakrat prestavljena
               seja je bilo rečeno. 4. izredno sejo sem sklical za torek, 29. aprila, nato pa smo se
               na podlagi predloga in tudi po posvetu s predstavniki predlagateljev, dogovorili in
               sklicali sejo v sredo 14. maja. Kot veste, je potem v sredo 14. maja tudi na podlagi
               dogovora vseh predsednikov parlamentarnih strank, bila sklicana seja za dober teden
               dni kasneje.</p>
               <p>Kar se pa tiče moje izjave glede ratifikacije, sem pa vedno govoril, da bo na
               dnevnem redu Državnega zbora v maju. Da bo na dnevnem redu. In je na dnevnem redu.
               Samo toliko, da bo jasno.</p>
               <p>Besedo dajem komisiji, ki je obravnavala to gradivo in to je Komisija za evropske
               zadeve kot matično delovno telo. Ponovno je izzvan njen predsednik. Ali želi besedo?
           </p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Spoštovane gospe in gospodje! Poročilo ste prejeli in mislim, da je bistven sklep,
               ki smo ga sprejeli na komisiji. Komisija za evropske zadeve podpira predlog sklepa,
               ki se glasi: <q>"Vlada Republike Slovenije naj čimprej predloži Državnemu zboru celovit
               program priprav Republike Slovenije na članstvo v Evropski zvezi, ki naj obsega
               program usklajevanja zakonodaje; program gospodarskih, socialnih in administrativnih
               reform; predloge zakonov, s katerimi bo Republika Slovenija zavarovala svoje posebne
               nacionalne interese in program za obveščanje javnosti o vključevanju Slovenije v
               Evropsko zvezo."</q> Se pravi, da je v bistvu ta komisija potrdila predlog sklepa,
               kakršnega so dali predlagatelji. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa predsedniku komisije gospodu Peterletu. Želi besedo predstavnik
               Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki
               vlade? Predlagam, da spregovorijo predsednik vlade, podpredsednik vlade in zunanji
               minister. Prosim, gospod Drnovšek.</p>
            </sp>
            <sp who="SDZ2:DrnovšekJanez">

               <speaker>DR. JANEZ DRNOVŠEK:</speaker>

               <p>Gospod predsednik! Spoštovane poslanke in poslanci! Veseli me, da se danes
               pogovarjamo o tako pomembnih temah, kot je članstvo Slovenije v Evropski uniji,
               članstvo v zvezi Nato. O teh temah v slovenski javnosti v zadnjem času že kar nekaj
               časa teče intenzivna debata. In mislim, da temu ne bo škodila niti razprava v
               Državnem zboru. In kot predsednik vlade seveda sem vesel, da imamo priložnost, da
               ponovno predstavimo naša stališča v zvezi z vključevanjem v Evropsko unijo, v zvezi z
               vključevanjem v zvezo Nato. To sejo je sicer predlagala opozicija, mi smo jo želeli
               povezati tudi z ratifikacijo evropskega sporazuma. Ratifikacija je na dnevnem redu te
               seje, ki jo boste začeli. Upam, da bo ratifikacija v najkrajšem času pozitivno
               sprejeta, da jo bo Državni zbor potrdil.</p>
               <p>Rad bi ob tem samo dodal, ob zadnjih zapletih, čeprav mislim, da to ni glavna tema
               današnje seje, da vlada je menila in še meni, da je evropski sporazum v skladu z
               ustavo, da je takšno stališče ves čas zastopano, da ga je tudi posredovala Ustavnemu
               sodišču. Rad bi tudi povedal, glede na izvajanje gospoda Peterleta, vlada ni menjala
               svojega stališča do tega, ampak je na predlog opozicije, kjer je upoštevala predlog
               štirih opozicijskih strank, da želijo najprej slišati še mnenje Ustavnega sodišča,
               potem pristala na to in zaprosila Ustavno sodišče za mnenje, torej na predlog gospoda
               Peterleta in drugih predstavnikov opozicijskih strank. Ocenili smo, da bi sicer
               najbrž razprava o ratifikaciji bila prvenstveno obremenjena s tem vprašanjem, in da
               je bolje, da je tudi v interesu vlade in vseh, da imamo povsem jasno stališče do
               ratifikacije, tudi z vidika ustave. Vlada je še vedno prepričana, da je celotni
               proces ratifikacije v skladu z ustavo, da gre za specifičen primer, ko smo v
               pogajanjih z Evropsko unijo v tako imenovanem tudi končnem španskem kompromisu se
               dogovorili za nek rok prilagajanja slovenske zakonodaje, slovenskega pravnega
               sistema, sistemu Evropske unije. In v tem roku, v tem časovnem planu je na neki točki
               potrebna tudi sprememba ustave.</p>
               <p>Vlada se je, in s poprejšnjo potrditvijo Državnega zbora pred letom dni, zato
               dogovorila za tak sporazum z Evropsko unijo, da bo predlagala in da bo seveda
               predlagala Državnemu zboru, in da pričakuje, da bo Državni zbor v tistem času,
               predvidenem času, tudi uskladil ustavo v tistih točkah, v tisti točki, kjer je to
               potrebno. Če tega dogovora Slovenija takrat ne bi izvršila na tisti točki, bi to
               pomenilo, da se zaustavi proces našega pridruževanja Evropski uniji, da bo Evropska
               unija enostavno počakala toliko časa, da bo Slovenija svojo ustavo spremenila, in da
               se bo takrat nadaljeval proces slovenskega približevanja Evropski uniji. In na nobeni
               točki ni možna situacija, da bi bila naša ustava oziroma da bi bil evropski sporazum
               uveljavljen v navzkrižju ali nasprotju z ustavo. Ker če ustave do takrat ne bi
               spremenili, njegove veljavnosti ne bi bilo, ker veljavnost bo ugotovil svet,
               ministrski svet Evropske unije po tem, ko bodo izvršene ratifikacije v vseh državah
               in potem, ko bo ugotovil, ali je Slovenija v tem času že izpolnila tisto prvo,
               časovno prvo določilo evropskega sporazuma. V vsakem primeru bi vlada v prejšnjem
               mandatu, je bila resnično mnenja, da je bolje spremeniti ustavo že pred ratifikacijo,
               da bi to vprašanje razčistili, da bi ga enkrat dali z dnevnega reda. V prejšnjih
               fazah pogajanj z Evropsko unijo smo se pogovarjali tudi o tej možnosti za razliko
               oziroma kot kontra predlog drugim stališčem Evropske unije, ki so nekaj časa, neko
               obdobje predvidevala, da bi morala Slovenija sprejeti tudi poseben sporazum z
               Italijo, da bi morala dati posebne koncesije Italiji v zvezi z optanskimi
               nepremičninami. Dve leti smo se pogajali z Evropsko unijo, na koncu smo lansko leto
               prešli do tega tako imenovanega španskega kompromisa, ki ga je v celoti sprejela
               Evropska unija, ki ga je močno pozdravila mednarodna skupnost, in ki ga je sprejel,
               potrdil tudi ta Državni zbor. In ta španski kompromis, ta ki je vgrajen, ki je
               vključen, priključen tudi evropskemu sporazumi, pa je tisti končni merodajni dogovor,
               ki je tudi obvezen v Sloveniji. In ta pravi, torej da do uveljavitve evropskega
               sporazuma mora Slovenija opraviti prvi del sprememb, drugi del sprostitve
               nepremičninskega trga pa v štirih letih po ratifikaciji oziroma po uveljavitvi
               evropskega sporazuma. In to je tisto, kar je po umestnih fazah, prejšnjih fazah
               pogajanj ostalo kot dogovorjeno in kot torej priključeni del evropskega sporazuma.</p>
               <p>Če dovolite, še nekaj seveda odgovorov in tudi razmišljanj o evropski debati. Prav
               je, da razpravljamo o teh temah, prav je, da slišimo tudi različna mnenja; slišimo
               kritična in nasprotja mnenja. Evropske debate potekajo danes pravzaprav v vseh
               evropskih državah, o različnih točkah, o različnih temah; ponekod razpravljajo v tem
               trenutku o uvajanju skupne evropske valute, to je glavna tema v večini članic
               Evropske unije; drugje razpravljajo o prilagajanju svoje zakonodaje, o vstopu v
               Evropsko unijo. Za obe razpravi pa je značilno, da se pravzaprav osredotočata na
               točko ali naj posamezne evropske države odstopijo del svoje suverenosti oziroma ali
               naj jo prenesejo na to skupno evropsko združbo. In proevropska, protievropska
               stališča slišimo povsod, to je legitimna razprava, čeprav je tendenca kljub seveda
               včasih zelo zapletenim procesom, zelo različnim stališčem. Tendenca gre v tej smeri,
               da se Evropska zveza naprej utrjuje, da se poglablja znotraj, torej da poglablja
               svojo integracijo, da poleg evropskega trga, skupnega trga, uvaja še druge
               instrumente, da bo uvedla skupno evropsko valuto, da se dogovarja o skupni notranji
               politiki, da se dogovarja o skupni obrambni politiki, o skupni zunanji politiki. Da
               se v tem trenutku na medvladni konferenci dogovarja o tem, kako uskladiti, kako
               spremeniti mehanizme odločanja v Evropski uniji, kako bi se Evropska unija na tak
               način konsolidirala, da bo delovala čim bolj učinkovito, v soočanju na svetovnem
               trgu, na soočanju z velikimi svetovnimi partnerji, da bo tudi, ne samo gospodarski
               ampak politični faktor, in da se bo pripravila na sprejem novih članic, ker obstaja
               resna bojazen, da sedanje strukture Evropske unije ne omogočajo razširitve oziroma da
               bi povečanje števila članic brez spremembe mehanizmov napravilo celotno Evropsko
               unijo neučinkovito.</p>
               <p>Pričakujemo oziroma Evropska unija sama pričakuje da se bodo te razprave končale s
               pozitivnimi stališči, odločitvami, sklepi, do konca junija na amsterdamskem vrhu
               Evropske unije, in da se bo potem v šestih mesecih, da se bodo potem v šestih mesecih
               o teh sklepih začela pogajanja s prvimi državami kandidatkami za novo članstvo v
               Evropski uniji. Obstaja še veliko različnih mnenj, kako dolgo bodo trajala ta
               pogajanja in kdaj bo prišlo do dejanske vključitve prvih novih članic v Evropsko
               unijo. Najbolj optimistične napovedi danes ne gredo pred leto 2001, večinoma menijo,
               da bo to leto 2002, nekateri, da utegne biti to še kakšno leto pozneje. Skratka,
               proces, ki je pred nami je še zelo zapleten, v njem je še veliko neznank, tudi v sami
               Evropski uniji in tudi seveda v odnosu do novih članic.</p>
               <p>Tisto, kar je v teh, kar je drugačno pri tem, kar sem danes poslušal gospoda
               Peterleta, drugačno od teh evropskih debat, je to, da se pravzaprav pri njemu
               koncentrira vse samo na vprašanje vlade: vlada in Evropska unija, kaj je vlada narobe
               storila, kaj vse je vlada vse narobe naredila in tako naprej. Tako da pravzaprav ta
               debata ni evropska debata v tem smislu, ampak je običajna debata, pač protivladna
               debata, ki jo povsem legitimno lahko inicira opozicija. Vprašljivo je seveda, vsaj z
               mojega vidika, ali gre pri tem res zlorabljati tudi takšne teme, kot so strateški
               interesi Slovenije, Evropska unija, Nato, skratka, pomembne zgodovinske dolgoročne
               odločitve Slovenije.</p>
               <p>Zelo me bo veselilo, če se bo pokazalo, da želi gospod Peterle in opozicija resnično
               samo prispevati k temu, da bomo hitreje delovali, da se bomo čim hitreje vključili v
               Evropsko unijo. To se da sicer zelo enostavno dokazati s pozitivnimi odločitvami,
               tako v zvezi z ratifikacijo, ki je trenutno ključno vprašanje dinamike našega
               vključevanja v Evropsko unijo, in zlasti v odnosu do spremembe ustavnega člena, 68.
               člena ustave. Če se mi danes dogovorimo o spremembi 68. člena ustave, če to recimo -
               bom dejal hipotetično - danes na neki nočni seji rešimo ta problem, smo rešili vsa
               vprašanja, ki v tem trenutku obremenjujejo našo kandidaturo tudi za polnopravno
               članstvo v Evropski uniji. Vsa vprašanja se koncentrirajo okrog tega. Če smo sposobni
               te odločitve, bomo napravili odločilni korak, tako za članstvo v Evropski uniji kot,
               po mojem prepričanju, tudi za Nato, če bi bili sposobni te odločitve. Vendar ta
               odločitev pa gre preko sposobnosti tudi koalicije. Za njo je potrebna dvotretjinska
               večina parlamenta.</p>
               <p>Veliko slišimo seveda takšnih ugotovitev, saj smo za Evropo, smo za spremembo
               ustave, ampak, ampak, ampak<gap n="..."/> In potem se v nadaljevanju vse naredi, da bi tisti
               <q>"ampak"</q> postali seveda tako dolge ovire, tako resne ovire, od v proceduralnem smislu
               in v vseh drugih smislih, da seveda potem sami sebe tako angažiramo za reševanje
               takšnih in drugačnih ovir, ki si jih sami postavljamo. Da imamo včasih resnično
               probleme s tem, ko moramo reševati hkrati še vrsto resnih vsebinskih vprašanj, zato
               da celotni vlak gre naprej. Da rešujemo vse probleme, ne samo zaradi Evropske unije,
               ampak seveda predvsem zaradi nas samih.</p>
               <p>Če kdo iskreno želi pomagati v teh prizadevanjih, v teh evropskih prizadevanjih, ima
               veliko priložnosti, zelo jasnih priložnosti, da to stori. Če bo pri tem srečnejši, če
               lahko kritizira vlado, sem sam pripravljen vse te kritike prevzeti, jih sprejeti. Če
               bo to pomagalo našemu hitrejšemu vstopu v Evropsko unijo in tudi v Nato zvezo, k
               hitrejšemu premagovanju vseh teh problemov, potem je to še najmanjši problem, če bomo
               napravili te preskoke, če bomo resnično šli naprej.</p>
               <p>Seveda je pa drugače, če kdo doma govori eno, si prizadeva na videz za vse te velike
               cilje, hkrati pa v tujini vsakomur razlaga, kako je pri nas vse slabo, kako nimamo
               demokracije, kako nekatere stranke celo pošiljajo takšne pamflete po vseh možnih
               naslovih po svetu, in tako naprej. Človek ne razume tega, zakaj je tako. Lahko si to
               razlagaš edino s tem, da se tako krčevito bojijo, da bi Slovenija napravila kakšen
               resen korak naprej, da bi dosegla kakšen resen uspeh, ker bi si potem morda vlada
               pripisala ta uspeh. In tako zelo jih je strah tega, da bi si vlada kakšen uspeh
               pripisala, da se celo veliki, to se pravi ta velika strateška vprašanja, veliki cilji
               Slovenije postavljajo pod vprašaj - jih bomo raje odložili do takrat, ko bomo mi na
               oblasti, ko bomo mi vlada, samo da ne bi do tega zdaj prišlo. To je edina možna
               razlaga, ki si jo lahko človek včasih da, ko to posluša. Ko tudi meni v tujini včasih
               razlagajo, da ne razumejo nekateri takšnih potez, ki prihajajo iz Slovenije.</p>
               <p>Zdaj pa nazaj na tisto vprašanje, češ, kako slabo je Slovenija pripravljena. Če bi
               kdo prebral svetovne medije, glavne ekonomske revije, samo v zadnjih dneh, če bi samo
               prebral ocene, ki so jih v zadnjih dneh objavili londonski ekonomist, revija <q>"The
               European"</q>, številne druge agencije. Te ocene izhajajo iz predhodnega mnenja, ki ga je
               pripravila Evropska komisija pred približno tednom dni, Evropska komisija, ne kakšen
               inštitut nekje tam blizu Bruslja, in kjer Evropska komisija daje svojo predhodno
               oceno o tem, kako so posamezne države kandidatke kvalificirane za začetek pogajanj o
               polnopravnem članstvu. V tej analizi Evropske komisije, ki jo prenašajo vsi glavni
               mediji, Slovenija ni zadnja, tako kot smo slišali, da bi nas prehitevali vsi, od
               Bolgarije, Romunije do Estonije itn. Res je, da je Slovenija samo na drugem mestu. Da
               v tem trenutku v tej analize Evropske komisije še vedno na prvem mestu postavljajo
               Češko, na drugo Slovenijo, potem Poljsko, Madžarsko itn. Prepričan sem, da bomo tudi
               to kmalu popravili. Res je torej, da smo samo na drugem mestu, ampak to je seveda
               daleč od tistega zadnjega mesta, o katerem je govoril gospod Peterle že tolikokrat v
               teh mesecih. Bili bi na prvem mestu in smo v tistih ocenah, kjer se izhaja iz
               dejanske ekonomske usposobljenosti države, iz dejanskih rezultatov. Vendar ta ocena
               kombinira to, to s kriterijem, koliko zakonodaje smo resnično prilagodili. Po tem
               kriteriju, torej tehnične pripravljenosti, potem pridemo na drugo mesto za Češko.</p>
               <p>Druga ocena, ki je te dni v svetovnih medijih, je ocena londonske agencije za oceno
               kreditnih rizikov, ene najbolj znanih v svetu, mislim, da je to IBCA, kjer daje
               Sloveniji ponovno tako imenovani A rating kot edini državi v tranziciji pred Češko.
               To pa je ocena, ki ne izhaja, ki ne upošteva kot kriterij trenutne stopnje
               usklajenosti z zakonodajo z Evropsko unijo, ampak dejansko ekonomsko finančno moč o
               državi in tudi njeno perspektivo. Ta ocena je še nekoliko boljša kot pred letom dni
               in Slovenija ostaja torej ocenjena z A ratingom. To niso naša predstavljanja, to so
               ocene najbolj relevantnih evropskih inštitucij, svetovnih inštitucij. Lahko bi jih
               našteli še veliko. Če bi si kdo ogledal tudi analizo OECD-ja, ki je bila pred kratkim
               predstavljena v Parizu, bi tudi tam našel podobne ocene.</p>
               <p>Mi seveda ne želimo živeti na nekakšnih lovorikah in na zgodbi o uspehu, kot nam
               tolikokrat očitajo, niti slučajno ne. Zelo dobro se zavedamo vseh nalog, vseh
               problemov, ki so pred nami. Zavedamo se realnosti tega sveta, ki je zelo trda, zelo
               kruta in te realnosti. Nihče nima nikoli zagotovljenega v naprej takšnega mesta in
               takšne gotovosti in takšnega uspeha. Vedno je treba iti naprej, vedno prihajajo novi
               izzivi in vedno prihajajo tudi ciklično krize, težave. To je očitno v vseh državah.</p>
               <p>Tisto, kar je v teh tujih analizah v zadnjem času najbolj izpostavljeno v negativnem
               smislu, to izhaja tudi iz tistega znanega članka temeljite analize v Financal
               Times-u, sta dve vprašanji. Eno je, da je Slovenija na razpotju, kar se tiče
               liberalizacije svoje zakonodaje oziroma svoje poti. Ali se bo tukaj naprej zapirala,
               ali se bo odpirala proti zahodnemu svetu. Torej to je tisto ključno vprašanje. In kot
               razlog za to vprašanje navajajo slavni 68. člen ustave, ki še vedno ni spremenjen, in
               vprašanje, ali bomo zmogli to politično moč in voljo, da ga bomo spremenili, ker
               dokler imamo ta člen v ustavi, Slovenija zelo transparentno za vse ne odgovarja, ne
               izpolnjuje pravil iger v Evropski uniji, v Natu zvezi v zahodnem svetu. To je tisto
               ključno vprašanje. In definitivno lahko zatrdim, če tega ne bomo storili, ne bo nič z
               našim članstvom v Evropski uniji in to se tudi v veliki meri povezuje s članstvom v
               Natu. Ker družba Nato držav, ki sicer obrambna zveza izhaja iz tega, da so to države,
               ki sprejemajo enaka pravila v gospodarstvu, v politiki, v demokraciji, če imajo enake
               cilje, enake vrednote, enaka pravila igre in seveda vse to tudi obrambno povežejo v
               takšno obrambno zvezo. To bomo morali spremeniti, ali pa bo Slovenija ostala neka
               majhna, zaprta država. In vsi ocenjujejo, da se približujemo tistemu kritičnemu
               obdobju v času, ko se bomo morali odločiti, ko se bo treba odločiti, ko ne bo možno
               eno in drugo. Če se še ne bomo odločili, potem bomo zaostali, potem bomo zaostali
               tudi s procesi našega vključevanja v EU in Nato.</p>
               <p>Druga takšna pripomba v zadnjem času je bila naš odnos do tujih investicij. So
               kritični, tudi sam sem kritičen. Na tej točki se nismo uspeli odpreti, ampak k temu
               prispeva tudi zelo negativen odnos velike dela slovenske politike do tujih vlaganj.
               Morda moram biti na tej točki samokritičen. Morda tudi v vladi nismo storili dovolj,
               da bi takšne pomisleke, takšne dvome razbili, da bi jih odpravili, da bi pokazali, da
               tuja vlaganja ne prinašajo razprodaje Slovenije, kot se včasih sliši, ampak da
               prinašajo delovna mesta, da prinašajo znanje, <q>"know-how"</q>, nov razvoj, nove trge, da
               jo pravzaprav potrebujemo, če želimo hitrejši razvoj. In na tej točki postaja to tudi
               ključno vprašanje. Brez tujih vlaganj tako kot sedaj, do sedaj, s sorazmerno majhno
               stopnjo tujih vlaganj, si bo Slovenija težko pospešila stopnje rasti; stopnje rasti,
               ki so sicer solidne, gledano z vidika zahodnih ekonomij, razvitih gospodarstev - 3 -
               4% stopnje rasti so solidne. Vendar mi bi želeli več, mi bi želeli 5, 6 ali celo več,
               ampak za to nimamo dovolj akumulacije, za to rabimo <q>"know how"</q>, velikokrat tuji <q>"know
               how"</q>, za to rabimo večjo integriranost v vseh vidikih v svetovno ekonomijo.</p>
               <p>Eden izmed problemov je tudi naš majhen monetarni prostor, centralna banka. Banka
               Slovenije je v zadnjem času intervinirala z večjimi restriktivnimi ukrepi. Znani
               skrbniški računi so izjemno razburkali različne finančne in ekonomske inštitucije v
               svetu. Praktično so se zaustavila vsa tuja vlaganja v Slovenijo. To je resno
               vprašanje ali je to politika, za katero se je Slovenija odločila in s katero bo
               nadaljevala. To sicer sodi izven, to ni v pristojnosti, odgovornosti vlade, vendar
               močno vpliva tudi na delo oziroma na probleme, na gibanja, s katerimi se mora soočati
               vlada. To vpliva na zaposlenost, vpliva na gospodarsko rast. Upam, inicirali smo
               takšne razprave z našimi ekonomisti, z Banko Slovenije, z monetaristi, da bomo našli
               rešitve, da ne bi bilo potrebno reševati majhnosti našega monetarnega prostora, s
               tem, da mora Banka Slovenije restriktivno delovati na trgu pri vsakem nekoliko večjem
               tujem prilivu tujih deviz. Takšna situacija nas spravlja v razvojno stagnacijo in v
               nezmožnost, da bi prišli do nekega hitrejšega proboja. To je verjetno najresnejše
               ekonomsko vprašanje, ki ga moramo v najbližji prihodnosti rešiti v Sloveniji. Na to
               se navezuje tudi vprašanje tečaja in pa vprašanje obresti.</p>
               <p>Slovenija je resnično pred pomembnimi koraki, pred pomembnimi odločitvami in ta
               parlament jih bo moral sprejemati. Tiste poteze, tiste odločitve, ki jih bomo
               sprejeli v naslednjih mesecih, bodo močno vplivale na razvoj Slovenije v naslednjih
               najbrž ne samo štirih letih, ampak v daljšem obdobju. Zato se moramo o vsem tem
               resnično temeljito pogovoriti. Zato je zelo pomembno prvič, da najdemo tiste ustrezne
               razvojne spodbude, ki jih tudi nujno potrebuje naše gospodarstvo in naše
               gospodarstvo, ki se plebiscitarno odloča za Evropsko unijo, za evropski trg, ker
               Slovenija ne more izolirano preživeti brez njega. 70% našega izvoza gre v Evropsko
               unijo. Mi smo že sedaj izjemno močno povezani z evropskim trgom. Mi si ne moremo
               privoščiti poti izven Evropske unije, iz gospodarskih razlogov. Torej gospodarstvo je
               absolutno za.</p>
               <p>Tisto, kar moramo najti skupaj z našim gospodarstvom, so nekateri takšni proboji.
               Vlada se zelo intenzivno ukvarja s tem, da bi v naslednjem koraku predložila
               gospodarski paket, ki bo dajal takšno perspektivo, ki bo razreševal neka najbolj
               odprta vprašanja. Ob tem je zelo pomembno, da obdržimo tudi dosedanje socialno
               ravnotežje v Sloveniji. To je ena izmed prednosti, ki jih ima Slovenija. Če bomo
               uspeli zagotoviti razvoj ob socialnem ravnotežju, potem je to zagotovljen uspeh,
               ampak ne za posamezno politiko, ampak za vse Slovence.</p>
               <p>Zato zaskrbljuje tudi tendenca povzročanja ali odpiranja tudi iniciranja nekaterih
               štrajkov, ki postavljajo vlado in državo pred to soočanje, da se mora s tem spopasti
               in meriti sile v tem, češ če bo država popustila, potem bodo stavkajoči izsilili
               svoje, ampak potem bodo za njimi še vsi drugi, celotna veriga. To pomeni padec
               dohodkovne politike, padec politike investiranja, ki jo želimo intenzivirati v
               naslednjem obdobju, to pomeni počasnejši razvoj Slovenije. Zato resnično upam, da
               bomo uspeli obdržati tudi vnaprej sorazmerno konstruktiven odnos tudi sindikatov v
               tej državi, ki tudi igrajo pomembno vlogo pri vprašanjih, tudi odločanja navsezadnje,
               o Evropski uniji, o našem nadaljnjem razvoju. In v teh vprašanjih torej najti
               ustrezen čim širši nacionalni konsenz. Če na tem ne bomo uspeli, če bo kdo mislil, da
               bo samo vlada trpela politične posledice, če bodo uspeli štrajki, če se bo zlomila
               dohodkovna in druga politika, ta se moti - te posledice bodo leta in leta potem
               trpeli vsi Slovenci. In to bo ena izmed točk preizkušanja v naslednjih mesecih, v
               naslednjem obdobju. Če bomo uspešno zdržali, potem bomo ena izmed uspešnih evropskih
               držav. Sicer pa se bojim, da bomo v nasprotnem primeru seveda imeli veliko več
               razvojnih težav in veliko več takšnega in pa drugačnega životarjenja.</p>
               <p>Na koncu bi želel poudariti, da vlada zelo resno dela na evropskih vprašanjih. Ne
               bom trdil, da je vse idealno. Strinjam se sam, sam sem včasih nezadovoljen, ker bi
               želel več, tudi še več rezultatov. Manjka nam kadrov, manjka nam ustrezno
               usposobljenih kadrov, zlasti pravnikov in ekonomistov za takšne dejavnosti. Skušamo
               jih pridobiti, pozivamo predvsem mlade ljudi, da se vključijo v ta prizadevanja.
               Vendar to se da rešiti in tega se zavedamo, in to bomo seveda s to našo kadrovsko
               bazo, ki v majhni Sloveniji ni tako enostavno zagotovljiva, da bomo to rešili, in da
               bomo seveda čim bolj uspešno odgovarjali na številne izzive, strokovne, pravne,
               gospodarske in druge, vse, ki jih predstavlja takšna Evropa.</p>
               <p>Evropa diktira tempo sedaj naprej, tudi s svojim združevanjem naprej. Z evropsko
               valuto, s proračunskimi redukcijami, s povečevanjem konkurenčnosti. Vse to pa pomeni
               dodaten pritisk tudi na Slovenijo, da moraš več storiti z vidika povečevanja svoje
               konkurenčnosti, če želimo ne samo slediti, ampak nekoliko zmanjšati razvoj. Evropa je
               pa v to prisiljena zaradi pritiska ZDA, zaradi pritiska azijskih držav, zaradi vedno
               hujše konkurenčne borbe v svetu. In ta borba je trda in v tej borbi majhna Slovenija
               lahko uspe samo, če bomo resni, če bomo dosegli, obdržali ustrezno stopnjo soglasja,
               tudi tolerantnosti. Če se ne bomo ukvarjali samo sami s sabo in se šli neskončnih
               iger sami s sabo, kot da je svet okrog nas izoliran in da nas bo čakal, da bomo mi
               končali te svoje igre. Ne bo nas čakal - potem bomo res zaostajali.</p>
               <p>Torej, izzivi so veliki, realnosti so trde, in upam, da jih bomo skupno uspeli v tem
               parlamentu, v tem mandatu uspešno razreševati. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa predsedniku vlade, dr. Drnovšku. Besedo dajem podpredsedniku vlade,
               gospodu Marjanu Podobniku.</p>
            </sp>
            <sp who="SDZ2:PodobnikMarjan">

               <speaker>MARJAN PODOBNIK:</speaker>

               <p>Spoštovani predsednik! Poslanke in poslanci! Dovolite, da kolikor je mogoče, na
               kratko predstavim stanje ter aktivnosti in namere slovenske vlade, vezane na zaščitno
               ureditev. Opravičujem se, da po sinočnem srečanju predsednikov parlamentarnih strank
               nismo uspeli pravočasno pismeno seznaniti poslanske skupine in jih doslej nismo
               seznanili s pismi, torej nismo uspeli posredovati pismenega dokumenta o stanju na tem
               področju in aktivnostih slovenske vlade. To se je zgodilo in se opravičujem tudi
               zaradi nekaterih dilem, kako naj bi potekala današnja seja o delu, namenjeni zaščitni
               ureditvi; upam, da bomo lahko ta del v čim krajšem času nadoknadili.</p>
               <p>O tem, kaj je bilo narejenega oziroma kaj ni bilo narejenega in zakaj v času
               prejšnje vlade, se lahko pogovorite pač tisti, ki ste bili zraven. Razen nas, ste
               bili praktično vsi dolga obdobja zraven, postavite si ogledalo, vključno z
               nekaterimi, ki ste bili v funkcijah zunanjega ministra ali pa nekaterih, ki se vam še
               stoli niso pohladili. In zato moram povedati, da gre za precejšnjo stopnjo
               sprenevedanja v tistem delu, ko se govori o tem, kaj je bilo zamujenega v
               preteklosti. Od tega se ograjujem. Govoril bom o tem, kaj dela in verjamem, da dobro
               in intenzivno dela vlada, odkar je bila imenovana. In priznati je potrebno, da je
               bilo tudi prej, tudi v času, v prejšnjem obdobju marsikaj že narejenega. Veliko
               stvari se pripravlja, za nekatere stvari pa je dejansko potrebno, se je potrebno
               politično dogovoriti in tudi vsebinsko doreči.</p>
               <p>Stvari ne nameravam niti olepševati niti slikati bolj črne, kot so in povem, da gre,
               ko gre za zaščitno ureditev, za zelo resen in zahteven projekt. In verjamem, da je
               prav zato, ker gre za resen in zahteven projekt in zaradi časovne stiske, da bi bilo
               prav, da bi vsi tisti, ki vam je in ki nam je za dobro Slovenije, pri tem projektu
               sodelovali s polno mero dobronamernosti, pri iskanju vsebinsko optimalnih rešitev za
               Slovenijo. Mimogrede, tudi različni pogledi na rešitev ustavnega vprašanja, nas vse
               skupaj spodbujajo k odgovornemu iskanju čim boljše rešitve, ki bo korektna in za
               državo dobra.</p>
               <p>Mislim, da je tudi rešitev, da se o teh vprašanjih, od imenovanja nove vlade
               srečujemo s predsedniki vseh parlamentarnih strank, da je ta rešitev dober obet tudi
               za uspešno izpeljavo projekta zaščitne ureditve, ker če bomo skupaj delali in si
               tekoče izmenjavali poglede, torej tudi različne poglede na posamezna vprašanje, je
               verjetnost, da bomo uspešno pripeljali postopek do konca, toliko večja.</p>
               <p>Sedaj pa če grem na konkretne zadeve, povezane z zaščitno ureditvijo. Po prvem
               odstavku 3. člena o prometu z nepremičninami, je promet z nepremičninami prost pod
               pogoji, ki jih določa zakon. Za nepremičnine se po tem zakonu štejejo zemljišča,
               stavbe in posamezni deli stavb. Od nepremičnin, ki so zemljišča, so kmetijska
               zemljišča že zavarovana. Prvič, z določbami zakona o kmetijskih zemljiščih, ki vežejo
               veljavnost pravnega posla, prenos lastninske pravice na odobritev upravne enote. In
               drugič s predkupno pravico, ki jo lahko uveljavlja sedem predkupnim upravičencev. In
               tretjič tudi z določbami, ki urejajo status kmeta. Zakon o kmetijskih zemljiščih
               vsebuje tudi posebne določbe o zakupu kmetijskih zemljišč in posebne določbe o
               agrarnih operacijah.</p>
               <p>Zakon o gozdovih prav tako varuje splošno korist pri prometu z gozdovi s pravnim
               inštitutom predkupne pravice Republike Slovenije, lokalnih skupnosti, lastnikov
               mejašev in drugih lastnikov, katerih gozd je najbližje gozdu, ki se prodaja. In
               povedati je treba, da je kmetijskih zemljišč in gozdov seveda velika večina, prek
               90%.</p>
               <p>V zvezi z vodami se pripravlja nov zakon o vodah, danes pa so vode, vodna in
               priobalna zemljišča učinkovito zavarovana po zakonu o vodah in zakonu o varstvu
               okolja.</p>
               <p>Od nepremičnin, ki so objekti, pa je posebej urejen promet s stanovanji in
               stanovanjskimi hišami ter promet s poslovnimi stavbami in poslovnimi prostori. Od
               osnovnih režimov so torej brez posebnih varovalnih mehanizmov ostala le stavbna
               zemljišča. Glede na to, da bo po poteku rokov iz 64. člena sporazuma o pridružitvi,
               promet z nepremičninami v bistvenem delu sproščen, bodo možna le tista odstopanja,
               kjer načelo nediskriminacije iz pravno političnih razlogov v Evropski uniji še ni
               dosledno uveljavljeno.</p>
               <p>Državam so eventualno dovoljeni prehodni prilagoditveni roki. Po njihovem poteku pa
               nadaljnje zniževanje že dosežene ravni temeljnih pravic ni več dopusten. Pri
               določanju zaščitnih mehanizmov bo Vlada Republike Slovenije upoštevala tudi dejstvo,
               da organi Evropske unije ne sankcionirajo le očitne diskriminacije, temveč so zelo
               občutljivi tudi za vse oblike prikrite diskriminacije, to je razlikovanja, do
               katerega pride na podlagi na videz dopustnih metod in sredstev. Najkasneje ob
               uveljavitvi pridružitvenega sporazuma, torej po ratifikacijah v vseh petnajstih
               parlamentih držav Evropske unije in v evropskem parlamentu, predvidoma po oceni v 12
               do 18 mesecih, bo potrebno odpraviti vse omejitve, ki niso v skladu s sprejetimi
               obveznostmi iz sporazuma. Kot že rečeno, pa bomo na drugi strani primerno zaostrili
               obstoječe določbe, ki so v odnosu do prevzetih obveznosti pretirano liberalne. Vendar
               pa v primerjavi z pridružitvenimi sporazumi drugih držav srednje in vzhodne Evrope
               lahko ugotovimo, da Slovenija zaradi dikcije sporazuma nima pravice vpeljati
               omejevalnih določb glede naravnih virov kmetijskih zemljišč in gozdov. Te države
               namreč smejo diskriminirati tujce iz Evropske unije tako, da jim na teh območjih
               dovoljujejo le najem. Določena odstopanja so torej možna le v tistih primerih, v
               katerih tudi članice, države članice Evropske unije, ohranjajo svoje notranje
               predpise, ker evropsko pravo pač glede določenih vprašanj še ni določno. V okviru
               načela prostega gibanja delavcev po drugem odstavku 48. člena pogodbe, gre za odpravo
               vsakega razlikovanja, ki temelji na državni pripadnosti. Tako z vidika zaposlitve,
               plačevanja, kot tudi siceršnjih delovnih pogojev in pogojev zaposlovanja. Na dejstvo
               dela v določeni državi se navezuje tudi pravica bivati v tej državi in torej tudi
               pravica pridobiti stanovanje pod enakimi pogoji kot veljajo za državljane te države.
               Direktiva iz leta 1986 tako določa, da delavci, državljani neke druge države članice,
               uživajo glede stanovanja vključno s pridobitvijo lastnine na takem stanovanju enake
               ugodnosti kot domačini s tem, da morajo imeti taki delavci tudi dostop do seznamov
               prostih stanovanj, torej tudi do seznamov socialnih in solidarnostnih stanovanj.</p>
               <p>Vendar pa so mnenja teoretikov evropskega prava deljena, ko gre za presojo, ali gre
               za prekomerno omejevanje pravice do prostega gibanja delavcev, če se dodeljevanje
               socialnih stanovanj, kreditov za nakup takih stanovanj ali za subvencioniranje
               najemnine veže na dejstvo določene dobe bivanja v državi. Tu ima Slovenija odprto
               možnost in pripravljamo ustrezno ureditev. V Evropski uniji, kljub deklariranemu
               načelu o svobodi nastanjevanja, obstoji v predpisih posameznih držav več režimov, ki
               različno omejujejo nakupovanje drugega, to je začasnega bivališča; največkrat gre za
               počitniške hišice. Pripravljamo ustrezne zakonske restrikcije na tem področju. Pri
               tem bi bilo smiselno slediti že obstoječim možnostim, ki pridobivanje takih
               nepremičnin vežejo na sistem dovoljenj, na čas bivanja v državi in ali na dejstvo
               stalnega prebivališča. Zato pripravljamo ustreznejšo ureditev na področju
               pridobivanja dovoljenj za stalno bivanje.</p>
               <p>Nevtralni oziroma nediskriminatorni varovalni instrumenti se izražajo skozi
               instrumente regulacije prostorskega razvoja Slovenije. Če primerjamo ureditve drugih
               evropskih držav, ugotovimo, da ne razpolagajo z nikakršnimi drugimi, bistveno
               drugačnimi možnostmi pridobivanja nepremičnin za namene graditve ali za pridobivanje
               nepremičnin v javno last, za javne potrebe, kakršni niso znani oziroma bi ne mogli
               biti uporabljeni tudi v naši ureditvi urejanja prostora. Bistvena razlika je torej le
               v razdelanosti posameznih instrumentov in v uigranosti posameznih civilno-pravnih
               instrumentov, kot je na primer predkupna pravica, upravno-pravnih instrumentov, kot
               je primer razlastitev, planskih instrumentov, kot so primer rezervacije, in
               ekonomskih instrumentov, kot so davki in takse, ki kot celota posredno vplivajo na
               večjo ali manjšo ponudbo zemljišč, na oblikovanje cen nepremičnin ter na posledično
               lažjo dostopnost zemljišč tudi za investitorje, posegov javnega pomena, zlasti občin.
               Iz sistemskih razlogov, ki jih delimo na:</p>
               <p>1. civilno-pravne in upravno-pravne instrumente urejanja prostora.</p>
               <p>2. instrumente planiranja in urbanističnega načrtovanja prostora.</p>
               <p>3. ekonomske in socialne instrumente zemljiške politike.</p>
               <p>Znotraj segmenta civilno-pravnih in upravno-pravnih instrumentov urejanja prostora
               se prvenstveno pripravlja:</p>
               <p>1. uvedba zakonite predkupne pravice na nezazidanih stavbnih zemljiščih.</p>
               <p>2. odprava določb o skladih stavbnih zemljišč.</p>
               <p>3. določitev pojma pravice graditi na določenem zemljišču <stage>(pri tem je pomembna
               zlasti uzakonitev stavbne pravice v novem zakonu o lastnini in drugih stvarnih
               pravicah)</stage>.</p>
               <p>4. posodobitev določb o razlastitvi.</p>
               <p>5. vzpostavitev celovitega sistema pridobivanja in opremljanja stavbnih zemljišč,
               zlasti na primer komasacija stavbnih zemljišč, obvezna zložba, obvezna parcelacija,
               prostorske rezervacije in tako naprej.</p>
               <p>6. posodobitev in sistem medsebojnega povezovanja raznih prostorskih evidenc.</p>
               <p>Znotraj segmenta instrumentov planiranja in urbanističnega načrtovanja prostora je v
               pripravi:</p>
               <p>1. Natančna razmejitev lokalne in državne pristojnosti po področjih urejanja
               prostora.</p>
               <p>2. Določitev pravila za razrešitev konflikta med različnimi režimi namenske rabe na
               istem območju, kadar se režimi izključujejo in ne dopolnjujejo.</p>
               <p>3. Določitev vloge nekdanjih nosilcev planiranja v smislu sonaravnega razvoja,
               zlasti tudi položaj Zavodov za varstvo naravne in kulturne dediščine in njihovo
               pravočasno udeležbo postopkov v postopkih priprave planskih in urbanističnih
               podlag.</p>
               <p>4. Določitev širše oziroma jasne pristojnosti države pri varovanju njenih interesov,
               v postopkih potrjevanja občinskih planov.</p>
               <p>5. Poleg razlastitvenih aktov za kulturne in zgodovinske spomenike in naravne
               znamenitosti se pripravlja določitev posebnih režimov še za obalni in obmejni pas ter
               poseben postopek za določanje objektov in okolišev objektov, ki so posebnega pomena
               za obrambo.</p>
               <p>6. Določitev načina in postopkov za določanje posebnih območij, na katerih bi bilo
               edino dopustna gradnja počitniških objektov.</p>
               <p>Znotraj segmenta ekonomskih in socialnih instrumentov zemljiške politike so v
               pripravi:</p>
               <p>1. Zakon o davku na nepremičnine - je pripravljen na Ministrstvu za finance.</p>
               <p>2. Določbe o davku na neuporabljeno zemljišče. Tega instrumenta danes praktično ni,
               saj nadomestilo za uporabo nezazidanega stavbnega zemljišča nima ustreznega učinka.</p>
               <p>3. Instrumenti za zajemanje povečane vrednosti zemljišča.</p>
               <p>4. Spodbujevalni instrumenti. Sem sodi zlasti financiranje komunalne infrastrukture,
               stanovanjske gradnje ter sanacije in razvoja posebnih indegradiranih območij, kjer bo
               potrebno poleg komunalnih prispevkov, proračunskih virov in komercialnih kreditov
               razmisliti tudi o možnosti uvajanja hipotekarnih kreditov.</p>
               <p>V pripravi so tudi nekateri pomembni ukrepi, ki bi jim lahko dali skupno ime
               gospodarske reforme in prilagajanje pravnega reda evropskim normam. Če bo interes, se
               lahko v nadaljevanju predstavijo in se pogovorimo tudi o teh ukrepih.</p>
               <p>Za konec bi rad povedal, da v celoti podpiram in verjamem, da lahko rečem to v imenu
               celotne vlade, da podpiramo zahteve predlagateljev. Torej vseh pet točk, ki so jih
               predlagatelji navedli kot zahteve današnje izredne seje Državnega zbora. Še več. Kot
               doslej želimo, da bi tudi v prihodnje pri izvajanju tega projekta aktivno sodelovali
               tudi predstavniki vseh parlamentarnih strank. In zagotavljam lahko, da v primeru, da
               bo ob oblikovanju teh strategij in izvajanju drugih točk, ki ste jih navedli, torej,
               da če boste prišli s konkretnimi predlogi in argumentiranimi predlogi sprememb
               usmeritve vladne politike na tem področju, da bodo vaši predlogi tudi upoštevani.
               Tako je bilo tudi doslej.</p>
               <p>Želim, da bi ta zahtevan in obsežen projekt, ko gre za zaščitno ureditev in tudi
               sicer za prilagajanje slovenske zakonodaje evropskim normam, da bi bil to projekt, ki
               ima zaradi pomena brez dvoma nacionalni značaj in je prav, da bi kljub nekaterim
               ostrim besedam dosegli sodelovanje vseh strank parlamentarnih skupin. Povem lahko še
               to, da je znotraj vlade, to je bilo nekaj vprašanj, gospoda Peterleta sedaj ni tukaj,
               kako je konceptualno, kako je vlada organizirana, da bo ta zahteven projekt lahko
               izvedla. Lahko zagotovim, da je sistem tako postavljen, da nam zagotavlja, da so vsi
               predvideni ukrepi; jaz sem sedaj govoril za področje zaščitne ureditve, prav tako pa
               velja tudi za področje urejanja, usklajevanja naše zakonodaje na drugih področjih z
               evropsko zakonodajo, da je možno ta projekt izpeljati v relativno kratkem času
               oziroma če bo potrebno nekatere stvari pospešiti zaradi morebitnih stališč tudi
               Ustavnega sodišča, da bo možno, če bomo skupaj delali, tudi v relativno kratkem času
               pripraviti tako celotno ureditev na področju, kar je še potrebno na področju zaščitne
               ureditve kot tudi prilagajanja naše zakonodaje.</p>
               <p>In še enkrat, ker ne želim tudi replicirati sicer na ta del. Odločno se ograjujem od
               kritik na čas izpred treh mesecev ali pa več let. Tudi sam se sprašujem, zakaj
               marsikaj ni bilo narejenega, tudi sam se sprašujem, zakaj je bilo marsikaj takrat
               tako odločenega kot je bilo. Vendar trdno sem prepričan, da je danes naša skupna
               odgovornost, če želimo dobro Sloveniji, da probleme kljub temu, da imamo nekatere
               različne poglede na posamezne ukrepe tako takrat kot tudi danes, da je naša skupna
               odgovornost, da vse svoje znanje, energijo in sposobnosti usmerimo, zato da pridemo
               do optimalnih rešitev. In mislim, da je narobe, če različne poglede nekaterih
               ustavno-pravnih strokovnjakov zlorabljamo zato, da otežujemo pot Slovenije v smeri,
               za kakršno verjamem, da smo se odločili. Izkoristimo vse ljudi, ki imajo znanje in
               tudi mednarodne izkušnje, da bodo pripomogli, da bo ta naš skupen slovenski projekt,
               ki bo tudi uspešen. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Zahvaljujem se podpredsedniku vlade. Besedo dajem zunanjemu ministru, gospodu Zoranu
               Thalerju.</p>
            </sp>
            <sp who="SDZ2:ThalerZoran">

               <speaker>ZORAN THALER:</speaker>

               <p>Hvala lepa gospod predsednik. Spoštovane poslanke, spoštovani poslanci! Današnja
               seja slovenskega parlamenta poteka v času, ko Slovenija in vse druge države srednje
               in vzhodne Evrope, kandidatke za polnopravno članstvo v Evropski uniji, vstopajo v
               odločilno fazo priprav na začetek pogajanj za to polno pravno članstvo.</p>
               <p>Kot veste je teh kandidatk trenutno 10. Prav je, da to kar počnemo, počnemo tudi mi.
               Se pravi, da resno razpravljamo o naših pripravah in naši pripravljenosti za
               pogajanja o polnopravnem članstvu.</p>
               <p>Mislim, da je potrebno tudi danes na tem mestu še enkrat ponoviti trden namen
               Republike Slovenije, da vstopi v družbo najrazvitejših Evropskih držav to je v
               Evropsko unijo.</p>
               <p>Ta namen je, prav je da se to spomnimo, Slovenija je izrazila že z izjavo dobrih
               namenih Junija 1991, ter nato leto za tem junija 1992, ko je takratna vlada,
               mimogrede bila je Demos-ova s pismom, naslovljenim na predsednike vlad držav članic,
               izrazila namen Republike Slovenije, da vstopi v Evropsko unijo.</p>
               <p>Jasno opredelitev za polnopravno članstvo Slovenije v uniji je dala tudi deklaracija
               vlade 30. septembra leta 1994. In ta usmeritev je vseskozi prednostni cilj Slovenske
               zunanje politike in je opredeljena v številnih sklepih vlade in parlamenta. Tu bi
               posebej izpostavil naše sklepe Državnega zbora z 11. aprila lanskega leta.</p>
               <p>Vlada je pri uresničevanju tega namena delala povsem konkretne korake in ni držala
               križem rok kot se včasih skuša predstaviti. Rezultat tega, so tudi dokumenti, ki jih
               je aprila poslala v Državni zbor.</p>
               <p>Znano je, da je sedanja vlada z delom pričela v začetku marca. Tako je v Državni
               zbor vlada poslala:</p>
               <p>1. Spisek zakonov, ki jih je treba spremeniti zaradi izvajanja sporazumov v
               pridružitvi med Republiko Slovenijo in Evropsko unijo.</p>
               <p>2. Izhodišča strategije Republike Slovenije za vključitev v Evropsko unijo.</p>
               <p>3. Pregled usklajenosti zakonodaje naše države s priporočili Bele knjige, tako
               imenovani harmonogram.</p>
               <p>4. Program usklajevanja zakonov Republike Slovenije z Belo knjigo za obdobje 1997 -
               1999. To je v skladu s pridružitvenim sporazumom.</p>
               <p>Kot dodatna informativna gradiva je takrat vlada Državnemu zboru za razpravo
               posredovala tudi:</p>
               <p>1. Belo knjigo o vključitvi pridruženih držav srednje in vzhodne Evrope v notranji
               trg Evropske unije.</p>
               <p>2. Gradivo Evropskega parlamenta Evropski uniji.</p>
               <p>3. Schengenski sporazum.</p>
               <p>4. Pogodbo o Evropski uniji to je tako imenovana Maastrichska pogodba.</p>
               <p>Se pravi vsega skupaj približno 1500 strani dokumentov. Poleg tega je dober mesec po
               začetku, po svoji ustanovitvi, poslalo v parlament tudi predlog ratifikacije
               Evropskega sporazuma.</p>
               <p>Sicer pa priprave vlade na članstvo Slovenije v uniji segajo v čas, ko sporazum o
               pridružitvi, ki je pravna podlaga zanje, še ni bil podpisan, temveč le parafiran.
               Tako je vlada 26. oktobra 1995 sprejela program za vključevanje v Evropsko unijo, ki
               je določil organizacijsko strukturo za vključevanje v unijo in določil glavna
               področja priprav. S tem programom so bila ustanovljena medresorska telesa, ministrska
               koordinacija za odnose ZU, odbor državnih sekretarjev, zadolženih za področje ter
               pododbori za posamezna področja. Urad za evropske zadeve je bil določen kot glavni
               koordinator procesa, pri čemer so bila za posamezna področja vsebinsko zadolžena
               pristojna ministrstva oziroma vladne službe.</p>
               <p>Po sprejemu omenjenega programa je vlada predvsem skušala zagotoviti pravno osnovo
               za priprave na polnopravno članstvo, to je podpis evropskega sporazuma. Sporazum, ki
               je bil podpisan šele 10. junija 1996 po več kot enem letu od parafiranja in prošnja
               za članstvo v uniji, ki jo je Slovenija obenem vložila, sta bili ključni dejanji, ki
               sta vladi omogočili, da je še pospešila priprave za članstvo na vseh vsebinsko
               najpomembnejših področjih in začela sodelovati v vseh vidikih predpristopne
               strategije unije za kandidatke za članstvo. Pred tem Slovenija ni sodelovala v
               aktivnostih Evropske unije - imenovana predpristopna strategija. To pomeni, da smo
               začeli sodelovali v izvajanju sporazuma o pridružitvi, sodelovanju v strukturiranem
               dialogu in izvajanju Bele knjige za vključitev v notranji trg. Vsem nam je znano, da
               je Slovenija praktično podpisala evropski sporazum dve leti potem, ko bi ga brez
               nasprotovanja ene države članice unije lahko. In to se je zgodilo potem, ko je ta
               Državni zbor, ta parlament 11. aprila lani sprejel španski kompromisni predlog o
               postopni liberalizaciji, postopnem odprtju slovenskega nepremičninskega trga, ki je
               ena od temeljnih zadev in logik delovanja Evropske unije. Se pravi, da smo sporazum
               podpisali po dveh letih pogajanj, ki so bila marsikdaj zelo trda. Vidi se, da
               dolgotrajna in naporna. Brez španskega kompromisnega predloga, ki ga je osvojil tudi
               evropski vrh decembra 1995 v Madridu, podpisa na tem sporazumu ne bi bilo. In seveda
               se danes niti ne bi mogli pogovarjati, niti o ratifikaciji tega sporazuma, niti o
               tem, da Slovenija je kandidatka za članstvo v Evropski uniji. Mislim, da se je tega
               zavedal lani tudi parlament, ko je 11. aprila vlado pooblastil, da to stori.</p>
               <p>O čem govori španski kompromisni predlog? Govori o našem načinu sprejema filozofije
               Evropske unije, to je prostega pretoka kapitala kot enega od temeljnih kamnov
               Evropske unije, kamor spada tudi načelo prostega pretoka blaga, idej, oseb itd. Zato
               je potrebno poudariti, da se ne da biti v naših slovenskih diskusijah načeloma za
               Evropsko unijo in istočasno nasprotovati načeloma odprtemu nepremičninskemu trgu.
               Dejstvo je, da bi brez pristanka na to načelo, ki je potem omejeno tudi s tem, kar
               smo slišali in z našo, sedaj veljavno ureditvijo, da brez pristanka na to načelo
               Slovenija ne bi mogla računati na približevanje Evropski uniji, kaj šele na svoje
               članstvo v tej zvezi.</p>
               <p>Eno od najpomembnejših področij našega približevanja Evropski uniji je ob tem, kar
               sem sedaj povedal, usklajevanje ustave slovenske zakonodaje s pravnim redom Evropske
               unije. Vlada je intenzivno delala na procesu usklajevanja zakonodaje ter pripravila
               takoimenovani harmonogram kot formalni pregled usklajenosti ter na njegovi osnovi
               3-letni program usklajevanja zakonodaje z Belo knjigo. Evropska komisija je včeraj na
               posebnem sestanku pred pripravo mnenja o naši usposobljenosti za polnopravno
               članstvo, izrazila zadovoljstvo z rezultati analize harmonograma, ki kažejo, da je
               okrog 50% slovenske zakonodaje že usklajene z zakonodajo Evropske unije. To so
               odstotki, ki so primerljivi z ostalimi kandidatkami oziroma jih za nekaj odstotkov
               celo presegajo. Takšna ocena komisije relativizira nekatere predhodne ocene o
               zaostanku Slovenije pri usklajevanju zakonodaje.</p>
               <p>3-letni program usklajevanja, ki je sedaj v parlamentu, dokazuje, da je vlada temu
               področju namenila prioriteto. Vlada je poleg tega na osnovi programa iz oktobra leta
               1995 pripravljala tudi celovito pristopno strategijo, ki bo zajela vsa področja tako
               usklajevalne zakonodaje kot tudi ekonomske in socialne ter druge reforme, potrebne za
               članstvo. Izhodišča strategije so bila posredovana Državnemu zboru skupaj s predlogom
               zakona o ratifikaciji, sporazuma o pridružitvi. Vlada jih je posredovala tudi
               Evropski komisiji, kjer so bila ugodno ocenjena. Nekateri zelo pomembni deli
               strategije so bili pripravljeni že pred časom. To je zelo pomembna strategija
               gospodarskega razvoja ter strategija zunanjih ekonomskih odnosov Slovenije. Na drugih
               pa je vlada v zadnjem času dela bistveno pospešila, npr. na programu reforme državne
               uprave. Vlada bo storila vse, da bo strategija pripravljena in sprejeta v Državnem
               zboru še pred koncem letošnjega leta. Gre za to, da potrebujemo to strategijo v
               dokončni obliki tudi za naš notranji mandat za pogajanja v polnopravnem članstvu. In
               če računamo na to, da se bomo pogajali o našem polnopravnem članstvu, da se bomo
               začeli pogajati v začetku leta 1998, se pravi naslednje leto, je to primeren rok.
               Tukaj je precej predstavnikov vlade, ministrov in če bo potrebno, bodo po posameznih
               področjih predstavil podrobneje stopnjo razvoja priprav na ta pogajanja o
               polnopravnem članstvu.</p>
               <p>Vzporedno s temi najpomembnejšimi vsebinskimi vprašanji je vlada reševala tudi
               nekatera organizacijska, kadrovska in finančna vprašanja vključevanja v Evropsko
               unijo. Sklepi, sprejeti 21. novembra lani, leta 1996, v zvezi s temi vprašanji, so
               med drugim naložili ministrstvom in vladnim službam ustanovitev oddelkov za Evropsko
               unijo. Omogočili so prenos koordinacije zelo pomembnega programa PHARE v Urad za
               evropske zadeve, ki je odslej glavni koordinator tudi za ta del priprav na članstvo.
               Vlada pripravlja tudi vzpostavitev enotnega dokumentacijskega centra za potrebe
               državnih organov.</p>
               <p>Lani, po samem podpisu pridružitvenega sporazuma, 10. junija 1996, v Luxemburgu, je
               vlada intenzivno opravljala niz tekočih nalog kot nujni del za pripravo na članstvo.
               Prva izmed njih je bila priprava odgovorov na vprašalnik Evropske komisije za
               pripravo mnenja o slovenski prošnji za članstvo. Odgovori, predani 25. julija 1996,
               so bili po izjavah predstavnikov komisije zelo kvalitetni. Poleg tega pa jih je
               Slovenija predala kot prva, čeprav jih je zaradi zamud pri našem podpisu sporazuma
               dobila med zadnjimi. Slovenska delegacija je včeraj, ko je praktično potekal zadnji
               krog pogovorov pred izdelavo mnenja o Sloveniji kot kandidatki za članstvo, komisiji
               izročila dopolnila teh odgovorov, ki vsebujejo vse zakonodajne in druge spremembe, ki
               so nastale v tem času in so pomembne za pozitivno mnenje.</p>
               <p>Zelo pomembna je tudi aktivnost vlade, ki je takoj po podpisu pripravila tudi vse
               potrebno, da se čimprej uveljavi trgovinski režim, ki ga slovenskemu gospodarstvu
               prinaša pridružitveni sporazum. Tako imenovani začasni sporazum o trgovini - ta
               inštitut je bil uveljavljen v uniji, zato ker ratifikacijski postopki praviloma
               tečejo dolgo časa, tudi do dve leti - se pravi, ta začasni sporazum o trgovini, ki je
               nadomestil prejšnje, za Slovenijo dolgoročno gledano manj ugodne sporazume o
               sodelovanju, je bil podpisan 11. novembra lani, 1996, in se je začel uporabljati 1.
               januarja letos. Gospodarsko gledano je to Slovenijo dokončno ločilo od režima, ki
               velja za druge države nekdanje Jugoslavije.</p>
               <p>Spoštovane poslanke in poslanci! Iz navedenega je razvidno, da je vlada ves ta čas,
               in zavedamo se, kakšen je ta čas bil, zame osebno je tudi pomenil, da niti nisem bil
               član vlade po znanih dogodkih lani, ampak sicer je bil to čas predvolilnih priprav,
               samih volitev in povolilnega obdobja. Se pravi, vse to našteto kaže, da je vlada
               intenzivno delala na pripravah na vključitev. In da so ocene, ki so jih za to delo
               dajali partnerji v tujini, ugodne. O nekaterih ocenah, ki so verjetno
               najobjektivnejše, zato ker jih prikazujejo eminentne inštitucije na zahodu in mediji,
               je že govoril predsednik vlade. Tako v zadnji številki <q>"European Voica"</q>, ki je
               glasilo v Bruslju, zelo blizu stališčem evropske komisije, Slovenija nastopa kot
               druga najbolj usposobljena kandidatka za polnopravno članstvo v Evropski uniji za
               Češko; tretja je Madžarska, četrta je Estonija, peta Poljska, in potem ostalih pet
               držav do desetega mesta. Podobno smo na prvem - ponavadi se izmenjujemo na prvem in
               drugem mestu s Češko. V že omenjenem IBCA analizi smo na prvem mestu.</p>
               <p>Naj citiram še nekaj pomembnih ocen, upoštevanja vrednih govornikov oziroma medijev
               na zahodu. Tako münchenski Sit Deutsche Zeitung 2. aprila letos ocenjuje, da je
               Slovenija med vsemi kandidatkami za članstvo gospodarsko v najboljšem položaju,
               boljšem od Češke. Die Presse 18. marca letos ugotavlja, da bi si ravno Slovenija
               zaslužila glede na svojo dolgoročno politično stabilnost, nedavnih težav pri
               oblikovanju vlade ne gre precenjevati, pravi, glede na pripadnost Evropi v svojem
               izjemno makroekonomske dosežke, da bi si zaslužila, da je uvrščena med najbolj
               kvalificirane kandidatke za polnopravno članstvo v Evropski uniji itn. Pri tem je
               potrebno ponovno poudariti, to je bilo tudi danes že povedano, da se vlada v polni
               meri zaveda, da v procesu priprav na članstvo manjka bistveni del. To je ratifikacija
               sporazuma o pridružitvi. To je še posebej pomembno, ker je ravno ratifikacija
               sporazuma tisti element, brez katerega ni nadaljevanja poti v polnopravno članstvo.</p>
               <p>In dovolite mi izraziti stališče, da je to tisto, kar najbolj manjka za še ugodnejšo
               oceno naše pripravljenosti za vstop v Evropsko unijo, o čemer teče danes debata. Tako
               se tudi točka dnevnega reda imenuje.</p>
               <p>Zato predlagam, da to storimo čim prej. Mi smo, kar smo podpisali sporazum iz znanih
               zunanjih objektivnih razlogov, v bistvu ga zadnji ratificiramo. Verjetno bo potrebno
               še približno leto dni, da bodo to storile vse države članice in zato je prav, da
               priložnosti glede tega izkoriščamo, in da si jih tudi ustvarjamo. V tem kontekstu je
               seveda ključno vprašanje členov ustave, ki je v očeh vseh predstavnikov Evropske
               unije, ne samo nje, tudi ZDA in drugih, viden kot protievropski. In včasih ima človek
               občutek, da je v ustavi nekakšen kamen okoli vratu slovenskim ambicijam, zato da se
               enakopravno poveže v Evropsko unijo, pa tudi Nato. Zato bi posebej izpostavil pomen
               aktivnosti, ki tečejo tudi glede sporazumevanja strank v teh vprašanjih. To je znani
               osnutek sporazuma parlamentarnih strank o skupnem delovanju pri vstopanju v Evropsko
               unijo. Glede tega so bile v zadnjih dneh storjeni nekateri koraki naprej in izražam
               upanje, da bodo stranke tak sporazum tudi v najkrajšem času podpisale.</p>
               <p>Ko govorimo o ustavni zaščiti zemljišč, naj ponazorim dejansko situacijo v
               Sloveniji, ki je včasih zamegljena zaradi precejšnjega hrupa, ki se je okoli teh
               vprašanj vzpostavil na podlagi zadnjih rezultatov javnega mnenja na zelo
               reprezentativnem vzorcu. Ko so vprašali ta reprezentativni vzorec slovenskih
               državljanov, ali so pripravljeni prodajati svoje hiše ali zemljišča tujcem, je takih,
               ki so to pripravljeni počenjati, 3,3%. Seveda se potem človek vpraša, ali zaradi teh
               3,3% državljanov, ki bi to počenjali in ki imajo po načelu svobode razpolaganja z
               lastnino to tudi pravico, res potrebno, da imamo za to člen v ustavi. Vsi ostali tega
               niso pripravljeni počenjati oziroma samo v skrajni sili, ko bi bil ogrožen njihov
               standard v tolikšni meri, da bi to za preživetje svoje družine morali početi. Gre
               seveda tudi za vprašanje zaupanja naših lastnih državljanov, mislim, da bi morali na
               teh področjih precej bolj zaupati, kot jim zaupajo tisti, ki so prepričani, da če
               bomo ta člen ustave, ki nam preprečuje vstop v Evropsko unijo, spremenili po načelu,
               da če tega člena ne bo, da bo Slovenija razprodana.</p>
               <p>Poleg tega je zanimiv tudi podatek, da je čez 60%, točno 63,4% vprašanih za
               spremembo ustave v kontekstu vstopa v Evropsko unijo. Precej je podpredsednik, gospod
               Podobnik, govoril o zaščitnih regulativah. Pomembno je ponoviti dejstvo, da je čez
               90% površine glede na zelo regiden sistem, ki velja tudi za slovenske državljane in
               je v tem smislu nediskriminacijski, ne ločuje med domačimi in tujimi, praktično
               zaščitene. In tega se moramo ves čas zavedati, ko govorimo o teh vprašanjih. Zanimiv
               je tudi podatek, da je bilo v lanskem letu izdanih samo 77 delovnih viz za državljane
               Evropske unije v celotni Sloveniji. To je stopnja ogroženosti Slovenije, ki jo naj bi
               preplavili tujci. Se pravi imamo 77 posameznikov iz unije, ki so se sploh odločili,
               da delajo v Sloveniji. In v kapitalu naših družb je po nekaterih podatkih 2% tujega
               lastništva, tujega kapitala od vsega, vsega premoženja. V drugih državah,
               primerljivih, v Srednji Evropi je tak odstotek okoli 20. Se pravi, ko gremo v
               konkretne številke, se zelo dobro vidi, kako neosnovane so trditve o tem, da je
               Slovenija pred razprodajo in da nas kdorkoli ogroža. In seveda s pametno politiko, v
               katero res ne gre dvomiti, bo ta parlament in ta vlada lahko zagotovil, da seveda
               nikakršni vitalni interesi države ne bodo ogroženi. Julija letos bo komisija dokončno
               oblikovala mnenja o pripravljenosti držav kandidatk za članstvo in seveda brez
               ratifikacije sporazuma in odločitev glede ustave ne moremo računati na pozitivno
               mnenje.</p>
               <p>Na osnovi rezultatov mnenja komisije bodo nato države članice presojale, katere od
               kandidatk so sposobne in pripravljene za pričetek pogajanj. Omenil sem, da se da
               računati, da bi do tega prišlo v začetku prihodnjega leta. Zato se je pomembno
               zavedati dejstva, da zdaj ne gre več toliko za pridružitveni sporazum. O tem smo
               razprave imeli lansko pomlad in jih tudi uspešno zaključili. Zdaj gre za pogovore o
               polnopravnem članstvu v Evropski zvezi. In to so trenutki, ki se seveda ne ponavljajo
               vsako leto tudi v naši zgodovini.</p>
               <p>Dovolite mi, da svoje izvajanje zaključim. Tukaj sta tudi direktor urada, če bo
               potrebno dati dodatna pojasnila, veleposlanik naše države pri Evropski uniji, dr.
               Cizelj. Predvsem za njega morda predlagam, da pove nekaj besed o tem, kako izgleda
               vsa ta zadeva in ta naša debata s stališča predstavnika naše države pri Evropski
               uniji, kateri se želimo priključiti. Skratka, dovolite mi, da zaključim z željo in s
               pozivom, da, tako kot izražajo vse stranke voljo, resnično stopijo skupaj, stopimo
               skupaj in da izpeljemo tako ratifikacijo sporazuma, tako prilagoditev ustave Evropski
               uniji, ter opravimo vsa druga potrebna dejanja, da se bomo lahko o polnopravnem
               članstvu v tej uniji kvalitetno pogajali v začetku prihodnjega leta. Najlepša hvala!
           </p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu zunanjemu ministru. Smo pri predstavnikih poslanskih skupin. Prvi
               se je k razpravi v imenu poslanske skupine Liberalne demokracije Slovenije prijavil
               gospod Jelko Kacin, nato gospod Borut Pahor in gospod Janez Janša.</p>
            </sp>
            <sp who="SDZ2:KacinJelko">

               <speaker>JELKO KACIN:</speaker>

               <p>Spoštovani gospod predsednik, kolegice in kolegi, predsednik, člani in predstavniki
               vlade! Današnja razprava in pomembne odločitve in spoznanja, ki bodo sledila,
               zahtevajo tehten razmislek, jasno odločitev, razumljivo ter nedvoumno sporočilo našim
               državljanom in tudi Evropi. Ne želim govoriti v imenu vlade, ki ima marsikaj povedati
               in je marsikaj že povedala. Toda vseeno se mi zdi potrebno opozoriti na nekatera
               dejstva, ki so se zgodila v preteklosti. Zato začenjam z zgodovino.</p>
               <p>Nekateri posamezniki in skupine pritiska v teh dneh zahtevajo izvedbo referenduma in
               ponujajo različno obliko ter vsebino referendumskega vprašanja. Opozarjajo na
               domnevno tragične in zgodovinske pogubne posledice ratifikacije pridružitvenega
               sporazuma. Govorijo in pišejo o razprodaji slovenske zemlje in hkrati dvomijo tako v
               opravilno sposobnost slovenske države kot tudi tistih državljanov, ki so lastniki
               slovenske zemlje in drugih nepremičnin. To je seveda njihova pravica, to je hkrati
               tudi dokaz naše demokratičnosti.</p>
               <p>Prav zato pa se mi zdi smiselno in potrebno spomniti na december 1990, ko smo vsak
               zase in vsi skupaj tehtali svojo voljo, preteklost, tedanjost, prihodnost, možnost in
               pasti prednosti in tveganja. Če se spomnimo takratnih razmišljen, dilem in strahov
               vsakega posameznika in vseh nas, potem zagotovo še danes velja, da se takrat nismo
               zaleteli. Čeprav nismo imeli na voljo danes zahtevanega vladnega paketa zaščitne
               zakonodaje in vladnih zaščitnih ukrepov, ki bi jamčili našo osamosvojitev in predvsem
               njen miren potek in iztek, smo se takrat odločili. Odločili smo se za izbiro
               tveganja, odločili smo se za priložnost, odločili smo se prav za tisti trenutek. Mi
               takrat osamosvojitve nismo odlagali v prihodnost. Odločili smo se za zgodovinsko
               realnost, za svojega goloba v roki, namesto za nekega oddaljenega vrabca na
               strehi.</p>
               <p>Ne verjamem, da so takrat vsi mogli in zmogli predvideti in preračunavati posledice
               osamosvojitve za naše gospodarstvo in zase ob dejstvu, da smo pol leta kasneje, na
               tisti zgodovinski večer odšli spat v federaciji, ki je štela kar 24 milijonov
               potencialnih kupcev, in se zjutraj po lastni volji zbudili v lastni državi z manj kot
               2 milijonoma prebivalcev. Dvomim, da je veliko tistih, ki danes tako glasno
               ultimativno in odklonilno zastavljajo vprašanje cene našega vstopa v Evropsko unijo,
               na referendumu glasovalo proti osamosvojitvi. Nasprotno, verjamem da so oziroma ste
               iskreno glasovali za. Plebiscit je odprl vrata v Evropo, kot je zapisal tudi eden od
               prvakov Demosa, ki je danes v opoziciji. Slovensko povezovanje z Evropo pomeni za
               našo državo conditio sine qua non ne le za primerno promocijo našega gospodarskega,
               kulturnega in političnega življenja, ampak dobesedno za preživetje slovenskega
               naroda.</p>
               <p>Zato se mi zdi veliko bolj primerno in življenjsko ta naš današnji trenutek
               primerjati z nekim drugim obdobjem, ki je slovensko politiko izpostavilo hudi kritiki
               in preizkušnji. Mislim in govorim o brionski deklaraciji in o pogovorih ter pogojih
               za preseganje takratnega vojaškega konflikta in njegovo nadomestitev s procesom
               mednarodno nadzorovane mirne razdružitve.</p>
               <p>O tem smo odločali oziroma ste odločali poslanci 10. julija 1991, razpoloženje
               takratnih poslancev ni bilo nič kaj preveč naklonjeno sprejetju brionske deklaracije.
               In vendar je bila še iste dne dosežena več kot dvetretjinska večina v takratni
               tridomni skupščini in skupščina je podprla korak v prihodnost, potrdila je takratno
               brionsko deklaracijo. 189 poslancev je glasovalo za, 11 jih je glasovalo proti, 7 je
               bilo vzdržanih. In takrat smo se pogajali z nasprotnikom, sovražnikom, in Evropa je
               takrat posredovala za nas in nam pomagala razumeti usodnost trenutka. Danes pa se
               odločamo za enakopravno sodelovanje s partnerjem, z isto in hkrati drugo - drugačno,
               starejšo in zrelejšo Evropsko unijo. Odločamo o prevzemanju in spoštovanju načel
               vzajemnosti, recipročnosti, združeno Evropo, ki brez nas ali z nami ne bo gospodarsko
               bistveno šibkejša ali močnejša. Vse kandidatke skupaj, 10 nas je, danes gospodarsko
               odtehtamo manj kot gospodarsko tehta Nizozemska.</p>
               <p>Mi v Sloveniji pa se pogosto obnašamo in tudi ravnamo, kot da bi nas bilo 20 in ne
               samo 2 milijona. Mnogi pa hkrati govorijo, da smo kljub temu premalo pokončni,
               premalo odločni in preveč ponižni. Prej bi rekel, da smo velikokrat arogantni in do
               Evrope premalo korektni. Upamo, da bo za nas namesto nas nekdo storil nekaj, česar
               sami nismo zmogli, hoteli ali želeli odločiti in tudi storiti. Kako pa bo oziroma bi
               bilo z nami brez Evrope in stran od nje, čeprav blizu nje, pa je že drugo vprašanje.
               O tem govorijo številni pozivi, ki prihajajo iz gospodarskih asociacij, od posameznih
               gospodarstvenikov, ki nas, poslanke in poslance, opozarjajo na pomembnost tega
               trenutka odločitve oziroma ratifikacije.</p>
               <p>Če si portugalski zunanji minister na tem mestu pred tednom dni ne zna in ne želi
               predstavljati stabilne in uspešne Evrope brez Slovenije, potem je morda prej narobe
               kaj z nami kot z njim. Pri tem pa je gospod minister Gama pomenljivo in jasno dodal
               še vprašanje, če si mi to sploh iskreno želimo. Torej, to je vprašanje. Ali si mi to
               sploh iskreno želimo?</p>
               <p>Tisto česar doslej nismo storili in moramo storiti, pripraviti in odločiti in jasno
               sporočiti danes oziroma v teh dneh. Vse parlamentarne stranke še niso jasno povedale,
               ali podpirajo nujno modernizacijo naše ustave, ki ni dovolj evropska. Če stranke še
               nimajo lastnih stališč, je to dejstvo dodatna spodbuda za upravičene skrbi, dvome in
               dileme mnogih in posledično vedno večih evropskih držav.</p>
               <p>Naša poslanska skupina se že dolgo zaveda potrebnosti, koristnosti in neizogibnosti
               posodobitve ustave. To je potrebno storiti in najprej to storiti zaradi nas, ne samo
               zaradi Evrope. Sedanje stanje in osebne izkušnje ob srečanjih s predstavniki članic
               Evropske unije mene vsaj osebno spominjajo na čas, ko sem na FSPN delal izpit iz
               angleškega jezika in pojasnjeval bistvo in prednosti TOZD-ov in SIS-ov. Angleška
               terminologija je zvenela zelo dovršeno in svetovljansko, težave na oni strani pri
               poslušanju pa so bile povezane z bolj abstraktno vsebino, ki so jo tujci težko
               razumeli in še težje so si jo zamišljali oziroma predstavljali - ali drugače
               povedano, govorili smo angleško, niso pa nas razumeli, ker za temi prevodi ni bilo
               prave vsebine.</p>
               <p>Takrat so vljudno hvalili dosežke samoupravnega socializma, dvomili pa so, da bi
               bile naše takratne rešitve primerne za njih. Čeprav so nas tolerirali in so različni
               gospodarski sistemi sobivali drug ob drugem. Že res, da smo bili najboljši med
               komunističnimi oziroma socialističnimi državami, toda zaostajali smo, če nam je bilo
               to všeč ali ne. Globoke družbene spremembe so mnoge vsebine Kardeljevih smeri razvoja
               in zakonov o združenem delu že presegle, toda pravi prastrah pred tujci, pred
               Neslovenci še vedno straši pri nas, tudi v tej dvorani in še posebej očitno straši v
               naši ustavi v 68. členu naše ustave. Evropa težko razume, da se je potrebno
               Evropejcev bati in braniti na naš čuden ustavni način.</p>
               <p>V ponedeljek sem pozorno poslušal predstavitev nekaterih dosedanjih naporov za
               doseganje polnopravnega članstva ene najbolj resnih držav kandidatk. Prvi dokaz, s
               katerim je govorec, gostitelj in predsednik poljske vlade podkrepil resnost
               prizadevanj svoje države za doseganje cilja, je bilo prav nedavno sprejetje moderne
               poljske ustave. Takoj pa je nedvoumno dodal in še posebej poudaril, da niso samo
               sprejeli ustave, ampak jo nameravajo tudi spoštovati in tudi uresničevati. Nisem
               prepričan, da smo pri nas že dosegli stopnjo, ko bi se zavedali, da moramo ustavo
               spremeniti oziroma posodobiti zato, da bi bila drugačna, ampak bi jo veliko poslancev
               še vedno spreminjalo in dopolnjevalo le zato, da se ne bi nič spremenilo.</p>
               <p>Marsikaj se je že spremenilo v Evropski uniji in prav novo drugačno in bolj
               kvalitetno stališče Velike Britanije je dobra ilustracija za priložnosti in možnosti,
               ki jih nekateri nameravajo izkoristiti v korist domačega gospodarstva in politike.
               Britanska laburistična vlada aktivno podpira čim hitrejšnjo širitev Evropske unije in
               pričakuje, da se bodo pogajanja začela že v času predsedovanja Velike Britanije, to
               pa je v drugi polovici letošnjega leta. V Varšavi so posebej poudarili, da je bil
               nagovor odobren s strani ministra za evropske zadeve in da predstavlja uradno
               stališče Velike Britanije. Velika Britanija hoče postati ena od vodilnih držav
               Evropske unije, to pa je mogoče samo z aktivnim sodelovanjem in podpiranjem procesa
               hitre širitve Evropske unije. Obstoji neposredna zveza in medsebojni vpliv med
               transformacijo in integracijo, med preoblikovanjem oziroma prilagajanjem in
               polnopravno včlanitvijo. Procesa se medsebojno dopolnjujeta in pospešujeta, lahko pa
               se tudi zavirata oziroma izključujeta. Zaostajanje kandidatke v procesu prilagajanja
               zagotovo oddaljuje čas in vsebino polnopravnega članstva. Še daleč pa ne gre le za
               kandidatke, gre tudi za članice. Prihod novih članic pospešuje tudi spremembe
               obstoječe Evropske unije. Medtem ko tisti, ki sodelujejo, vplivajo na preoblikovanje
               Evropske unije in se hkrati aktivno usposabljajo, smejo tisti, ki zaostajajo, le
               opazovati in se naprezati, da bi nadomestili, kar so zamudili zaradi zaostanka in
               nezadostne učinkovitosti, ki je lahko tudi posledica neproduktivnih medsebojnih
               obtoževanj.</p>
               <p>Namesto da bi se kandidati zavihteli na evropski voz in se odpeljali z drugimi
               romarji kot cankarjanski otroci tečejo in se spotikajo za vozom, ki ga nikakor ne
               morejo ujeti. Nedvomno je danes za nas državljane Slovenije, predvsem pa za parlament
               in vlado, tudi trenutek resnice, ki lahko in mora vsebovati tudi spoznanja o naših
               napakah, izpuščenih in morda zamujenih ali celo izgubljenih priložnosti. Veselijo me
               besede predsednika vlade, ko je samokritično povedal, da marsikdaj ni zadovoljen tudi
               s katero odločitvijo in dejanjem vlade. Pritegnil mu je tudi podpredsednik vlade.
               Politika je v proces analiziranja naših možnosti v Evropsko unijo vložila premalo in
               ko rečem politika, mislim na vse politično življenje pri nas. Nismo znali pritegniti
               mnogih posameznikov in institucij, ki lahko prispevajo k bolj realni podobi in
               predstavi o naši pripravljenosti in aktivni podpori zgodovinske priložnosti. Namesto
               povabila in informacij so mnogi bili in so še soočeni s preveliko samozadostnostjo
               politike. Namesto kreativnega partnerstva se razvijajo in spodbujajo nepotrebni in
               škodljivi konflikti, pa tudi trmoglava nasprotovanja z utemeljenimi razlogi ali pa
               prevečkrat tudi brez kakršnihkoli razlogov. Intelektualci, akademiki, mnenjski
               voditelji bi morali biti bolj povabljeni k aktivnemu sodelovanju v različnih študijah
               o širitvi Evropske unije in našemu včlanjevanju tukaj pri nas. Prav dialog marsikdaj
               pomaga, da si marsikje dokopljemo do spoznanja, da je strah pred Evropsko unijo
               znotraj votel, zunaj pa ga nič ni. Kjer je strah upravičen, pa zagotovo zahteva tako
               preventivo kot tudi odpravo razlogov zanj.</p>
               <p>V ta namen bi nam ne smelo biti žal in škoda zagotoviti tudi dodatnih finančnih
               sredstev, če je to treba in verjamem, da so tovrstne investicije nujne, potrebe in
               zelo donosne. Pri tem pa moramo zagotoviti tri predpogoje. Prvič, kontinuiteto
               sprememb, ki omogočajo nadaljnji in pospešeni razvoj. Zagotoviti moramo državno in
               družbeno podporo v teh prizadevanjih in širitev in pristop novih članic mora biti
               zmaga in ne poraz obeh strani, torej tako članic kot tudi nas, kandidatk. Zato na
               proces širitve Evropske unije ne smemo gledati kot nekaj, kar bo prineslo bodisi
               prednosti in slabosti in stroške. Širitev je zgodovinska priložnost, možnost, morda
               je tudi usoda. Tisti, ki v bodoče ne bodo imeli dostopa do informacij, ne bodo zmogli
               sprejemati pravih in optimalnih, v prihodnost naravnanih odločitev. To velja za
               posamezna podjetja, posameznike in morda tudi za države. Propada posameznih podjetij
               ni mogoče enostavno pripisati Evropski uniji ali članstvu v Evropski uniji, ampak
               prej nesposobnosti prilagajanja bodočim izzivom in novim, drugačnim razmeram. Razmere
               in pogoje pa bomo lahko tudi sooblikovali, če se bomo tako odločili. Kot nam je, kot
               sem že rekel, pred dnevi dejal portugalski zunanji minister Gamma: podprli vas bomo,
               če se boste tako odločili.</p>
               <p>Tudi Evropska unija ima težko domačo nalogo in to ne samo eno. Na primer skupna
               kmetijska politika Evropske unije je ena od takih nalog. Kot pravijo Evropejci, je
               sprememba te politike na kratek rok nemogoča, na dolgi rok pa neizogibna. Zato bi
               veljalo biti predvsem danes tvoren in kreativen tukaj, v tej dvorani. Modro in
               preudarno bi bilo biti zraven in sooblikovati skupno evropsko prihodnost, ki smo ji
               danes tako blizu. Z današnjimi razpravami in odločitvami lahko storimo pomemben korak
               proti Evropi in v Evropo. Mi imamo stalne probleme s pomanjkanjem ničel. Ker nas je
               samo 2 milijona, nas ne opazijo dovolj in se z nami ne ukvarjajo, kot bi se, če bi
               nas bilo 20 milijonov. Obnašamo pa se, kot bi nas bilo 200 milijonov in pogosto
               vzbujamo s svojim ravnanjem nelagodje in odpor v Evropi. Bodimo bolj realni in bodimo
               poleg! Posodobimo to našo ustavo in storimo to zdaj, da se bomo lahko potem ukvarjali
               z drugimi, prav tako pomembnimi programi, projekti in nalogami. Posodobitev ustave in
               ratifikacija pridružitvenega sporazuma sta tisti nedvoumni nalogi in sporočili, ki
               jih moramo storiti doma in jih bodo brez težav razumeli v Evropi. S tema dvema
               dejanjema bomo storili tisti nujen prepotrebni korak, zato bi bilo dobro, da ga
               storimo čimprej.</p>
               <p>Zato bi rad posebej poudaril, da smo lansko leto, ko so se pripravljala stališča in
               sklepi o odnosih Republike Slovenije z Evropsko unijo, Italijo in Natom, v naši
               poslanski skupini prispevali dober del stališč k vsem skupnim, skupaj sprejetim
               stališčem, ki so jih sooblikovale poslanske skupine, odbor za mednarodne odnose in
               vlada. Vstop v Evropsko unijo je lahko in mora biti predvsem skupen projekt. Pri tem
               velja opozoriti, da je naš parlament v dosedanjem delu, v letih 1994, 1995, 1996 in
               dosedanjem delu leta 1997, skupaj kar 32-krat razpravljal in odločal o pomembnih
               gradivih in oblikoval stališča in pospeševal naše približevanje Evropski uniji.</p>
               <p>Nič pa nisem do tega trenutka rekel o Natu. Nato se bo zgodil prej, kot se bo
               zgodila Evropska unija. In kot je rekel gospod Gamma pred enim tednom, kmalu bo
               gostitelj konference v Sintri, ki bo veliko prispevala k temu, da bo bolj jasno, kdo
               bo sodeloval v prvem krogu širitve zveze Nato. Zato se mi zdi nepotrebno, da je vlada
               tako nerodna in tako kontraproduktivna z nekaterimi izjavami svojih najvišjih
               predstavnikov v zadnjih dneh. Če se dogajajo nerodnosti, potem je treba nerodnosti
               popraviti, treba jih je odpraviti in preprečiti, da bi se norosti ponavljale v
               prihodnjih dneh in tednih. To pričakujem od naše vlade in to želim slišati tudi danes
               zvečer na nacionalni in še na kakšni drugi televiziji, ker sicer bo našemu
               predsedniku lahko zelo neprijetno jutri v Washingtonu, ko bo moral odgovarjati in
               pojasnjevati stvari, ki jih ne bi bilo potrebno pojasnjevati.</p>
               <p>Verjamem, da je Slovenija kredibilna kandidatka tako za Nato kot za Evropsko unijo
               in prav nobenega smisla nima, da sami tukaj počenjamo harakiri in razkazujemo svoje
               črevesje, če za to ni potrebe. Nasprotno. Mislim, da v naslednjih dneh in tednih
               potrebujemo<gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Kacin, govorite v imenu poslanske skupine, prosim.</p>
            </sp>
            <sp who="SDZ2:KacinJelko">

               <speaker>JELKO KACIN:</speaker>

               <p><gap n="..."/>jasna in nedvoumna sporočila zato, da bi bili v tujini in doma razumljeni in da
               bi bili povabljeni v prvi krog širitve zveze Nato in v času predsedovanja Velike
               Britanije tudi v pogajanja za širitev Evropske unije. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Kacinu, ki je govoril v imenu poslanske skupine Liberalne demokracije
               Slovenije. V imenu poslanske skupine Združene liste Socialdemokratov ima besedo
               gospod Borut Pahor.</p>
            </sp>
            <sp who="SDZ2:PahorBorut">

               <speaker>BORUT PAHOR:</speaker>

               <p>Gospod predsednik, gospe in gospodje! Prijazen popoldanski pozdrav tudi v imenu
               kolegov iz poslanske skupine Združene liste. Gospod predsednik vlade, v manj kot letu
               dni ste že drugič Slovenijo pripeljali v položaj, ko tvega svojo mednarodno
               verodostojnost. Pred slabim letom dni je v tej palači potekala zelo burna, čeprav
               tudi zelo koristna razprava o sprejemljivosti španskega predloga. Danes poteka
               razprava v bistvu o njegovi ponovni potrditvi. Vlada je v zadnjih letih svojo
               evropsko politiko vodila tako, da je predsednik vlade skupaj z ministri ob težavah,
               zapletih in izzivih, ki so se pojavile na tej poti, dal glavo v pesek, potem čakal,
               dokler se ti problemi niso zgostili. Ko so se zgostili do te mere, da so postali
               nepremostljivi, je glavo potegnil iz peska in vprašal vse v slovenski politiki: <q>"Ali
               ne vidite, da moramo presekati probleme? Kdor govori drugače kot jaz, govori proti
               Evropi."</q> To se je dogajalo pred letom dni in to se dogaja danes in to se bo dogajalo
               čez nekaj dni, ko bomo diskutirali o ratifikaciji Evropskega sporazuma. Jaz se kot
               predsednik Združene liste sprašujem, kako naj ravnam, da bom ravnal v interesu
               države, ker zaradi interesa države se združujemo članice in člani v Združeni listi.
               Kako naj ravnam, da bom hkrati opozoril na neverjetne, na pravzaprav škandalozne
               napake v slovenski zunanji politiki, ki so nas v zadnjih dveh letih pripeljale v
               položaj, ko smo morali za status pridruženega člana plačati veliko višjo ceno, kot je
               bilo to potrebno drugim državam kandidatkam? Kako naj torej v tem zelo delikatnem
               trenutku dovolj kontrolirano, disciplinirano kritiziram vlado, ne da bi porabil čas
               tudi za to, da bi poskušal z vsemi skupaj, z vami tudi, s kolegi iz opozicije, vendar
               poiskati rešitve za to, da bomo to verodostojnost države še enkrat rešili.</p>
               <p>Vprašanje, ki se torej zastavlja opoziciji pri takem napačnem ravnanju vlade, je
               naslednje: Ali sme še enkrat brez kritike in brez ugotavljanja odgovornosti pomagati
               državi, da izide iz te krize neverodostojnosti, ne da bi tvegala, da si bo vlada čez
               eno leto ali čez dve leti, ko bomo finalizirali pogajanja o polnopravnem članstvu,
               ponovno privoščila tak spodrsljaj, da bo namreč tri, štiri leta vodila nepripravljena
               pogajanja za polnopravno članstvo, pripeljala Slovenijo v položaj, ko bo morala reči
               da ali ne za veliko višjo ceno in ko bomo torej tudi v tretje postavljeni pred
               dejstvo, da bomo, zato da bomo šli v Evropsko unijo, kar je naša pravilna izbira,
               pokrili napake vlade in plačali višjo ceno.</p>
               <p>Vidite, to je politično vprašanje. Ne bi mu rad namenil preveliko dozo pozornosti,
               ker se utegne zgoditi, da bi ostal tukaj vtis, da opozicija meče vladi polena pod
               noge, medtem ko ta želi, da Slovenijo pripelje v Evropsko unijo, naj bi si opozicija
               prizadevala za to, da ji to ne bi uspelo, češ da bi jo tako prikazala kot opravilno
               nesposobno. To ni res.</p>
               <p>Moja stranka, to bi želel zagotoviti pred tem visokim zborom, bo storila vse, kar je
               v njeni moči za to, da bomo nadaljevali z vključevanjem v Evropsko unijo. Ni pa več
               pripravljena tolerirati velikih napak, ki so storjene in ki naj bi bile storjene v
               prihodnje, če bo vlada s tako politiko nadaljevala.</p>
               <p>Mi bomo prispevali naše glasove za ratifikacijo evropskega sporazuma. Seveda
               verjamemo, da vlada ne bo izsiljevala nobene drugačne ratifikacije kot take, ki bo
               skladna z ustavo. To bo zame zelo žalosten dan. Ratifikacija evropskega sporazuma bo
               zame zelo žalosten dan. V tistem sporazumu je aneks 13, je člen 45, ki vsebuje
               besedilo španskega kompromisa.</p>
               <p>Moram izkoristiti to priložnost, da po 10 mesecih, ko vljudno prosim vlado, da mi
               pisno odgovori na vprašanje, kdo in zakaj je v imenu slovenske vlade pristal na to,
               da je besedilo španskega predloga sestavni del pogodbe evropskega sporazuma, moram še
               enkrat ponoviti to priložnost in vlado še enkrat vprašati: Kdo in zakaj je pristal na
               to, da je besedilo španskega predloga, ki ga je z majhno večino kot pogoj za podpis
               sporazuma sprejel Državni zbor, dovolil vnesti v pogodbo v evropski sporazum. To ni
               bila samoumevna, niti ni bila edina pot.</p>
               <p>Državni zbor je aprila lani s sklepom sprejel samo odločitev, da so zahteve
               obveznosti Slovenije, ki jih vsebuje španski kompromis, lahko pogoj za podpis
               evropskega sporazuma, ne pa, da je to besedilo sestavni del evropskega sporazuma. S
               tistim hipom, ko je slovenska vlada pristala na to, da je španski predlog sestavni
               del evropskega besedila, se je morala zavedati, če ne nima elementarnih znanj, da bo
               prej ali slej pripeljala Slovenijo v položaj, v katerem je. In 11 mesecev slovenska
               vlada ni storila nič za to, da bi parlament in javnost senzibilizirala za ta
               problem.</p>
               <p>Vidite, kdor danes trdi, da je španski predlog kompromisen v tem smislu, da terja od
               Slovenije manjšo stopnjo liberalizacije nepremičninskega trga, kot bi bilo to sicer
               nujno potrebno v luči pridružitvenega sporazuma, nima prav. Ali zavaja ali pa ne
               pozna materije. To bi bilo res, če bi bila slovenska ustava, njen 68. člen predmet
               pogajanj med Slovenijo in Evropsko unijo. Ali je bilo? Ne. Ne, 68. člen z vidika
               obveznosti, ki jih prinaša pridružitveni sporazum, ki je tipski sporazum, ki je pač
               tipska mednarodna pogodba, ki jo je Evropska unija sklenila z vsemi pridruženimi
               članicami, za svojo siceršnjo uveljavitev ne bi terjal spremembe 68. člena ustave. To
               je bilo nujno zato, ker je slovenska vlada pristala, da je besedilo španskega
               predloga sestavni del besedila evropskega sporazum.</p>
               <p>Španski kompromis ni bil kompromis - torej glede liberalizacije nepremičninskega
               trga. To je bil pač zadnja rešilna bilka, da je Italija rešila svoj pogajalski obraz
               pred svojo javnostjo, pred svojo in mednarodno javnostjo. Italija je v bistvu od
               vsega začetka, od aprila leta 1993 zahtevala nepremičnine v naravi. Ko je postalo
               jasno, da jih ne more dobiti, je pristala na to, da je svojo javnost prepričala, da
               je dosegla zelo veliko, ko je v eni od alinej španskega predloga in zdaj žal
               evropskega sporazuma dosegla, da tisti državljani, ki so tri leta živeli na ozemlju
               Slovenije, dobijo v bistvu časovno predkupno pravico. Torej, da pred ostalimi
               državljani Evropske unije dobijo pravico do nakupa nepremičnin. Vidite, to je zgodba
               o zapletu, ki smo mu priča. 11 mesecev je slovenska vlada vedela, da bo pravzaprav
               potrebno spremeniti 68. člen ustave, pa ne zato, kolegice in kolegi, ne zato, ker bi
               bil to siceršnji pogoj za sklenitev evropskih sporazumov, ampak zato, ker je pristala
               na to, da je španski predlog sestavni del evropskega sporazuma in 11 mesecev je imela
               časa, da bi aktualizirala pobudo za spremembo ustave, ki jo je dala pred dvema
               letoma.</p>
               <p>Združena lista socialnih demokratov bo pripravljena podpreti spremembo ustave, ne
               nazadnje tudi zato, ker se nam zdi, da to utegne biti ključni pogoj za to, da bomo
               ratificirali evropski sporazum, brez ratifikacije evropskega sporazuma pa je meni in
               mojim kolegom jasno - ni poti naprej. Če bi mi danes - in to je odgovor tistim, ki
               mene kritizirajo, češ, da sem spremenil stališča. Če bi danes mi odstopili od
               kateregakoli člena ali aneksa, ki je sestavni del evropskega sporazuma, bi se, po
               moje, postavili v mrtev pogajalski kot, iz katerega nam noben evropski zaveznik ne bi
               pomagal. Dokončno bi ogrozili našo verodostojnost, Evropska unija nas bi pustila v
               mrtvem pogajalskem kotu in iz tega kota bi se izvili z višjo ceno. Ampak za to mora
               nekdo nositi odgovornost, mora pojasniti, zakaj se je tako zgodilo. Ne more priti
               tudi danes pred Državni zbor in reči, da tisti, ki ne razume, da je treba čez noč
               spremeniti 68. člen ustave, ne razume evropske razprave. In to ne zato, da bi
               reševali stvari za nazaj, ampak da bi preprečili nadaljevanje tako napačnih odločitev
               za naprej. Se pravi, Združena lista socialnih demokratov pod pogojem, da vlada
               pripravi paket zaščitne ureditve, začenja skupaj z ostalimi strankami razpravo o tem,
               kako bi bilo moč spremeniti slovensko ustavo na način, ki ga terja od sebe vsaka
               suverena država - torej po neki normalni proceduri, brez iht, in če je le mogoče, z
               nekim nacionalnim konsenzom. Mi bomo tudi toliko bolj zadovoljni, če sprememba ustave
               ne bo tako radikalna, da bo v celoti terjala liberalizacijo nepremičninskega trga -
               absolutno! Ker, še enkrat ponavljam, liberalizacija nepremičninskega trga, taka kot
               bi jo prinesla popolna odprava drugega odstavka 68. člena ustave, ni pogoj za
               sklenitev pridružitvenega sporazuma, če seveda vlada teh pogajanj ne bi vodila tako
               napačno, kot jih je.</p>
               <p>Zaščitna ureditev seveda ni edini zadnji pogoj, ki pomeni večjo ali manjšo
               pripravljenost naše države za vstop v Evropsko unijo. O nekaterih drugih vidikih je
               premier govoril in v tem kontekstu ga podpiram. Tudi tiste, med njimi kolega
               Peterleta in druge, ki so opozarjali na to, da bo Slovenija toliko lažje in toliko
               bolj uspešno preživela vključitveni šok, kolikor bolj bo tisti hip kompetitivna
               družba, konkurenčna družba, ki bo hkrati imela močno razvite elemente solidarnosti,
               ki bodo omogočali neko socialno ravnovesje, neko socialno pravičnost, če želite, kjer
               bodo učinki vstopanja vsaj približno enako porazdeljeni med vse sloje. V tem smislu
               mi tudi podpiramo sklenitev sporazuma med strankami, ki govori o tem vprašanju.
               Vidite, v tem smislu moramo tudi govoriti o pripravljenosti. In v tem smislu bi rad
               spomnil kolegice in kolege novega sklica, smo v starem sklicu nekateri poslanci in
               poslanske podpisali tako imenovano evropsko deklaracijo, ki je opozorila na to, da za
               Slovenijo seveda čas je pomembna kategorija vključevanja, ampak toliko bolj njena
               pripravljenost. Pripravljenost Slovenije, da postane kompetitivna družba, razvita,
               pravna in socialna država, da v tem smislu čim bolj zniža stroške prestopa iz ene
               države v skupnost drugih držav, da dvigne izobrazbeno raven slovenske populacije in
               da razvije elite: izobrazbene, strokovne, tehnološke, gospodarske, podjetniške in
               vsake, ki bodo omogočale, da se bomo lahko kolikor bolj enakopravno kosali z našimi
               novimi evropskimi partnerji. Tudi to je diskusija o naši pripravljenosti. Predloge,
               strategije, ukrepe za to pripravlja vlada. Združena lista socialnih demokratov bo
               vsake take strategije in ukrepe podpirala, ni pa več pripravljena podpirati napačnih
               odločitev, ki bodo predmet neke naivne in dostikrat tudi premalo samozavestne
               pogajalske drže.</p>
               <p>Za Slovenijo je pomembno, da vstopi v krog evropskih držav kot enakopraven partner.
               To pomeni, da ne sme sprejemati pogojev, ki so zanjo diskriminatorni. Španski predlog
               je diskriminatoren. Ampak danes ga ni moč vrniti v njegovo izhodišče. Preveč
               kredibilnosti, preveč kredita smo vzeli v Bruslju, da bi zdaj lahko zamahnili z njim
               čez ramena. Kot sem rekel, zelo žalosten bo za Slovenijo, ko bo treba to storiti.</p>
               <p>Ampak dajmo iz tega povleči vsaj nekaj zaključkov. Eden, da je treba evropski
               projekt voditi skupaj, da ga s taktirko usmerja vlada, da so politične stranke, tudi
               tiste - verjamem, ki smo v opoziciji - zainteresirane za to, da s skupnimi močmi
               delamo v skupno dobro, ker gre za vsenacionalni projekt. In da torej z neko bolj
               preudarno politiko znamo stehtati zahteve, ki bodo postavljene pred nas. In pred
               Slovenijo bodo v času pogajanj o polnopravnem članstvu postavljene mnoge zahteve. In
               treba se bo trdo pogajati, tako kot so se Danci, kot so se Švedi, kot so se naši
               sosedje Avstrijci.</p>
               <p>Trdo se bo treba pogajati, takrat bo zelo pomembno, da vemo, kaj je pogajalski
               minimum, pod katerega Slovenija do pogajanjih ne bo šla. In takrat bo za vlado,
               kakršna koli takrat že bo, zelo pomembno, da ji ob strani stoji opozicija.</p>
               <p>Kar se Združene liste socialnih demokratov tiče, bi torej želel najaviti za čas, ki
               prihaja, neko konstruktivno in tvorno sodelovanje v tej Evropski razpravi, če bo kdaj
               kakšno vprašanje ali kritika to ne pomeni, da želimo vladi metati polena pod noge,
               ampak samo, v kolikor je le mogoče, preprečiti, da bi se ponavljale take napake, kot
               bo ratifikacija evropskega sporazuma, ki vključuje tudi aneks 13 - besedilo španskega
               predloga. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Pahorju v imenu poslanske skupine socialdemokratov se je k
               besedi priglasil gospod Janez Janša.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Spoštovani gospod predsednik! Spoštovani gospod predsednik vlade! Spoštovani
               ministri, kolegice in kolegi! Svojo diskusijo lahko skrajšam vsaj za nekaj stavkov,
               ker je kar nekaj teh stališč, ki so tudi naša, kot je povedal že predgovornik pred
               mano.</p>
               <p>S kolegom Borutom Pahorjem se lahko v mnogih stvareh strinjam, samo postavlja se
               vprašanje, kako je mogoče, da on in njegova stranka vedno podpreta tega človeka, ki
               se mu očita take strateške napake. Ker če bomo vedno to delali, bo do takih napak
               vedno prihajalo.</p>
               <p>Socialdemokrati smo bili predlagatelji te izredne seje. Obstajata dva glavna vzroka
               za sklic seje.</p>
               <p>Prvi, so odprta strateška vprašanja, drugi pa zamuda pri naših pripravah. Jasno je,
               da približevanje in sprejem Slovenije v Evropsko zvezo in Nato predstavlja eno od
               središčnih vprašanj slovenske politike.</p>
               <p>Ne tako usodno, kot je bila osamosvojitev in te primerjave, ki jih je prej navajal
               gospod Kacin, so bolj za narekovaje, vendar pa vseeno osrednje vprašanje slovenske
               politike in kot takega to vprašanje ni mogoče opredeliti, niti kot zgolj notranje -
               niti kot zgolj zunanjepolitično vprašanje. Oba vidika se tu prepletata in govorjenje
               o tem, kako se izkorišča znano politično vprašanje za odpiranje notranjepolitičnih
               vprašanj, je ob tej temi povsem brezpredmetno, ker mi v Evropo ne gremo zaradi
               Evrope, ampak zaradi nas.</p>
               <p>Se pravi, to je tudi eklatantno notranjepolitično vprašanje. In Evropska zveza je
               pogodbena skupnost in vsak razumen partner sklene pogodbo v primeru, če oceni, da mu
               prinaša določeno izboljšavo ali določene koristi.</p>
               <p>V kompletnem primeru zato normalno in naravno, da v teh pogajanjih Bruselj poudarja
               tiste pogodbene elemente, ki so v interesu ali pa v osnovnem interesu držav, ki so že
               članice, in da mora Slovenija sklepati pogodbo predvsem glede na svoje interese.
               Mnogi interesi se sicer pokrivajo, drugače taka skupnost sploh ne bi bila možna in ne
               bi obstajala. Nekateri interesi pa si tudi nasprotujejo in pri teh je potreben zdrav
               kompromis. Ta kompromis se doseže v pogajanjih. Za plodna pogajanja pa moramo biti
               seveda ustrezno usposobljeni, še prej pa moramo poznati vse zahteve partnerja,
               dosedanje ureditve zveze, lastne zmožnosti in seveda vedeti moramo, kaj želimo kot
               država s tako pogodbo in priključitvijo Evropski zvezi doseči. Ta naš cilj mora biti
               jasno določen. Ni dovolj, da samo rečemo, želimo v Evropsko zvezo. Vedeti moramo, kaj
               želimo s tem doseči. In samo ob takih pogojih in ob tem dejstvu se je možno dobro
               pogajati in tudi izpogajati.</p>
               <p>Prvo, kar moramo danes ugotoviti, delamo to - še enkrat ponavljam - je dejstvo, da
               se mi tega pomembnega projekta in tega vprašanja lotevamo kampanjsko. Vrsto
               argumentov je možno navesti v podkrepitev tej trditvi, pa tega najbrž niti ni treba
               po teh razpravah, ki so že bile pred mano. Vlada je to tudi sama priznala, saj je v
               sklopu gradiv, ki smo jih prejeli, z njene strani za to točko, poslala tudi gradivo,
               ki se imenuje <q>"Izhodišča strategije Republike Slovenije za vključitev v Evropsko
               unijo"</q>. Ta izhodišča nosijo datum 24. aprila 1997. Junija lani, se pravi junija 1996,
               je bil podpisan pridružitveni sporazum, 10 mesecev kasneje pa vlada nima niti še
               strategije, ki bi morala biti vsaj v glavnem povsem jasna že pred podpisom sporazuma.
               In ker ni povsem jasno, kaj je strategija oziroma nimamo zanjo vseh elementov, se
               tudi v tej današnji diskusiji prepletajo razprave o ključnih vprašanjih in tudi
               razprave o malenkostih, kaj bi moralo biti v kakšnem zakonu ali podzakonskem aktu
               določeno. Dejstvo je, da se je tudi do zdaj ta državni zbor te razprave loteval
               kampanjsko. Niti enkrat še ni obravnaval te strategije, ker je tudi ni bilo.</p>
               <p>Drugič, to se zdi sicer kot glavna dilema, ampak po mojem mnenju je samo ena od
               mnogih, v tem trenutku, ko razpravljamo o teh stvareh, še vedno ni razčiščenih
               ustavnih dilem v zvezi z ratifikacijo sporazuma o pridruženem članstvu. Zdaj povsem
               verjetno je, da se bo izkazalo, da predsednik vlade ni podpisal sporazuma, ki bi bil
               usklajen s slovensko ustavo in vseh posledic takšne variante v tem trenutku niti še
               ni možno predvideti. In na tej točki ni dovolj, da se reče: Ja, če bo pa tako, bomo
               morali pa takoj spremeniti ustavo. Brez tega, da se tudi pogleda za nazaj in se
               ugotavlja odgovornost, zakaj smo prišli na to točko. Po ocenah, ki smo jih slišali
               včeraj, je 50% slovenske zakonodaje neusklajene z Evropsko zvezo. To po mojem mnenju
               niti ni poseben problem, čeprav se nekaterim to zdi veliko, nekaterim pa malo.
               Problem je v tem, da tudi še na področjih, kjer za to ni nobenih potreb, letos
               sprejemamo oziroma dobivamo od vlade zakone, ki so neusklajeni s kriteriji Evropske
               zveze. Dejstvo pa je, da nekatere stvari, kar se zakonodaje tiče, ne bodo oziroma jih
               ni potrebno uskladiti vse do polnopravnega članstva. Če bi na nekaterih področjih
               prehitevali, bi si delali škodo in bi plačevali ceno prej, preden bi bilo to
               potrebno. Kaj hočem s tem povedati? To, da če nimamo strategije, potem tudi ne vemo,
               kdaj narediti kakšen korak. Ni dovolj, da naredimo samo seznam zakonov, ki jih je
               treba spremeniti, treba je tudi natančno vedeti, kdaj je v interesu države in njenih
               prebivalcev, da se kakšna stvar spremeni in uveljavi. In seveda treba je vedeti, kje
               je potrebno začeti. Po našem mnenju ni treba začeti oziroma če bi šla pot v pravo
               smer in če je bila začeta tam, kjer je potrebno, potem ne bi začenjali pri spremembi
               ustave, pa bi ustavo spreminjali na koncu takrat, ko bi šlo tudi za vprašanje
               polnopravnega članstva.</p>
               <p>V zvezi z ustavo je treba povedati, da se je sprememba ustave ponudila prezgodaj,
               prelahko in brez dejanske stvarne potrebe. In to je bila po našem mnenju največja
               strateška napaka doslej na tej poti. In zaradi te napake smo namesto aduta v
               pogajanjih o statusu pridruženega članstva dobili v roke Črnega Petra in to karto
               zdaj drugi izigravajo proti nam, namesto da bi bil to naš argument v pogajanjih. In
               dejstvo je, da nas upravičeno držijo za besedo in terjajo, da jo držimo. Dejstvo je,
               da mednarodnih obvez ni možno jemati tako lahko ali pa na enak način kot domače
               koalicijske pogodbe, ki veljajo toliko kot mirovni sporazumi v Bosni.</p>
               <p>Petič. Vladi, ne v prejšnjem ne v tem mandatu, očitno ni v interesu širše soglasje
               političnih strank o enotni strategiji. Res je, da se je težko pogovarjati o soglasju
               k strategiji, če strategije ni. Vendar pa je Socialdemokratska stranka že aprila lani
               skušala nekatera osnovna načela, za katera želimo, da bi bila osnova sporazumevanja
               oziroma osnova pri oblikovanju stališč te države na poti v Evropsko zvezo, oblikovala
               in predlagala v sporazumu, ki ga je poslala vsem parlamentarnim strankam že aprila
               lani. Ta sporazum je naletel na zelo mlačen odziv. Nekajkrat smo se dobili, bilo je
               danih nekaj pripomb, tekst je bil usklajen do visoke stopnje, potem ena stranka to ni
               hotela podpisati in vse je nekako zamrlo. Tudi v teh tednih, ko smo ta sporazum
               ponovili, je bil odziv enak, nekako mlačen. Nismo dobili nobene pripombe na tekst, ne
               od kakšne stranke ne od vlade, mislim, da tudi kam drugam teh pripomb nihče ni
               poslal. Namesto da bi se začeli resno pogovarjati o teh načelnih izhodiščih, nas na
               teh sestankih predsednikov strank predsednik vlade sprašuje, če smo za spremembo
               ustave. To pač ni edina stvar, ki jo je treba razčistiti in treba se je začeti
               pogovarjati na začetku.</p>
               <p>In tretja največja strateška napaka zadnjih dveh vlad pri tem vprašanju je - poleg
               že omenjene prehitre obljube o predčasni spremembi ustave in te zamude, o kateri
               danes veliko govorimo - ravno to podcenjevanje političnega sporazumevanja o tem
               vprašanju. Vlada pocenjuje sporazumevanje ob neki odločitvi, ki bo na koncu tako ali
               tako prišla pred volilce v obliki referendumskega <q>"da"</q> ali <q>"ne"</q>. In bolj bo ta pot
               sporazumna, v tem se strinjam s kolegom Pahorjem, lažja in manj travmatična bo ta
               odločitev.</p>
               <p>Če smo govorili o treh strateških napakah, je treba omeniti še dve taktični. Prva,
               ki je ne razumem popolnoma oziroma ne razumem popolnoma vzrokov zanjo, je dejstvo, da
               se ratifikacija pridružitvenega sporazuma prvič pojavlja na dnevnem redu parlamenta
               šele sedaj. Podpisan je bil junija lanskega leta. Pred tem, aprila lanskega leta, je
               državni zbor prejšnje sestave dal vladi nekakšno zeleno luč za podpis tega sporazuma
               z večino glasov; mi smo se takrat vzdržali. Logično bi bilo, da vlada, ki je dobila
               nekakšno zeleno luč v neki sestavi državnega zbora, skuša sporazum, ki ima takšno
               težo, ratificirati, se pravi dokončno sprejeti, v državnem zboru iste sestave, ob
               pričakovanju, da bodo tisti, ki so glasovali za zeleno luč, dali tudi dokončno
               potrditev. Sporazum je bil podpisan junija, državni zbor je delal do oktobra, lahko
               bi delal do novembra, pa ga je prejšnji predsednik, ki je bil iz iste stranke kot
               predsednik vlade, razpustil en mesec pred volitvami, ker se je bal, da bi moral
               državni zbor obravnavati tudi poročila preiskovalnih komisij. Ampak tudi tistih nekaj
               mesecev, ko je zbor delal, je bilo to dovolj, da bi se ratifikacija pojavila na
               dnevnem redu. In če bi se pojavila lani poleti ali jeseni, te referendumske pobude,
               ki se jih zdaj ustavlja po našem mnenju nezakonito oziroma z izigravanjem procedure,
               ne bi bile noben problem, lahko bi celo referendum izvedli, če bi nekdo zbral
               podpise. V nobenem primeru to ne bi bil noben razlog za take strašne kvalifikacije
               teh, ki te pobude dajejo. Prav tako ustavna presoja ne bi predstavljala problema
               enake teže, kot jo predstavlja zdaj, če bi se to pojavilo pred slabim letom, ker bi
               se dalo marsikaj v tem času, ki je potem pretekel, narediti. Ti izgovori, da je bila
               volilna kampanja, da vlade ni bilo in tako naprej, držijo samo do neke točke. Dejstvo
               je, da je celoten upravni aparat tudi v tem času dobival plačo, da so bili uradniki
               plačani za to, ne da čakajo na novo vlado, ampak da pač delajo tisto, kar je treba
               delati. Dejstvo pa je tudi, da povsem jasnih usmeritev, vsaj kar se tiče teh
               problemov, ki izvirajo iz ratifikacije sporazuma, niso imeli, ker tega sporazuma ni
               bilo na dnevnem redu parlamenta.</p>
               <p>Ne razumem, res, zakaj nek predsednik vlade ni ocenil, po zdravi logiki, da je
               boljše ratificirati sporazum v tistem sklicu parlamenta, ki mu je že dal zeleno luč
               za podpis, ampak da se čaka na nov parlament, za katerega se ni vedelo, kakšne
               sestave bo. Tako da ta stvar ni povsem jasna, niti motivi za to odlašanje.</p>
               <p>In naslednja stvar, ki se mi zdi, da sodi v ta sklop taktičnih napak je to
               predlaganje ali pa opletanje z referendumi že za pridružitveni sporazum oziroma za
               čas pridruženega članstva. Kot vemo, je Liberalna demokracija že spomladi leta 1995
               oziroma svet te stranke sklenil, da bo do jeseni referendum o spremembi ustave še
               pred podpisom pridružitvenega sporazuma. Na srečo so se spametovali in niso forsirali
               potem tega referenduma, čeprav se je ta ideja potem pojavila še enkrat letos, hkrati
               s to referendumsko pobudo Gibanja 23. december. Ne poznam države, ki morda je kakšna
               bila in naj me kdo popravi, če to ve, ampak ne poznam države, ki bi v tej fazi
               pridruževanja izvedla referendum. Referendum je potrebno izvesti potem, ko se stvari
               pojasnijo, ko so znani plusi in minusi, ko ljudje dobijo vse odgovore na ključna
               vprašanja. Če se bo iskalo kakšne vmestne rešitve v tej smeri, bomo situacijo samo še
               dodatno zakomplicirali. Dejstvo pa je, da včasih, ko navidez ni strategije, tudi to
               predstavlja določeno strategijo oziroma tudi v takšnih primerih se stvari nekam
               gibljejo: zavestno, polzavestno ali pa slučajno. V teh dneh smo pogosto slišali od
               ljudi - tudi na teh javnih razpravah - da nekdanji veliki zagovorniki Jugoslavije, ki
               so do zadnjega možnega dne vztrajali v SFRj, v njenih organih itn., danes nastopajo
               kot borci prve linije za Evropo.</p>
               <p>No, sam osebno mislim, da kadar gre za iskreno spoznanje, s tem ni nič narobe. Morda
               je to celo pohvalno, ni pa vedno najbolj prepričljivo, še posebej ne za predstavnike
               Evropske zveze, ki so določenih imen navajeni iz prejšnjih časov, tudi iz časov, ki
               niso bili tako pohvalni za reputacijo določenih imen. In včasih je kakšno takšno ime,
               bom rekel, večji pamflet, ki ga ne pošilja po svetu kakšna stranka, ampak ta država
               in prinaša večjo škodo kot koristi. No, ampak v zvezi s tem je treba reči tudi to, da
               je možno, še posebej v teh tednih, ko so se te razprave precej intenzivirale,
               okrepile, pri velikem delu našega vladajočega sloja - ki se je v glavnem izoblikoval
               iz nekdanje elite ali pa iz njenih pripravnikov - opaziti nekakšno veliko nervozo,
               celo psihozo o usodnih priložnosti in zamujenih vlakov. Z delno modifikacijo
               poslušamo skoraj iste stavke in besede kot leta 1991; takrat so nas strašili z
               zaprtimi mejami v Jugoslaviji, sedaj se nam straši s Schengenskim sporazumom. Logika
               takšne miselnosti je približno takšna: če smo že morali zapustiti Jugoslavijo in
               absolutno oblast in če že moramo v Evropo, ker je to pač neka stvar, ki ti daje
               legitimnost, potem je potrebno tja kar najhitreje. Tudi s splošnimi pripravami, napol
               izpolnjenimi kriteriji, s polreformami nekako se pregoljufati, postavljati
               Potemkinove vasi, tako bruseljskim odposlancem kot domači javnosti. Samo da se ne bo
               povsem videlo, da so politične reforme, pa tudi gospodarske reforme pripeljane samo
               do faze, ki ne ogroža prevlade kontinuitete. Nekako je treba zakriti, da 100 tisoči
               čakajo na rednih, predvsem pa na delovnih in socialnih sodiščih na svojo pravico.
               Zakriti, da se skuša teptati sindikalna svoboda, da to počne celo vlada. Ob tem, kar
               je prej predsednik vlade govoril,je treba reči, da to niso ravno prepričljive besede.
               Govoriti o tem, kako delavci na železnici izsiljujejo večje plače, čeprav gre samo za
               nekaj tisočakov, in kako bo, če se jim ugodi, to sprožilo samo nadaljnje valove
               podobnih zahtev. Tako govorjenje s strani vlade ob podatkih, kako se je državna
               birokracija razširila, koliko se povečuje javna poraba, koliko se da v razne
               investicije in tako naprej, investicije za potrebe uprave, ob skoraj hkratno
               objavljenih podatkih, da so dnevnice v državni upravi še enkrat večje kot v
               gospodarstvu. Ti argumenti niso prepričljivi ljudem, ki se borijo za to, da bodo
               imeli namesto 40.000 43.000 plače. Takih ljudi ne boš prepričal o tem, da boš govoril
               o stavkovnih valovih, ki se bodo sprožili, če se jim ugodi.</p>
               <p>Skušajo se prekriti tudi nekatera druga dejstva. Recimo, dejstva, da v Sloveniji ni
               niti sence od pluralnega dnevnega tiska, da še vedno obstojijo bančni in drugi
               monopoli, da se je v lanskem letu celo leto izigravala ustavna pravica do
               referenduma, ko je šlo za spremembo volilnega sistema, da si vladajoča koalicija sama
               izbira nadzor nadzornike izvršilne oblasti, da se, kot smo lahko prebrali, v vilah na
               Vrtači še vedno tajno sestajajo nekakšni sivolasi politbiroji, ki še vedno preštevajo
               sovražnike in dajejo politične direktive nekakšnim trojkam, da nezakonito leži v
               predalih na tisoče nerešenih denacionalizacijskih postopkov, zahtev, da se velik
               gospodarski kriminal ne preganja. Spomnimo se razprave zadnjič, ko smo predlagali
               amandmaje h kazenskemu zakonu. Da se vlada spreneveda ob naravnost buhteči korupciji,
               da tudi poslanci vladajoče koalicije zadnjič, ko je bil predlagan ta amandma, niso
               bili ravno dovzetni za sankcioniranje tega pojava, ampak so rekli, da je treba še
               proučiti, kaj politična korupcija sploh pomeni. Da se prodajajo perspektivna podjetja
               sumljivemu tujemu kapitalu, z birokratskimi zvijačami pa se preprečujejo zdrava tuja
               vlaganja, ker elita v tej fazi lastninjenja ne želi zdrave tuje konkurence. To je
               glavni razlog, ne to, da pač, ne vem kaj, neki Franceljni tam v nekih uradih niso za
               zdrava tuja vlaganja. Ne, tisti, ki imajo inštrumente v rokah in to je vlada in
               izvršilna oblast, ki je pač tukaj izpostava neke elite, ni za to v tej fazi, ker ne
               želi konkurence. In to, na kar je prej gospod Peterle opozarjal, ko je citiral tega
               profesorja; češ, mi smo sprostili, odprli meje, sprostili trg, k nam prihajajo tuji
               izdelki, mi s tem podpiramo odpiranje delovnih mest v državah, iz katerih prihajajo
               ti izdelki, hkrati pa se zapiramo za tuji kapital, ki bi pri nas lahko odpiral nova
               delovna mesta - to je dejstvo! To je dejstvo, ki je izraženo tudi v številkah, v
               statistikah, ki jih predstavlja sama vlada. Skratka, tukaj ne gre za stvari, ki bi
               jih moral rešiti Bruselj ali ki jih moramo urediti zaradi Bruslja, ampak zaradi nas.
               Dejstvo je tudi, da pri nas volimo predsednika vlade na enak način kot v Zagrebu
               župana - tako da se prevara volilce.</p>
               <p>No, in takemu stanju se ob poudarjanju zgodbe o uspehu na drugi strani in tega,
               kakšna tranzicijska zvezda da je Slovenija, reče iti v Evropo na balkanski način.
               Tako bi se nekako prikazalo neko stanje, ne da bi se dejansko kaj bistveno
               spremenilo. Dejstvo pa je, da je v tej Evropi, še posebej v naši soseščini, tudi
               veliko takih, ki so pripravljeni zatisniti vsaj na eno oko in spregledati
               neizpolnjevanje pogojev, ko gre za demokratične reforme, ko gre za varstvo človekovih
               pravic, ko gre za svobodo tiska in morda še za kaj. Ampak ne zastonj, za to zahtevajo
               plačilo, koncesije, politične in stvarne zasluge. In eni od teh koncesij, se pravi
               španski kompromisni predlog, ki je bil dolgo časa neobstoječ, skrivan in zanikan. In
               ob tem predlogu se je treba najprej vprašati, v čem je kompromis. Ta predlog ni
               kompromis. Kolega Pahor ima prav. Slovenija je tukaj pristala na italijansko zahtevo,
               ki je bila v Slovenijo res sporočena preko Madrida, res tudi preko italijanskih rok.
               V Rimu tega tako imenovanega španskega kompromisa ne predstavljajo kot kompromis,
               temveč kot italijansko zmago. To je mogoče prebrati v zelo nakladnem italijanskem
               tisku. In za to imajo več razlogov. Očitno natančno vedo, kaj se lahko na podlagi
               tega zgodi.</p>
               <p>Obstajajo tudi nekateri drugi kazalci, da se vedemo kot lakaji na tej poti. Po mojem
               mnenju je bil višek dogodek sredi lanskega leta, ko so italijanski karabinjerji sredi
               Ljubljane ob asistenci slovenske kriminalistične službe zasliševali slovenskega
               častnika o nakupih orožja v času osamosvajanja - sredi Ljubljane!</p>
               <p>Socialdemokratska stranka je prva stranka, ustanovljena na novo v Sloveniji, ki je v
               svoj program napisala tudi Evropsko zvezo. In socialdemokrati od tega programa nikoli
               nismo odstopili. Vendar smo mi za stvaren vstop v to zvezo. Ne zaradi Evrope, temveč
               zaradi Slovenije in njenega prebivalstva. Smo za izpolnitev mnogih kriterijev,
               gospodarskih, političnih in socialnih, zaradi tega, ker izboljšujejo razmere tukaj in
               zagotavljajo večji standard in večjo stopnjo varstva človekovih pravic. Vendar smo za
               dejansko izpolnitev teh kriterijev in ne za Potemkinove vasi. Mi smo za standarde
               Evropske zveze zaradi tega, ker jih potrebujemo, in ne zaradi tega, ker jih od nas
               zahteva Bruselj. Zavedamo pa se, da vseh teh kriterijev ni mogoče izpolniti čez noč.
               Niti nismo za to, da se hiti na škodo povečevanja socialnih razlik, in prehodni čas,
               ki je na voljo, mora biti produktivno izkoriščen. Mi tudi ne pristajamo na tak način
               dialoga, kot se ga v zadnjih nastopih poslužujejo nekateri predstavniki vlade, češ da
               ni alternative: ali gremo do junija notri ali pa tega ni več. Morda je tukaj malo
               drugačna stvar pri Natu, pri Evropski zvezi to enostavno ni res in s takim
               govorjenjem mi sami sebi zmanjšujemo kredibilnost in na neki način tudi zmanjšujemo
               pogajalske možnosti. Kajti, če se ti z nekom pogajaš, hkrati pa govoriš, da tako ali
               tako nimaš druge možnosti, kot da tisto kupiš, te bo stiskal do konca. Treba je tukaj
               pametno nastopiti. In seveda ljudem je treba dati jasne odgovore na vprašanja. Ne jim
               govoriti, ali gremo v Evropsko zvezo ali pa nam bodo zaprli meje in trge in potem
               bomo spet nekje, še slabši, kot pa smo bili, ko smo bili v Jugoslaviji. To pač niso
               jasni odgovori. Treba je naliti čistega vina, natančno odgovoriti, kaj se bo s tem
               korakom spremenilo, kaj se bo spremenilo na boljše, kaj se bo spremenilo na slabše in
               kdaj in za koga. Dobro namreč vemo, da bodo koristi in da bo tudi cena in to ceno je
               treba pač določiti in kar se tega tiče, smo šele na začetku resne razprave. Ogromno
               časa je bilo izgubljenega in kar se cene tiče, je to stvar, okoli katere se je treba
               tudi sporazumeti. To je največji socialni sporazum, glavni socialni sporazum, ki ga
               mora ta država doseči na tej poti. 68. člen ustave in zaščitna zakonodaja v tem
               trenutku še zdaleč nista edini odprti vprašanji ali celo edina ovira, ki naj bi
               preprečevala vstop v Evropo, kot je bilo nekajkrat tukaj rečeno s strani vlade. Zdaj
               končno, kaj nam pomaga zaščita zemlje, če na njej ne bo ljudi in je treba začeti pri
               ljudeh. Kaj to približevanje Evropski zvezi pomeni za navadnega človeka, za nekoga,
               ki morda nima niti potnega lista in ga nič ne zanima, ali bo meja odprta ali ne, ker
               ima 40.000 plače in s tem ne more v Celovec ali pa v Trst ali pa še kam dlje.
               Skratka, tudi tem je dati odgovor, ali vstop v Evropsko zvezo pomeni samo večji davek
               na avtomobile, ki ga je ta Državni zbor sprejel včeraj, ali pa še kaj drugega. Kako
               bo ta korak vplival na socialni položaj posameznih slojev? Na delavce v težki
               predelovalni industriji, tekstilni industriji, na socialni položaj kmetov, učiteljev,
               zdravnikov? Kako bo vplival na demografsko te države, po statistikah nas bo leta 2000
               manj, kot nas je zdaj. Na poseljenost, na razvoj manj razvitih predelov, od teh
               odgovorov nismo nič slišali.</p>
               <p>Tisto, kar je ključno v pristopu Socialdemokratske stranke, do tega vprašanja in kar
               smo skušali uveljaviti v členih predloga sporazuma, ki smo ga poslali vsem
               parlamentarnim strankam in vladi, je stališče, da ta korak, da vključitev v Evropsko
               zvezo ne sme dodatno prizadeti tiste sloje, ki so bili zapostavljeni že v desetletjih
               komunizma in ki tudi tako imenovani tranziciji nosijo največje breme, plačuje vedno
               večje davke in preklinjajo certifikate. Mi nismo za vstop za takšno ceno in za ceno
               povečevanje socialnih razlik. Mi smo za vstop v trenutku, ko bomo imeli od tega vsi
               korist.</p>
               <p>Dejstvo je da ta tempo ne določamo samo mi, da moramo sprejemati tudi določene
               pogoje. Zato pa, da ne bomo samo reagirali na diktate od drugod ali na nek tempo ali
               na neko stihijo, moramo imeti strategijo, zato se na koncu še enkrat vračam k
               temu.</p>
               <p>Dokler ta država ne bo imela jasne strategije, bomo še vedno prihajali v situacije,
               ko bo opozicija sklicevala izredne seje, predlagala stališča, s katerimi se bo
               strinjala tudi vlada, prej je podpredsednik vlade za to govornico dejal, da se
               strinja z vsemi našimi predlogi in zato zdaj sprašujem, zakaj moramo to predlagati
               mi, zakaj imamo izvršilno oblast.</p>
               <p>Skratka, mi bomo za ta korak takrat, ko se s tem korakom izboljša položaj večini
               prebivalstva, še posebej revnejšemu sloju in ko se na ta način odprejo boljše
               perspektive mladih generacij. In še en vidik je za nas pomemben: ni vseeno, kako
               naredimo tak korak. Ta korak mora biti suveren, Slovenija ob tem ne sme dajati videza
               nekdanje republike SFRJ, ki izgubljena prosjači in išče novega gospodarja, ki nima
               druge alternative, kot je prej rekel gospod Kacin in je zato v svoji nebogljenosti
               pripravljena plačati vsako ceno za tega novega gospodarja.</p>
               <p>Na tej poti je treba ohraniti tudi svojo nacionalno dostojanstvo, ne samo zemljo,
               ker bomo samo na ta način sprejeti kot enakopravni partner in sogovornik v tej
               evropski zvezi. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Janši. V imenu poslanske skupine Slovenskih krščanskih demokratov
               ima besedo gospod Miro Mozetič. V svojem imenu? Se opravičujem! Potem pa ima besedo
               gospod Zmago Jelinčič v imenu Slovenske nacionalne stranke, poslanske skupine. Če ga
               pa trenutno ni tukaj, bi pa za besedo poprosil dr. Franceta Zagožna, v imenu
               poslanske skupine Slovenske ljudske stranke.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Spoštovani predsednik, spoštovani zbor! Gospod Pahor je v svojem nastopu v imenu
               Združene liste socialnih demokratov rekel, da je ta španski predlog diskriminatoren
               za Slovenijo. Mi smo to tudi tako ocenjevali in mu vseskozi nasprotovali, mu
               nasprotujemo tudi zdaj, ampak dejstvo je - kaj to dejstvo pomeni - odgovora na to
               najbrž niti ne bomo našli samo tukaj. Popolnoma jasno je, če hočemo ratificirati ta
               evropski pridružitveni sporazum, katerega del je tudi aneks 13, je treba spremeniti
               ustavo, kar pomeni, da moramo naš najvišji pravni akt prilagajati mednarodni pogodbi.
               Sam nisem prepričan, in na to bodo morali dati odgovor drugi, ali zadostuje samo
               črtati ali spremeniti 68. člen ustave. Ker če je španski kompromisni predlog
               diskriminatoren do Slovenije, do slovenskih državljanov, potem je v nasprotju še s
               kakšnim členom naše ustave, ki diskriminacije ne dovoljuje. Recimo, če pogledam 14.
               člen - človekove pravice in temeljne svoboščine, ki govorijo o enakosti pred zakonom,
               kjer ne sme biti diskriminacije na podlagi narodnosti, rase in tako naprej. Dr. Bučar
               je v izjavi, ki jo je podpisalo še nekaj znanih ljudi, zapisal, da je španski
               kompromisni predlog v nasprotju tudi s temeljno listino o samostojnosti in
               neodvisnosti Republike Slovenije. Se pravi, stvari niso tako zelo enostavne in smo v
               zelo težkem položaju, kako spoštovati ta sporazum, ko je podpisan, ga ratificirati in
               hkrati spoštovati tudi lastni pravni red. Kako smo prišli v tak položaj?</p>
               <p>Vsaj tam od leta 1992 naprej je Slovenska ljudska stranka opozarjala na način dela
               vladnih koalicij, kakršnekoli so že bile. Ves čas ponavlja enak način dela.</p>
               <p>Glejte, če gre kancler Khol na državniški obisk, se posvetuje ne samo s
               strankarskimi kolegi in koalicijskimi partnerji, ampak vedno se posvetuje tudi z
               opozicijo. Pri nas so pa mednarodne pogodbe dejansko nastajale kot strogo zaupni
               dokumenti, ki niso bili dostopni parlamentu. Tipičen tak primer je, recimo, pogodba
               za vstop v Cefto. Bilo je, mislim, da prav tako jeseni leta 1995, torej nekako
               takrat, ko je vlada s strogo zaupno deklaracijo obvestila Bruselj in evropske
               prestolnice, da ima namen spremeniti 68. člen ustave. Parlament tega ni vedel.
               Podobno je kot strogo zaupen dokument nastajala mednarodna pogodba, to je vstop
               Slovenije v Cefto in neposlušnost nekega državnega uradnika je omogočila razpravo o
               tem tukaj. Kljub temu je Državni zbor takrat potrdil tudi tisti dokument.</p>
               <p>Naj povem, ker očitno tega še v drugih strankah niste dojeli; ta dokument je tak, da
               moramo Slovenci čimprej pobegniti v Evropsko unijo iz Cefte, ker če začnemo izvajati
               sporazum s Cefto, bodo posledice še bistveno hujše, kot pa če sprejmemo
               diskriminatorno pogodbo, diktat, ki je vsebovan tudi v evropskem pridružitvenem
               sporazumu. Torej mednarodno politiko in mednarodne pogodbe je treba pripravljati na
               drug način. Prepričan sem, da je vsaj zdaj ta narod in tudi ta državni zbor dovolj
               poučen o posledicah, ki nastanejo, če se dela na nedemokratičen način, ker to je bil
               nedemokratičen način. Vseskozi smo opozarjali in bili potem proglašeni za
               evroskeptike, ko smo predvsem opozarjali, da se Slovenija na gospodarskem, na
               pravnem, na različnih področjih ne pripravlja na vstop v Evropsko unijo in je bilo to
               zavračano.</p>
               <p>In naj mi bo dovoljeno zdaj, čeprav govorim tukaj tudi v imenu poslanske skupine, ne
               polemiziram, ampak opozarjam, spominjam, žal, tu ni gospoda Pahorja, jaz se z
               njegovim nastopom strinjam, ampak tako on kot njegova poslanska skupina in še tudi
               vse druge, ko ste morali zares poslušati argumente. Mi smo pred kakšnim letom v tem
               državnem zboru sprejeli nekaj amandmajev, predlagal jih je konkretno gospod Potrč,
               ampak zanje je glasovalo ne samo Združena lista, tudi Liberalna demokracija takrat in
               še nekatere skupine ter smo spremenili zakon o Skladu kmetijskih zemljišč in gozdov,
               zakon o gozdovih in še nekaj teh zakonov. S tistim amandmajem, ki je identičen v dveh
               zakonih, smo popolnoma onesposobili Sklad kmetijskih zemljišč in gozdov. To bo treba
               popraviti in misliti na to. Lansko jesen smo na srečo obranili, ko smo po hitrem
               postopku sprejemali zakon o kmetijskih zemljiščih, tisti člen o predkupni pravici,
               vendar je tak člen nefunkcionalen, ne funkcionira, če osebe, ki imajo predkupno
               pravico, niso finančno sposobne, da jo uveljavijo. Tisti temeljni garant, recimo, za
               kmetijska in gozdna zemljišča, tu je Sklad kmetijskih zemljišč in gozdov, ki smo mu
               pa z drugimi zakoni sploh onemogočili, da opravlja funkcijo dobrega gospodarja v
               imenu države. In dalje ga postavili v podrejen položaj delniškim družbam. In lahko bi
               vam še našteval. Poglejte, 8 let, 9. leto teče, odkar se naša stranka prizadeva -
               torej začeli smo pred prvimi demokratičnimi volitvami - prizadeva za
               kmetijsko-gozdarsko zbornico - ali podobna združenja - združenja, ki je v vseh
               državah tisti partner vladi, tudi pri pogajanjih, pri nastajanju takih mednarodnih
               pogodb, pa ne samo kmetijsko-gozdarskih, tudi druge seveda. Prizadevamo si, da bi do
               nje prišli, a še vedno jo nimamo. In tam smo prej dobili nek dokument, med drugim je
               tam tudi neka knjiga neke doktorice, se opravičujem, ker se ne spomnim imena, ki piše
               o lobiranju v Bruslju na področju kmetijstva in seveda zelo nazorno navaja, kako so
               vse evropske države usposobljene za tako lobiranje, kako imajo za to strukture, ki so
               tudi podprte in kako to zelo resno jemljejo vlade. Recimo avstrijska vlada, ko se je
               pripravljala in pogajala za vstop v polnopravno članstvo v Evropsko unijo, je imela
               dolgotrajno razpravo in popolno redefinicijo dogovorov, programov, ciljev s
               socialnimi partnerji, ker so, ne samo kmetijska, tudi trgovska, obrtna, delavska
               zbornica, sodelovali pri tem. Pri nas pa znotraj parlamenta nekateri nismo smeli nič
               vedeti - strogo zaupno! Torej, tako se seveda ne da zaščititi nacionalnih interesov.</p>
               <p>In zdaj smo v stanju, ko tudi če bi bile pripravljene vse stranke jutri spremeniti
               68. člen ustave, ne bi nič veljalo, stvar je namreč pred presojo Ustavnega sodišča in
               ratifikacija, recimo, zamrznjena. Kakšen bo izid, bomo šele videli. Predvsem pa
               mislim, da bi se morali vsi skupaj iz tega nekaj naučiti, demokracijo vzeti zelo
               zares. In v tem pogledu zagotavljam, dokler bo Slovenska ljudska stranka koalicijska
               stranka, bo delovala za to, da bodo k odločitvi pritegnjene tudi opozicijske stranke
               vedno in pa tudi vse civilne strukture, ki jih zadeva taka odločitev. Prepričan sem,
               da je pred nami ena skupna naloga, da najdemo najboljšo - končne odločitve pa danes
               tako ali tako niti sprejeti ne moremo. Ratifikacija je dejansko zamrznjena. Hvala.
           </p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Zagožnu. Sedaj pa v imenu poslanske skupine Slovenske nacionalne stranke
               gospod Jelinčič. V imenu poslanskih skupin je prijavljen še mag. Žnidaršič, v imenu
               DeSUS-a, potem pa preidemo na razpravo poslank in poslancev.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Hvala lepa za besedo. Lepo pozdravljeni vsi skupaj! Danes razpravljamo o temi, o
               kateri bi morali razpravljati že davno prej. Vsaj dve leti sta od tega, ko bi morala
               biti taka razprava, ko bi morala biti taka izredna seja, in vendar takratna vlada in
               tudi kasneje vlada ni razmišljala o tem, da bi bilo morda to smiselno. Konec koncev
               smo 11. aprila lani podpisali tisti grozljivi španski kompromisni predlog, za
               katerega ne vem, zakaj se mu reče španski kompromisni predlog. In takrat je večina v
               parlamentu izglasovala tisto nevarno zadevo za Slovenijo. Vprašal sem se, zakaj se mu
               reče španski kompromisni predlog iz enega preprostega razloga.</p>
               <p>Ko sem študiral dokumente o Evropski uniji in o teh zadevah, o katerih danes
               razpravljamo, o pridruževanju, nikjer nisem uspel najti dokumenta, da bi gospod
               Solana kot takratni predsednik Evropske unije zahteval kakšne posebne pogoje. Nikjer
               nisem našel nobenega dokumenta, da bi Italijani to zahtevali. Našel pa sem pismo
               slovenske vlade, ki ponuja zadeve Evropi, in odgovor iz Bruslja, ki seveda te zadeve
               sprejema. Se pravi, recimo temu kako drugače in mislim, da zgodovina bo pokazala,
               kako je prišlo do tega, da je bil ta tako imenovani Solanin predlog sprejet in kako
               je prišlo do tega, da se je ta zadeva znašla v ratifikacijskem postopku v sklepu tega
               pridruževalnega kompleksa, če mu tako rečem.</p>
               <p>Danes smo poslušali celo vrsto razprav - nekatere zanimive, nekatere manj zanimive -
               predvsem pa mislim, da smo slišali kopico kritik, ki jih vlada nedvomno zasluži.
               Vendar pa sem v okviru tega veeno vesel, da je gospod Podobnik povzel stališča
               Slovenske nacionalne stranke in postavil potrebo po zaščitni ureditvi tako aktualno.
               Veseli me tudi, da je vlada dojela opozorila Slovenske nacionalne stranke, ki je že
               zdavnaj, že od vsega začetka govorila o pomembnosti zaščitnih ukrepov in zaščitne
               ureditve, pač po principu: bolje pozno kot nikoli. Zato sem vesel. Nikakor pa nisem
               vesel zaradi vsega ostalega. Šele danes oziroma včeraj na sestanku predsednikov
               strank smo izvedeli nekatera dejstva, ki so nam bila do tega trenutka oziroma do
               včerajšnjega trenutka enostavno neznana, nepoznana. Značilnost parlamentarne
               demokracije je, da parlament in parlamentarci vedo in zvedo dejstva, da se potem
               lahko pravilno odločijo. Mi večine teh dejstev nismo poznali in zanje nismo vedeli.
               Vlada je v okviru tega storila celo vrsto napak, nedoslednosti, napačnih odločitev in
               ne vem česa še vsega. To se kaže sedaj, počasi. Vidimo, da mnogo zadev ni bilo
               narejenih, čeprav bi morale biti že zdavnaj.</p>
               <p>Danes smo slišali nekaj malega o tem, kaj je narejenega in vendar bi morali o tem
               izvedeti in dobiti podrobne analize, kaj je narejeno in česa ni narejenega, predvsem
               pa, zakaj kakšna zadeva ni bila narejena. Prav tako smo zamudili celo kopico ukrepov,
               ki bi jih lahko uvedli mirno, brez težav in jih nismo. Zakaj ne? Zato, ker vladajoča
               struktura ali ni razumela stvari, kar dopuščam, ali pa zato, ker je vladajoča
               struktura bila pripravljena za vstop v Evropo in za priponko Evropske unije prodati
               Slovenijo ne glede na ceno. Tudi to dopuščam, žal. Žal mi je, da moram reči <q>"tudi to
               dopuščam"</q>, za svojo, za slovensko vlado. Tudi nikjer nismo zasledili nobenih analiz
               ali vsaj poglobljenih študij o tem, kakšne bodo posledice vključevanja v Evropsko
               unijo in kakšne bi bile posledice nevključevanja v Evropsko unijo. Če hočeš, ne bom
               rekel, nasprotnika, ampak nekoga, ki ni kar takoj na pamet pripravljen pristopiti k
               zadevi - kar je znak razgledanosti, pameti in razuma - takrat moraš temu človeku
               postreči z argumenti in ga prepričati. Minili so časi, ko so nekateri rekli tako je,
               tako bo in ker sem vladajoči, tako mora biti. To, kaže, velja za približno pol
               parlamenta. Morda bi to veljalo tudi za drugo polovico parlamenta, če bi bila tista
               druga polovica parlamenta v vladi, vendar zaenkrat je to samo opcija, ki stoji na
               razmišljanjih brez trdnih osnov. Dejstvo pa je, da to velja za vladajočo polovico.</p>
               <p>Močan občutek imam - in ne samo jaz, velik del slovenske javnosti preveva ta občutek
               - da je vladajoči strukturi vseeno, kakšna je cena za naš vstop v Evropo - seveda
               tudi za Nato, vendar o tem kdaj drugič. Kajti, če ji ne bi bilo vseeno, zakaj potem
               skrivanje dokumentov? Zakaj smo, recimo, za tisti španski kompromisni predlog
               izvedeli šele tik pred zdajci po najprej nekaj mesečnih zagotavljanjih, da tak
               dokument sploh ne obstoji?</p>
               <p>Dejstvo je tudi, da je za večino zaščitnih ukrepov prepozno. To je nedvomno dejstvo,
               za katerega ne vem, kako ga bo slovenska javnost pogoltnila. Verjetno z veliko
               težavo. Če se bomo odločili za Evropo, se bomo pač odločili in bomo šli v Evropo in
               bomo morali vse to pogoltniti. Tukaj se bomo spet vprašali, ali je ta cmok predebel
               in prevelik in če se nam morda ne bo zataknil v grlu. Kajti, tudi to je mogoče.</p>
               <p>Veliko razpravljavcev je govorilo še o drugih napakah vlade. Pogrešal sem pa nekaj.
               Pravzaprav rekel bi, da bi vlada zaslužila konstruktivno nezaupnico, če ne bi bil ta
               trenutek preveč pomemben za Slovenijo. Mislim pa, da jo nedvomno zasluži. S takšnim
               delom, kot ga je pokazala doslej, da se je pravzaprav začelo premikati šele nekaj dni
               nazaj ali pa bolj intenzivno od včeraj - mislim, da s takim delom ne bomo daleč
               prišli.</p>
               <p>Včeraj smo imeli predsedniki oziroma predstavniki parlamentarnih skupin v parlamentu
               pogovor s predsednico Skupščine Sveta Evrope gospo Leni Fischer. Zanimivo, da je pri
               vsej tej intezivnosti vključevanja in vklapljanja v Evropo manjkal ravno predstavnik
               Liberalnih demokratov. LDS se ni zdelo vredno priti tja in vendar mislim, da je to
               zelo pomembno, da bi prišli tja. Konec koncev smo tam gospe Leni Fisher, najprej jaz
               pa še nekateri drugi kolegi, povedali, da pravzaprav španski kompromisni sporazum
               evropske narode med sabo loči na primerne in bolj primerne in da je ta kompromis
               diskriminatoren do vseh Evropejcev, kajti preferira samo nekatere. Preferira, recimo,
               Italijane in v neki meri Nemce, pa preferira potem tudi Hrvate, Srbe, Makedonce,
               Albance, ne vem koga še vse; vse tiste, ki so bili v bivši SFRJ, ko bodo ali če bodo,
               kot se zdi, vstopili v Evropo morda celo skupaj z nami. Tudi temu, da bodo vstopili
               skupaj z nami, se ne čudim pri taki vladi. Mislim, da ni velik problem zapreti
               parlament za razpravo, umakniti javnost in se tukaj odkrito pogovoriti o vsem in
               vendar se o tem nismo odkrito pogovarjali.</p>
               <p>In kakšna je bila ideja, ki sem jo predstavil gospe Leni Fisher? Namreč ta, da bi
               Republika Slovenija poslala skupaj z ratifikacijskim sporazumom v Evropo vsem
               podpisnicam, tudi tistim, ki so že podpisale, in tistim, ki še niso podpisale,
               dokument, v katerem bi razložila, kako mi razmišljamo in kako pojmujemo 1. točko tega
               španskega kompromisa. Pojmovati bi jo morali namreč tako, da velja tisti triletni rok
               bivanja v Sloveniji za možnost prvenstvenega nakupa oziroma preferiranja nakupa od
               datuma 26.6.1991 dalje, od takrat, ko je bila formirana nova slovenska država.
               Zanimivo je to, da je gospa Leni Fisher akceptirala idejo, in jaz mislim, da je na
               naši vladi in na naši diplomaciji zdaj naloga, da to idejo udejani, da jo razloži, da
               jo pošlje naokrog in da prepriča tiste štiri parlamente - to se pravi danskega,
               finskega in irskega ter parlament Evropske unije, da ratificirajo še ta dodatek, to
               pojasnilo. Pojasnilo vedno lahko utemeljimo s tem, kot sem že prej rekel, da jim
               povemo, da ta predlog preferira določene državljane določenih evropskih držav pred
               drugimi. V diplomaciji je vse mogoče. O tem dosti ve povedati zgodovina, ki pa, žal,
               ve povedati dosti tudi o tem, da slovenska diplomacija oziroma slovenska politika iz
               Ljubljane vodena ponavadi ni prinesla kaj dobrega Sloveniji. V vsakih odločilnih
               trenutkih je oddala del slovenske države, del integritete slovenskega naroda in del
               samostojnosti kakšnemu od sosedov. Zdi se, da se bo to zgodilo tudi zdaj.</p>
               <p>Na veliko se govori o raznih zakonih o tujcih, kaj bodo, česa ne smejo, kaj smejo in
               vendar bi, žal gospoda Podobnika ni tukaj, bi mu omenil, da glede na zakon iz leta
               1974, imajo v urbanih naseljih slovenski državljani le pravico uporabe, ne pa
               klasične pravice lastnine nad zemljišči in tukaj so slovenski državljani v slabšem
               odnosu do tujcev. Tujci so tukaj priviligirani, kajti tujci lahko kupujejo po zakonu
               o gospodarskih družbah in dobijo lastninsko pravico na stavbah in na zemljiščih in
               vendar o tem nihče ni razmišljal. Drug primer. Italijani v Posočju najemajo objekte
               za 99 let in se na ta način izognejo nakupu, obenem pa dobijo v last. Za 99 let
               dobiti v last oziroma v upravljanje, je skoraj tako, kot da je zadeva prodana. O tem
               nisem slišal tukaj besede in vendarle to sodi tudi v ta kompleks tiste zakonodaje, ki
               bi morala urejati področje zaščit interesov slovenskega naroda. Govori se in govorilo
               se je o tem, da pravzaprav 68. člen ustave ne sodi v ustavo, drugi odstavek mislim.
               Morda res, morda ga bo treba spraviti iz ustave, vendar, ali je kdo razmišljal, da je
               šele nekaj let od tega, kar smo se osamosvojili in da konec koncev tudi zakonodajni
               postopki, tudi ta zakonodaja zaščite ni urejena in da dokler ni urejena, skorajda ne
               bi bilo smiselno tega člena kar tako metati ven. Če pogledamo pravno prakso zahoda,
               vemo, da je ta pravna praksa zelo natančna, pedantna in hitra. Žal v mnogočem boljša
               in bolj zverzirana kot naša. Pa še nekaj je. Dostikrat naši pravni strokovnjaki
               podležejo razmišljanjem iz tujine, iz belega sveta. Konec koncev je morda tudi to
               razlog, da je danes Ustavno sodišče za 14 dni preložilo odločanje o ustavnosti
               ratifikacije in bo o tem odločalo šele 5. oziroma po 5. juniju. Ne bom se spuščal v
               razmišljanja, ali je to politično taktna odločitev ali je to odločitev zato, da si
               nekdo pilatovsko opere roke. Ampak to je dejstvo in to dejstvo nedvomno kaže, da
               tukaj vprašanje ustavnosti le ni tako zelo enostavno, kot bi ga radi nekateri
               prikazali. Reklo se je, da v Evropi se nimamo česa bati.</p>
               <p>Res je, nimamo se česa bati. Nekateri se nimamo česa bati! Tisti, ki so po naturi
               strahopetni, se tako ali tako bojijo vsega. Vendar pa je treba biti previden. To je
               nekaj drugega od bati se - biti previden. Konec koncev, dve svetovni vojni nam je na
               te konce pripeljala Evropa. Ne govorim, da bo pripeljala še tretjo, vendar na
               zgodovini se učimo in iščimo v zgodovini tisto modrost, ki jo bomo še kako
               potrebovali. To govorim ne samo vladi, to govorim tudi parlamentu. Zavedati se je
               treba, da v Evropo nas ne bodo sprejeli zaradi ljubezni, ker nas imajo tako zelo
               radi, da brez nas ne morejo živeti. Rabijo naše tržišče, rabijo našo pamet, radi bi
               imeli naša podjetja, in sicer ne na tak način, da bi bili lastniki Slovenci ali pa
               vsaj večinski lastniki Slovenci, ampak na tak način, kot so naredili na Madžarskem,
               kjer so lastniki tujci, Madžari so kvečjemu še upravniki kakšnih skladišč. Gospod
               Kopač, vem, da se vam zdi smešno to vse skupaj. Meni se to zdi tragično in še
               marsikomu se zdi to tragično.</p>
               <p>Vendar konec koncev, kljub vsemu je treba nekaj narediti. Rešiti moramo vsaj še
               tisto, kar se rešiti da. Tega je bistveno manj, kot se je dalo rešiti pred letom dni
               ali več, bistveno manj. Vendar je tudi to naša naloga, da poskušamo skupaj zakrpati
               tiste luknje v čolnu, ki tako zelo puščajo, da ne vem, če bomo še ostali na površju.
               Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala gospodu Jelinčiču. V imenu poslanske skupine DeSUS bo spregovoril gospod
               Žnidaršič, potem bi pa prešli k razpravam poslank in poslancev. Jaz pa bi prosil, da
               se pisno še prijavite, sicer bi pa predlagali potem, tisti, ki niso prijavljeni, da
               se jim omeji razprava na 5 minut. Prav tako se bomo potem tudi dogovorili, kako z
               nadaljevanjem seje in do kdaj bi delali. Obstaja tudi možnost, da vzamemo kratek
               odmor in potem nadaljujemo z razpravo. Torej, gospod Žnidaršič, beseda je vaša.</p>
            </sp>
            <sp who="SDZ2:ŽnidaršičFranc">

               <speaker>FRANC ŽNIDARŠIČ:</speaker>

               <p>Spoštovani predsednik, spoštovane poslanke in poslanci, spoštovani predstavniki
               vlade! Varnost in mir sta med največjimi dobrinami. To še zlasti vemo tisti, ki smo
               tako ali drugače preživeli grozote druge svetovne vojne, ko je bila domala vsa
               Evropa, z majhnimi izjemami, v ognju. Da se to ne bi več ponovilo, so voditelji držav
               že pred desetletji ustanovili dve vojaški zvezi: Nato in na drugi strani Varšavski
               pakt. Mi smo v bivši državi ostali takrat zunaj, ker nismo imeli prav nobenih pogojev
               za eno ali drugo stran. Od takrat so se seveda stvari bistveno spremenile. Postali
               smo samostojni, kar je zelo pomembno. Prav s samostojnostjo so nastale nove razmere
               glede varnosti. Ker smo majhni, je to še toliko bolj pomembno, da se vključujemo v
               močnejše povezave. Zveza Nato to nesporno je. Vrsta, ki stoji pred vrati te zveze,
               nam dokazuje interes tistih, ki so še ne dolgo tega bili v nasprotnem bloku.</p>
               <p>Čeprav se zavedamo, da vstop v Nato ne bo poceni, prav tako bomo morali sprejeti
               nekatere obveznosti in naloge, pa vendarle mislimo, da je ta priključitev za nas
               edina pot na področju izboljšanja varnosti države.</p>
               <p>Do Madridskega sestanka bomo morali še marsikaj postoriti, ker smo se deklarativno s
               podpisom listine -podpisale so jo vse stranke - odločili, da želimo postati članica
               zveze Nato, zato v prvem krogu naredimo vse, da nam to uspe.</p>
               <p>Pregovor pravi, da kdor prvi pride, prvi melje. Mi sicer prav gotovo ne bomo prvi,
               pomembno pa bo, če bomo vsaj med prvimi. Kajti v zvezi Nato imajo svoja pravila igre,
               zaradi tega ne izgubljajmo časa za nepotrebne in nekoristne prepire ali očitke.
               Strnimo moči, da v sorazmerno kratkem času postorimo vse tisto, kar je postoriti
               sploh še mogoče.</p>
               <p>Tega seveda danes ni tako malo. Imejmo zaupanje v tiste, ki to delajo. Prepričani
               smo, da imajo tudi oni enako željo, da bi nam ta podvig uspel.</p>
               <p>Poslanska skupina DeSUS oziroma demokratična stranka upokojencev Slovenije bo
               prizadevanja za priključitev k Natu v vsakem primeru podprla po svojih zmožnostih in
               sposobnostih.</p>
               <p>Prispevali bomo svoj delež k temu, da bi se to uresničilo. Kar se pridružitve
               Evropsko uniji tiče, mislimo, da vendarle večina Slovencev podpira ta projekt. To
               preprosto zato, ker se zavedamo posledic, ki bi jih doživljali, če ostanemo izven te
               gospodarske skupnosti in seveda politične skupnosti. Prav zaradi tega naša poslanska
               skupina DeSUS v Sloveniji podpira predlog o ratifikaciji pridružitvenega sporazuma
               Evropski uniji. S tem se pridružujemo vsem tistim, ki zaskrbljeno ugotavljajo, kakšne
               bodo posledice, če pridružitvenega sporazuma ne bomo ratificirali pravočasno ali pa
               tega ne bodo naredili in storili vsi tisti, ki so že v uniji.</p>
               <p>Med najbolj zaskrbljenimi je naše gospodarstvo, ki na evropski trg proda več kot dve
               tretjini vsega izvoza. Kam bo izvažalo in prodajalo, če nas Evropa pusti pred vrati?
               Znajo morda odgovoriti tisti, ki vodijo gonjo proti ratifikaciji? Tisti, ki v zadnjih
               dneh pripravljajo okrogle mize in organizirajo proteste? Tisti, ki zahtevajo
               referendum in še kaj? DeSUS bo verjela, da gre za kakršno koli neustavnost šele po
               odločitvi Ustavnega sodišča.</p>
               <p>Mislimo, da je prav, da se na to počaka, potem pa bomo skladno z odločitvijo tudi mi
               spremenili stališče.</p>
               <p>Seveda imasta vlada pa tudi parlament veliko odgovornost pred slovenskim narodom in
               pred slovenskimi državljani.</p>
               <p>Sprašujem pa se oziroma stranka postavlja vprašanje, kakšno odgovornost imajo tisti,
               ki zdaj tako ali drugače poskušajo zavreti ta proces.</p>
               <p>Žal je tako, da tisti, ki hočejo nekam priti ne morejo postavljati pogojev. Mi
               mislimo, da vendarle španski kompromis je kompromis, kakor se takšna akcija razume.
               Če je kaj narobe, je kakršnokoli veliko govorjenje o tem danes prazna stvar. Mislimo,
               da je potrebno popraviti, kar se da in seveda z zaščitno zakonodajo zaščititi naše
               interese v tistem delu, kot so to storile tudi druge države Evropske unije.</p>
               <p>Vlada, ki mora do roka, za katerega se bomo dogovorili, storiti in pripraviti vse,
               kar je potrebno, mora imeti tudi našo podporo. Mislim, da je ta v tem, da bi tudi s
               tem, da bi se odpovedali proceduralnim prekinitvam dela Državnega zbora, nekaj
               prispevali k temu, da bi delo potekalo hitreje in bi na ta način v sorazmeroma
               krajšem času lahko sprejeli tudi zaščitno zakonodajo. Mislimo tudi, da so načelne
               razprave brez potrebe dolge. Bolje bi bilo, da bi se več časa vzeli za vsebino, ko bo
               ta v podrobnostih pred nami in takrat seveda na račun drugačne izgube časa poskušali
               sprejeti boljše rešitve.</p>
               <p>Naša poslanska skupina podpira ratifikacijo pridružitvenega sporazuma k Evropi.
               Mislimo, da nas v tem podpira tudi večina Slovencev in Slovenk. Podprli bomo tudi
               spremembo ustave in drugo prilagoditveno zakonodajo in upamo, da nam bo vsem skupaj
               pri tem delu to tudi uspelo. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. S tem smo izčrpali predstavnike poslanskih skupin in prehajamo na
               razpravo poslank in poslancev. Sprašujem, če se želi kdo še pisno prijaviti. Do sedaj
               imam 23 pisnih prijav. Med temi prijavami so tudi prijave gospoda Zorana Thalerja,
               dr. Cizlja in dr. Lukmana, predstavnikov vlade. Tudi njihove prijave sem nekako
               vključil v vrstni red vaših prijav.</p>
               <p>Spoštovane poslanke in poslanci! Imam eno vprašanje. Ali za 15 minut prekinemo sejo
               in potem nadaljujemo? Mislim, da smo vendarle nekoliko utrujeni. Prav tako pa vas
               lahko vprašam, ali ste za to, da danes Državni zbor dela do 22. ure. Ste za to? Potem
               prekinjam sejo za 15 minut in nadaljujemo ob 19. uri. Deset do 20 ure, takrat bomo pa
               glasovali, ob 20 uri. Predsednik Državnega zbora je prekinil sejo za 15. minut.</p>
               <p>Za 15 minut je prekinjena seja. Nadaljujemo ob 19. uri.</p>
               <stage type="time">(Seja je bila prekinjena ob 18.46 uri in se je nadaljevala ob 19.08 uri.)</stage>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Nadaljujemo s 1. točko izredne seje. Ugotovimo sklepčnost <stage>(39 prisotnih.)</stage> Ponovno
               ugotovimo sklepčnost <stage>(51 prisotnih.)</stage></p>
               <p>Ugotavljam, da je Državni zbor sklepčen in lahko nadaljuje z delom.</p>
               <p>Smo pri besedi poslank in poslancev. Prvi se je k razpravi priglasil gospod Miroslav
               Mozetič. Prosim. Za njim dr. Jože Zagožen, naslednji je gospod Feri Horvat, Janez
               Kopač itn. Vas bom tudi obvestil, da boste vedeli, kdaj boste nastopili.</p>
               <p>Prosim gospod Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Gospod predsednik! Hvala lepa za besedo. Spoštovani predstavniki vlade, kolikor vas
               še vztraja v parlamentu, drage kolegice, spoštovani kolegi! Krščanskim demokratom od
               vsega začetka, že iz tistih Demosovih časov, kot je bilo rečeno, ko se je Slovenija
               na nek način ali pa parlament odločil za vstopanje in priključevanju Evropski uniji,
               je jasno, da je odločitev za vključevanje v Evropsko unijo, v te evropske integracije
               zahteva določena dejanja v Sloveniji. Da je pač potrebno pristati na vse tiste štiri
               svoboščine, ki so v Evropski uniji: prost pretok kapitala, ljudi, storitev, dostop do
               nepremičnin, ustanavljanja podjetij. To je nesporno in jasno vsem od vsega začetka.
               So pa v Evropi tudi določeni temelji, predvsem politični temelji, na katere se mora
               država pripraviti. Eden od teh temeljev je večstrankarska demokracija, parlamentarna
               demokracija. Tukaj bi se lahko vprašali, tako kot se je vprašal predstavnik največje
               stranke tukaj notri, ali smo pripravljeni v EU. Ampak tudi iz tega razloga, ker
               določena dejanja, ki se dogajajo v tem parlamentu, zlasti od določenih največjih
               strank, kažejo, da niso pripravljene na to, da bi spoštovale principe večstrankarske
               parlamentarne demokracije. Jaz gospodu Zagožnu iz Ljudske stranke verjamem, da je on
               za to, da bi sodelovala tudi opozicija, vendar njegova stranka, njegova poslanska
               skupina tudi z nekaterimi dejanji v zadnjem času dokazuje, da ni ravno preveč
               naklonjena spoštovanju oziroma sodelovanju z opozicijo. Samo dejstva nekaj pomenijo,
               besede ne veliko.</p>
               <p>Drugi temelj je spoštovanje pravne države, spoštovanje principov ustavnosti in
               zakonitosti. V tem primeru se tudi poizkuša, bom rekel, doseči nekaj proti ustavi,
               proti principom pravne države. Dostikrat se tako s strani vlade določene stvari
               predlagajo in parlament na to naseda, zlasti pozicija, da se ne drži pravil, ki smo
               si jih sami določili. Tudi to kaže, da nismo še dovolj zreli oziroma, da ne mislimo
               dovolj resno na vstop v Evropsko unijo.</p>
               <p>Tretji temelj, ki je lahko še najbolj pomemben, je spoštovanje človekovih pravic.
               Ena od teh, ki je tudi pomembna in zelo pomembna, je spoštovanje svobode misli,
               govora, svoboda izražanja svojega prepričanja. Če se ne motim, je bil predsednik
               vlade od volitev pa do današnjega dne dvakrat v parlamentu, obakrat se je zgražal nad
               izjavami nekaterih parlamentarcev oziroma članov nekaterih strank. Očitno se ni
               odvadil določenih manir, ko se je določalo in predpisovalo, kaj naj kdo misli in kaj
               sme nekdo govoriti. To ni spoštovanje človekovih pravic. Tudi to ne pelje ravno hitro
               v evropsko integracijo. Spraševal je SKD, če je za Evropsko unijo, če je za spremembo
               ustave, mislim, da bi moral to vprašanje v prvi vrsti postaviti svojemu koalicijskemu
               partnerju, ki se ob vsaki priliki ograjuje od nekaterih dejanj v preteklosti. Njih ne
               vpraša, oni so bili proti španskemu kompromisu, proti spremembi ustave, tudi, kot je
               govoril nekoč Ivan Oman, ko je povedal, tudi proti kmetijski zbornici, za katero je
               gospod Zagožen rekel, da je še ni. Tukaj se je treba uskladiti, ne pa se ograjevati
               od zadev, ki so, ker sicer se nekdo ograjuje od svojega partnerja, ki je v vladi, ne
               vem sicer, kako se da to stvar naprej delati.</p>
               <p>Zdaj bi še opozoril na en element, ki se v zadnjem času dosti poudarja, to je
               element časa. Vlada opozarja parlament, javnost, tudi en del javnosti, da ni časa, da
               ni časa, da bi razpravljali, da ni časa, da bi ustavno delali, da bi delali po
               pravilih pravne države, po lastnih pravilih, da se mudi, da bo velika gospodarska
               škoda. Očitki sem, očitki tja, očitki določenim grupacijam oziroma organizacijam, ki
               hočejo določene stvari uveljaviti skladno z zakonodajo. To kaže na nizko stopnjo
               pravne kulture. Res pa je, to se strinjam in to je res, ni časa, gotovo bo
               gospodarska škoda. Vendar, kdo je odgovoren, da je toliko časa teklo v prazno, da se
               ni praktično nič zgodilo, da je predvsem predsednik vlade, verjetno pa tudi njegov
               zunanji minister, pri tej zadevi igral taktiko zastoja, kot je enkrat v enem drugem
               primeru govoril, da igrajo taktiko zastoja v pogajanjih z eno našo sosednjo državo.
               In čaka in čaka, da nas pripelje pred zid in reče, zdaj ste tukaj, če se ne boste
               odločili, če ne boste naredili tako, kot vam jaz pravim, potem ste proti temu, proti
               Evropi, proti ljudem, proti gospodarstvu. Mislim, da to ni način. 11. aprila je bila
               izsiljena izredna seja, kjer je bil med drugimi zadevami tudi španski kompromis, ki
               je bil sprejet. 10. julija je bil tudi zaradi in predvsem zaradi tega podpisan
               sporazum. Če slučajno prej komu ni bilo jasno, je bilo od takrat naprej povsem jasno,
               da bo treba spremeniti ustavo, da bo treba spremeniti ustavo! To je predsednik vlade
               tudi obljubil Bruslju. Da bo treba sprejeti vrsto ukrepov oziroma vrsto ustrezne
               zakonodaje, ne samo zaščitne v smislu prepovedi, pač pa tudi v smislu spodbujanja.
               Lahko karkoli prepovemo, na Tolminskem so kraji prazni in če ljudi ne bo, tudi nihče
               ne bo tistega področja zaščitil. Jasno je bilo, da je treba pripraviti vrsto
               informacij in povedati ljudem, kaj jih čaka; da je treba pripraviti gospodarstvo,
               kmetijstvo in vse sloje, vse strukture v tej družbi na vstop v Evropsko unijo. V
               končni fazi bodo ljudje odločali o tem na referendumu. Če nič ne bodo vedeli, bodo
               delali približno tako, kot nekateri zdaj. Ker je bilo to jasno in znano, potem ne
               vem, zakaj predsednik vlade ni tega dosegel, da bi se to storilo. Če pa ni bilo
               predsedniku vlade to jasno, potem je zadeva še toliko hujša.</p>
               <p>Tudi danes ne vemo in tudi danes nam vlada ni prinesla, kaj bomo v naslednjih dveh
               mesecih delali - program aktivnosti parlamenta v zvezi z ratifikacijo in sprejemom
               določene zakonodaje, da bo dejansko ta stvar, kar pravi vlada, da bo dejansko prišlo
               do ratifikacije in sprejema vseh teh zakonov in predpisov. Tudi danes še tega natanko
               ne vemo. In če sem danes zjutraj rekel, da bi predlagal, da bi parlament vladi kupil
               koledar, da bi vedela, kako dnevi tečejo, predlagam zdaj, da bi vladi kupili veliko
               uro, ki bi glasno tiktakala v sobi predsednika vlade in vsake toliko časa bi kukavica
               ven prišla in zapela tisto otroško pesmico <q>"ura teče, nič ne reče, tika taka, nič ne
               čaka, nič ne čaka"</q>. Čas teče. Pa ni toliko pomembno, da čas teče zaradi priključitve
               v Evropsko unijo. Čas teče za nas tukaj, ki smo v Sloveniji, za Slovence, za
               slovenske državljane, ne zaradi Evrope, zaradi našega življenja v naši državi. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Mozetič. Besedo dajem dr. Jožetu Zagožnu.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Spoštovani gospod predsednik! Spoštovani predstavniki vlade! Drage kolegice in
               kolegi poslanci! Vtis imam, da že vse od Kocbekovih časov ali od 57 številke Nove
               revije nismo doživeli takšne organizirane, medijsko podprte kampanije, kot v teh
               dneh. V njej se nasprotuje nekemu političnemu razmišljanju, ki ni pod nadzorom
               vladajoče nomenklature.</p>
               <p>Na mojo mizo prihajajo številni telegrami in pisma, kjer se od poslancev
               brezprizivno zahteva, da naj ratificiramo pridružitveni sporazum z Evropsko zvezo. V
               enem od teh pisem je po stari maniri celo zapisano, da poslancem nalagajo, da naj
               sporazum takoj retaficirajo. V javnosti se načrtno prikazuje popačena slika, kot da
               so nekateri bolj osveščeni in bolj odgovorni zato, da se vključimo v Evropo, drugi pa
               bolj neumni in bolj nazadnjaški in da smo seveda ti drugi nasprotniki pridruževanja
               Evropi. To seveda ni res, še posebaj pa ne more biti res, da bi bili tisti, ki so se
               še včeraj tiho ali glasno upirali slovenski osamosvojitvi, danes iskreni pobudniki za
               evropsko združevanje.</p>
               <p>Bliže resnice je, da želijo reševati neko svojo zavoženo politiko in da hočejo s tem
               od Evrope pridobiti ligitimacijo, da so se že preobrazili v resnične demokrate.
               Zlasti pa se oblastniki bojijo, da bi morali plačati račune za svoje zakulisne
               kupčije, s katerimi so nas hoteli postaviti pred izvršena dejstva. Resnica je, da se
               je v zadnjem letu na področju približovanja Evropski uniji ni storilo ničesar in da
               je še ta današnja seja, rezultat zahtevkov opozicije.</p>
               <p>Tudi SDS obtožujejo, da je protievropsko naravnana. V uvodniku, v sobotni prilogi
               Dela je celo napisano, da je najbolj sumničeva glede Evrope nasploh. Kot da ni
               zahtevala parlementarne demokracije, pravne države in narodne samostojnosti, ki so
               temeljne evropske norme že takrat, ko so organizatorji sedanje medijske kampanje
               sveto prisegali na jugo komunizem.</p>
               <p>Že večkrat smo dejali, da smo za vstop v Evropsko zvezo, vendar ne pod vsakršnimi
               pogoji in ne za vsako ceno. Tisti, ki ni postavil cene in pogojev za vstop v Evropo,
               tudi niso postavljali cene in pogojev za to, da bi ostali v socialistični federativni
               republiki Jugoslaviji.</p>
               <p>Še kako se zavedamo, da članstvo v Evropski zvezi pomeni prost pretok kapitala,
               blaga, storitev, ljudi in znanja. Odpadejo torej vse carinske pregrade, v končni
               posledici pa pride tudi do denarne zveze, to je do skupnega denarja. Na koncu ostane
               samo še domači jezik, kolikor ga pač ostane.</p>
               <p>V državah Evropske zveze živi danes 370 milijonov ljudi. Mi smo na obrobju te zveze.
               Z državami Evropske zveze imamo danes 70% poslovnega sodelovanja. Naše gospodarstvo
               je ta trenutek manj razvito, ima nižjo stopnjo storilnosti in je manj konkurenčno. Z
               vključitvijo v Evropsko zvezo bomo prešli na popolni tržni prepih, ker bodo preživeli
               samo najboljši. Nasprotno pa bodo imeli od popolne tržne konkurence korist zlasti
               potrošniki, ki bodo kupovali bolj kakovostno in bolj poceni blago. Tržni prepih bo
               povzročil, da bodo razne združbe, klani in lobiji izgubili pomemben vir svoje moči.
               Ker so plače v nekaterih deželah Evropske zveze tudi do 4-krat višje kot v Sloveniji,
               bo za neko parcelo v Trenti ali na Bledu tujec delal 4-krat manj kot Slovenec. Brez
               zaščitne zakonodaje bosta v neenakopravnem položaju. Kako bo lahko naš hribovski kmet
               s 5 ha zemlje konkuriral holandskemu kmetu z 200 ha ravnice? Slovenija ne bo več
               mirna oaza, vanjo bodo prišli tujci z vsemi posledicami. Mala država je pri tem dosti
               bolj ranljiva kot velika.</p>
               <p>Seveda pa lahko od Evropske zveze tudi mnogo pridobimo, predvsem tržišča, znanje,
               razvoj ter zaščito pred neevropskimi trgi. Nenazadnje bo lahko Slovenija še vrsto let
               prejemnica sredstev iz evropskega proračuna. S članstvom v Evropski zvezi bo
               Slovenija dobivala vse avtentične informacije in bo lahko v organih enakopravno
               soodločala. Z državami članicami Evropske zveze bomo sodelovali v vsakem primeru.
               Vprašanje je le, ali bomo moledovali za drobtinice, ki bodo padle drugim z mize, ali
               pa bomo enakopravno sedeli za mizo in smeli tudi kaj povedati. Zato moramo vse
               prednosti in slabosti pridruževanja skrbno pretehtati. V času pridružitvenega
               članstva moramo izpogajati zase čimveč prednosti, ugodnosti, izjem in omejitev, kot
               so to storile druge države. Opredeliti moramo mejne pogoje, od katerih ne bomo
               odstopali tudi za ceno, da ne gremo v Evropsko skupnost. Zato pa potrebujemo dobre
               pogajalske skupine, ki jih danes še nimamo. Pri vsej propagandni histeriji, ki smo ji
               priča, zagotovo danes dvoje stvari ne drži. Prvič, ni res, da se v Evropsko zvezo
               tako zelo mudi, kot trdijo nekateri. Drugič, ni res, da bomo, če takoj ne vstopimo,
               izgubili trge, razvoj, dostop do kapitala, skratka, da bomo doživeli usodne
               posledice. Naš gospodarski položaj je v sedanjem statusu dokaj ugoden. S tem, ko smo
               podpisali trgovinski sporazum, imamo brezcarinski dostop na tržišča Evropske zveze,
               hkrati pa je blago iz Evropske zveze v Slovenijo še vedno podvrženo zaščitnim
               carinam, ki se resda postopno zmanjšujejo do leta 2001 kljub ugodnostim.</p>
               <p>Imamo še vedno celoten gospodarski instrumentarij v svojih rokah. V Evropski zvezi
               ne bo carinske zaščite, prav tako bosta v rokah zveze tečajna in davčna politika,
               ostala nam bo le dohodkovna politika, to je določanje višine plač. Nekateri nas
               strašijo, da za Slovenijo alternative v Evropi ni. Tudi to seveda ni res. Alternativa
               je vedno. Vprašanje je le, iz katerega vidika je bolj ali manj ugodna. Aneks o
               pravicah tujcev do nepremičnin je po mnenju nekaterih uglednih pravnikov, tudi po
               prepričanju piscev ustave, protiustaven. Kako si ga je dovolil predsednik vlade
               podpisati? Kdo mu je dal za to dovoljenje? Samega sporazuma brez tega aneksa pa ne
               moremo potrditi. Dokler ne bo Ustavno sodišče odločilo o ustavnosti, sporazuma seveda
               ne moremo verificirati. Morda ga bomo morali prej, preden ne bomo spremenili ustave,
               ki prepoveduje možnost, da bi tujci kupovali našo zemljo. Ustave pa ni smotrno
               spremeniti prej, preden ne sprejmemo zaščitne zakonodaje. Tukaj pa je vlada zadnje
               leto prespala. Državni zbor bi kot zakonodajalec moral biti zgled ustavnosti in
               zakonitosti, pa čeprav predsednik republike zahteva od poslancev ustavno sporne
               odločitve. Ne gre torej samo za <q>"drobne razlike"</q>, o katerih se govori ko se poslance
               poziva, da naj pustimo malenkosti ob strani, ampak gre za usodne reči. Žal pa se vse
               dogaja v zakulisju, v nekakšni strogi tajnosti, brez vključitve strokovne javnosti,
               brez analiz in brez osnovne obveščenosti ljudi. Povejte mi vendar, kdo danes v
               Sloveniji sploh ve, kaj je to španski kompromisni predlog. Še mi v dvorani tega ne
               vemo natančno. Namesto nestrpnih pozivov podjetij in gospodarskih združenj po
               takojšnji vključitvi v Evropsko zvezo, naj raje v gospodarstvu izkoristimo čas in
               poiščemo ustrezne proizvode in delovne postopke, da bomo postali konkurenčno sposobni
               na trgu Evropske zveze. Dobilizacije in specializacije terjata od nas velike in
               temeljite spremembe v smeri poslovne in tehnološke organizacije. Časa in denarja za
               to je čedalje manj. Napočil je čas, da si Slovenci določimo lastno ceno. V Evropo
               moramo iti dobro in docela pripravljeni ali pa naj ostanemo tukaj, kjer smo. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Zagožnu. Besedo ima gospod Feri Horvat, pripravita naj se gospod Janez
               Kopač in gospod Jože Lenič.</p>
            </sp>
            <sp who="SDZ2:HorvatFranc">

               <speaker>FRANC (FERI) HORVAT:</speaker>

               <p>Hvala za besedo gospod predsednik. Spoštovane kolegice in kolegi, spoštovani
               predsednik, člani in predstavniki vlade in ostali prisotni! Mislim, da nam ne sme
               biti žal časa, ki ga bomo porabili danes in če bo treba tudi jutri, v razpravi o
               vprašanju, ki je gotovo brez dramatiziranja zgodovinskega ali generacijskega pomena.
               Takih odločitev, ali se gre v Unijo ali ne, se ne sprejema ne vsako leto, pa niti ne
               vsako desetletje, ampak dejansko na daljše obdobje. Mislim, da zahteva danes nekaj
               več časa ta razprava tudi zaradi tega, ker niti vlada, niti Državni zbor v prejšnjem
               mandatu ni imel ali volje ali potrpljenja, da bi vodili več razprav takrat in bi
               morda zdaj zaradi tega bilo potrebno manj razprav in najbrž ne bi bili v tako
               kočljivi situaciji.</p>
               <p>Jaz zelo soglašam s predlagatelji in s tem, kar je kolega Lojze Peterle povedal
               uvodoma o namenu te seje. In mislim, da bo dosežen, če bomo poleg kritične ocene
               stanja, vzrokov in tudi odgovornosti, istočasno sprejeli take sklepe in take
               usmeritve, ki bodo pripomogli, da bo proces priprave na pridružitev hitrejši in bolj
               kakovosten in po možnosti, da ne bi ponavljali napak, ki so se zgodile v preteklosti.
               Jaz bi v prvem delu razprave prav o tej kritični oceni poskušal, da ne bi ponavljal
               tistega, kar je že bilo rečeno, ampak bi dodal še nekaj elementov, ne zato, da širimo
               paleto napak vlade oziroma ocene napak vlade, ampak predvsem da vidimo, kje so bili
               vzroki da ne bi podobnih ali pa enakih napak ponavljali v prihodnje. Potem pa bi se
               poskušal osredotočiti na sedanji trenutek in na to, kaj mislim, da je potrebno
               narediti v prihodnje.</p>
               <p>Ena od strateških napak je bila po mojem mnenju to, da ni bilo dovolj aktivnosti in
               volje, da bi se prej našlo politično soglasje med strankami glede strateških
               odločitev. In da se ne bi zdaj, ko smo že tako daleč, ko je treba ratificirati
               sporazum, pravzaprav morali vračati čisto na izhodišča pri posameznih vprašanjih in
               začeti diskusijo od začetka.</p>
               <p>Drugič, da je poleg kasnitev, o katerih je že bilo dosti govora, kasnitev v
               pripravah, bila velika pomanjkljivost v organiziranosti dela v okviru vlade pa tudi v
               odnosu do parlamenta in do drugih institucij. Bojim se, da kljub temu to, kar smo
               danes slišali od predsednika in podpredsednika in zunanjega ministra, da so nekatere
               stvari izboljšane v delu vlade, nisem prepričan, da je temu res tako in da bo še
               nekatere stvari treba izboljšati. Glejte, koliko razprav je bilo že v prejšnjem
               mandatu, da bi bilo potrebno imeti v vladi ali posebnega ministra za evropske zadeve
               ali vsaj državnega sekretarja, pa nismo imeli nič, do danes ne. Dobili smo urad in
               direktorja urada, ki bi naj operativno vodil in usklajeval priprave predvsem doma med
               resorji, medtem ko vemo, da je vrsta držav, bolj razvitih, v Evropi imela ministra za
               evropske zadeve v vladah, da so to imele tudi vzhodne države, tiste, ki se
               pripravljajo na Unijo in imajo danes kot kandidati za Unijo vsaj državne sekretarje.
               Mislim, da bi poleg štirideset ali koliko državnih sekretarjev je bilo, ta država
               prenesla tudi še enega za te zadeve. Gotovo bi bilo potem tudi bolj učinkovito
               usklajevanje in priprave. Tudi število ljudi v nekaterih ključnih resorjih na
               ključnih nalogah, kot je priprava zakonodaje, je bilo premajhno. Na to so nas
               opozarjali tudi v Bruslju, poleg tega, da smo to ugotavljali tudi doma.</p>
               <p>Dalje. Pomanjkljiva je bila organiziranost, tako na državni ravni kot na lokalni
               oziroma regionalni ravni, organizirano za uporabo sredstev. Mi bi že doslej lahko od
               Unije dobili več sredstev, da bi se lažje pripravljali, lažje prilagajali. Dalje.
               Pomanjkljivo je bilo to, da ni bilo skoraj praktično nobenega vključevanja socialnih
               partnerjev in kakor sem informiran, ga tudi še danes ni dovolj, razen tistega zelo
               načelnega v okviru ekonomsko-socialnega sveta. Vemo pa, da so druge države to zelo
               učinkovito delale, primer Avstrije je znan, šalili so se na račun tega, da ko so se
               pogajali v Bruslju, da so celi avioni leteli z Dunaja, poleg predstavnikov vlade in
               ekspertov tudi predstavniki sindikatov, zbornic, delodajalcev itd. Seveda je potem
               tudi lažje šlo pri odločanju in tudi pri samem referendumu. Vemo, da je bil v
               Avstriji izredno dober rezultat pri referendumu in to je seveda povezano z vprašanjem
               obveščanja javnosti. Soglašam popolnoma z oceno, da je tu bilo premalo narejeno in da
               je danes naša javnost, tako splošna kot tudi strokovna, premalo informirana in da je
               zato toliko lažje lansirati tudi netočne informacije, dezinformacije in podobno, ker
               je pač stopnja informiranosti premajhna. Vendar ob tem, ko ugotavljamo te napake v
               vladi, je treba sočasno zaradi objektivnosti ugotoviti tudi druge napake, druge
               pomanjkljivosti. Jaz se res sprašujem, kje so bile tudi politične stranke in vodstva
               do sedaj, kajti nekateri se obnašajo, kot da so zdaj v tem trenutku prišli v to
               državo in da niso bili prisotni v vladi, v koaliciji, v tem parlamentu in tu nikogar
               ne izključujem, niti ne stranke, kateri poslanski skupini pripadam.</p>
               <p>Drugo. V Državnem zboru smo imeli premalo vsebinskih razprav o vprašanjih
               vključevanja v Unijo. Od načelnih, strateških vprašanj, do čisto konkretnih. Zelo
               malo je bilo razprav o predlogih asociacijskega sporazuma, ki je bil potrjen na
               Odboru za mednarodne odnose, in na skupni seji z Odborom za gospodarstvo skorajda
               razprav ni bilo. Prevladovalo je v teh odnosi z Unijo predvsem ukvarjanje s problemi
               z Italijo. Zelo malo je bilo interesa za gospodarska vprašanja, kot da sploh niso
               pomembna pri tem pridruževanju. Nekdo bo vprašal, ker sem bil takrat predsednik
               Odbora za gospodarstvo, kaj sem sam naredil oziroma kaj je ta odbor naredil, pa naj
               povem. Trikrat je imel to točko na dnevnem redu. Prvič, ko je bila pobuda z osnutkom
               sporazuma. Drugič, ko smo obravnavali program vlade in moram vam povedati, stališča
               in sklepe odbora imam pri sebi, si jih lahko, če kdo hoče, pogleda, da smo že takrat
               opozarjali na te probleme, ki jih zdaj ugotavljamo oziroma na katere nas tudi od
               zunaj opozarjajo. Kasnitev, pomanjkanje celovitega programa, da se kasni z analizami,
               pozneje so bile narejene, da je premalo koordinacije v okviru vlade in tudi izven
               vlade in problem obveščanja javnosti. Vendar teh stališč takrat nihče ni upošteval,
               niti v Državnem zboru, pa tudi v vladi ne. Sredi lanskega leta smo obravnavali
               analizo ekonomskih učinkov, ker še vedno nekateri pravijo, da teh analiz ni. Res je,
               da so bile te analize nekoliko pozno narejene, vendar jih je kar dosti, vendar je
               takrat bila udeležba, ko smo imeli sejo Odbora za gospodarstvo in smo povabili
               predstavnike Odbora za mednarodne odnose in za finance, so bili razen članov Odbora
               za gospodarstvo prisotni le štirje poslanci. Ko je bila sredi lanskega leta
               predstavitev analize ekonomskih učinkov in posledic na Bledu, kjer sta takrat
               sodelovala tudi sedanji minister Marjan Senjur in pa Janez Potočnik, sva bila
               prisotna dva poslanca iz Državnega zbora od devetdesetih - Janez Kopač in jaz. Takrat
               je bil prisoten tudi eden od avtorjev zelo dobrih analiz, in sicer profesor Bernard,
               ki je bil pred kratkim tukaj v parlamentu. Ampak ne bom govoril več o tem, kaj je
               bilo.</p>
               <p>Kje smo sedaj in kako naprej? Situacija je dejansko zelo kočljiva, če to priznamo
               ali ne, smo v časovni stiski, ne zaradi Unije ali pa koga izven nas, ampak zaradi
               sebe in možnih posledic take in drugačne odločitve. Veliko je zahtevnega dela in
               seveda tudi možnosti nadaljnjih zapletov.</p>
               <p>Mislim, da je predvsem odločilna vloga vodstev političnih strank, kjer vidim dve
               možnosti. Prvič, ali dejansko na osnovi kritične ocene tudi na tej seji poskušamo
               najti soglasje in pripraviti vlado do tega in pri tem tudi sodelovati in pomagati, da
               se pospeši in izboljša proces priprav in da po možnosti kolikor se da nadoknadimo
               zamujeno in se izognemo napakam. Druga možnost ali pa, bi rekel, celo nevarnost, da v
               glavnem to izrabimo za notranje politični obračun in, ker na to lahko vplivamo, ker
               je sistem dosti kompliciran in za to ugoden, da se ustvarijo nadaljnje blokade in
               protievropsko razpoloženje, pa ne samo evroskepticizem, ki je normalen in je v vseh
               državah, ampak celo evrofobija in da zaidemo v nadaljnje časovno zavlačevanje in
               kasnitev in da izpademo iz prvega kroga kandidatov, ko se bodo začela predvidena
               pogajanja v začetku prihodnjega leta. Nekateri pravijo, da to ni nič hudega in ko
               bomo pač pripravljeni, takrat bomo v Unijo šli.</p>
               <p>Dovolite mi, kolegice in kolegi, da predvsem kot gospodarstvenik opozorim na možne
               posledice, če bi se to dejansko zgodilo. Pa se pri tem ne bom skliceval na številna
               opozorila, ki jih dobivate tudi vi, tako kot jaz, v zadnjem času bolj intenzivno,
               tako od gospodarskih združenj, od zbornice, od podjetij, pa tudi iz stroke, tudi od
               tistih, ki so sicer lahko skeptični in rezervirani in vidijo tudi probleme, ki jih
               prinaša pridruževanje.</p>
               <p>Velik problem tudi za gospodarstvo bo problem izgube kredibilnosti, pa ne samo
               vlade, ampak države - to me predvsem skrbi. To bi pomenilo odmik od polnopravnega
               članstva v neko časovno obdobje, ne vemo, kam. To bi pomenilo tudi zastoj priprav za
               Unijo, kar se bo slabo odrazilo v gospodarstvu, tako kratkoročno kot predvsem
               dolgoročno. Naj navedem nekaj teh bojazni oziroma problemov, ki se bodo kratkoročno
               pojavili in česar se gospodarstveniki najbolj bojijo.</p>
               <p>Predvsem dostop do trga. Nam predstavlja Unija blizu 70% plačilno najbolj sposobnega
               trga; pri finančnih storitvah in drugje je ta procent še višji. Dalje bodo posledice
               tudi pri državah izven Evropske unije, da se ne bi kdo tolažil s tem, bomo pa
               trgovali več s CEFTO, EFTO in z drugimi državami. Tam imamo prosto trgovinske
               sporazume in pravila igre so v bistvu enaka in se podrejajo pravilom igre v okviru
               Unije.</p>
               <p>Naslednje. Mi se bomo zelo hitro srečali z državami kot s konkurenti tudi v odnosih
               z Unijo, in sicer z državami bivše Jugoslavije. Makedonija že ima kooperacijski
               sporazum z evolucijsko klavzulo, Republika Hrvaška se o njem pogaja, blokada v
               odnosih z Zvezno republiko Jugoslavijo s strani Unije je bila ukinjena in je samo
               vprašanje časa, kdaj bo tudi kooperacijski sporazum. Zelo lahko se zgodi, da bomo, če
               se bomo sami tako seveda odločili oziroma se ne bomo odločili za sprejem
               asociacijskega sporazuma v doglednem času, da se nas bo vključevalo spet v paket za
               urejanje odnosov med Evropsko unijo in državami, ki so nastale iz nekdanje
               Jugoslavije. In še to: s tem bi se pa dejansko vračali v status, ki smo ga imeli v
               odnosu z Unijo pred osamosvojitvijo. Dvomim, da si tega kdo želi.</p>
               <p>Še hujše bodo dolgoročne posledice za gospodarstvo. Kakorkoli govorimo o tem, ali so
               alternative ali niso, eni pravijo, da jih ni, drugi pravijo, in to je potrdil tudi
               prof. Bernard, da alternative so. Ampak slabše, nobene boljše ni. To so analize
               dokazale. To je tudi empirično dokazano. Ogroženo bo predvsem povečanje
               konkurenčnosti, razvoj in pa prestrukturiranje. Še manj interesa bo za tuje naložbe
               in podatki kažejo, v primerjavi z drugimi državami, pa tudi v odnosu na bruto domači
               proizvod, da je delež tujih naložb majhen, premajhen za eno razvijajoče se
               gospodarstvo. Po drugi strani pa analize kažejo, da so podjetja, kjer je prisoten tuj
               kapital, bolj učinkovita, bolj rentabilna. Manjše bodo možnosti za uporabo sredstev
               Evropske unije, posebno še, ko je pred nami nova politika PHAR-a, kjer bo 70%
               sredstev namenjenih investicijam prav za prestrukturiranje gospodarstva in za
               pripravo na članstvo v Evropski uniji. Ko mislimo, da ne bo potrebno sprejemati, tudi
               včasih neprijetnih pravil igre Unije, če ne bomo prišli v Unijo se zelo motimo,
               kolegice in kolegi. Glede na to, kako smo dejansko odvisni v svojem gospodarskem
               poslovanju od Unije, bo ta odvisnost dejansko naprej zelo velika, s tem, da bodo v
               celoti pravila igre določali drugi, sami niti ne bomo zraven niti ne bomo dovolj
               informirani. In kaj storiti? Navedel bom nekaj točk, nekaj pogledov, kako si
               predstavljam, kako priti iz te situacije.</p>
               <p>Prvič. Pogoj za to, da se lahko pride iz te težke situacije v sorazmerno kratkem
               času, je sporazum vodstev parlamentarnih strank o ključnih odločitvah, ki jih je
               potrebno najprej sprejeti, skupaj s spremembo ustave in tudi druge, o katerih je bilo
               tukaj govora in ne bi ponavljal, da se lahko proces pridruževanja nadaljuje,
               upoštevajoč seveda proceduro, ki jo ima Unija in ki je gotovo zaradi nas ne bo
               spreminjala in seveda koledar, ki ga ima, ki je seveda neugoden za nas.</p>
               <p>Drugič. Postopek spremembe ustave, s katerim bo potrebno čimprej začeti in pa nekaj
               točk, ki zadevajo predvsem vlado in tu se strinjam s kritičnimi pripombami, ki so jih
               že kolegi tudi pred menoj dali, da je to zadnja možnost vlade, da ne zaide država v
               večje težave, pa seveda potem tudi vlada. To je predvsem priprava podrobnejšega
               programa priprav, kot ga imamo danes. Imamo izhodišča strategije in tudi sam mislim,
               da to ni dovolj, ker so bolj naštete aktivnosti, naloge, kot pa, da bi bil opredeljen
               podroben program, predvsem na nekaterih sektorjih, z nosilci, z roki in podobno.
               Sedaj pa več ni časa, ki bi ga lahko šteli na leta. Dalje, izboljšati je treba
               organiziranost vlade. Čimprej se bo moral predsednik odločiti, kdo je tisti, ki vodi
               koordinacijo priprav, ali je to predsednik sam ali je to podpredsednik ali je to
               minister za evropske zadeve ali kakorkoli se imenuje. Ustrezno je treba organizirati
               tudi resorje in tudi sodelovanje z drugimi institucijami; vključitev socialnih
               partnerjev v priprave; večjo vključitev znanosti, stroke in pa tudi nevladnih
               organizacij. Mi imamo ogromno kvalitetnega intelektualnega potenciala, ki je doslej
               bil premalo vključen v priprave. Skrajni čas je, da se pa bolj vključi, ne le, da
               potem predstavniki intelektualcev v kritičnih trenutkuh podpisujejo deklaracije - ne
               govorim proti temu, vendar to ni dovolj in ni dovolj učinkovito. Tudi nevladne
               organizacije je treba bolj vključevati, boljše je, da so zraven, da dajo svoje
               predloge in pripombe in svoj prispevek, kot pa da se njihovi predstavniki zbirajo
               pred parlamentom, čeprav tudi proti temu ne govorim. Seveda pa je pomembna večja
               vključenost javnosti, oziroma intenzivnejše obveščanje javnosti in nenazadnje tudi v
               Državnem zboru bo verjetno treba še kaj storiti, da bomo lahko spremljali pa tudi
               vodili svoj del intenzivnih priprav, in sicer od programa dela, kjer bodo morale
               imeti prioriteto zadeve, ki se nanašajo na priprave za Unijo, delo delovnih teles, in
               to ne samo matičnega odbora za mednarodne odnose, ampak tudi večina drugih delovnih
               teles, ki pokrivajo problematiko, ki je pomembna za sodelovanje z Unijo, končno
               strokovne službe parlamenta in pa tudi program stikov z tujino. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospodu Horvatu.</p>
               <p>Replika gospod Peterle.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Spoštovani gospod poslanec Feri Horvat je predlagal večjo enotno stranko oziroma
               povezovanje na strankarski ravni. Jaz bi rad temu na nek način oponiral z nekoliko
               drugačnim predlogom.</p>
               <p>Predlagam, da poskusi koalicija doseči vsaj tako stopnjo enotnosti, kot jo je brez
               usklajevanja dosegla opozicija danes. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Peterle. Razpravljal bo gospod Janez Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo gospod predsednik. Spoštovane kolegice, kolegi! Spoštovani člani
               vlade! Ko sem se poskušal nekoliko pripraviti na ta svoj govor, za katerega obljubim,
               da ne bo dolg, sem se znašel v dilemi, čemu je pravzaprav namenjena današnja
               seja.</p>
               <p>Če pogledamo osrednji predlog sklepa, je pravzaprav samo poziv vladi, naj predloži
               Državnemu zboru celovit program priprav Republike Slovenije za članstvo v Evropski
               zvezi, ki naj obsega program usklajevanja, program gospodarskih socialnih in
               administrativnih reform in tako naprej. Skratka, nekaj, kar ima približno tako
               dikcijo, kot včasih kakšen sklep na koncu kakšne točke, ko se obravnava nek predlog
               zakona in se ga tudi recimo sprejme ali pa dikcija, kakršna sledi včasih kakšni
               razpravi v okviru točke pobude in poslanska vprašanja.</p>
               <p>Zato sem pravzaprav v zadregi, kam svojo diskusijo sploh usmeriti in v tej dilemi
               sem se odločil, da bom opozoril na štiri ilustracije, ki ponazarjajo na nek način
               dilemo, ki sem jo zasledil pri mnogih razpravljavcih.</p>
               <p>Prvič, govori se o tem, da ni nobene strategije, pravzaprav, da obstaja samo
               izhodišče strategije, da ni nič pripravljeno in tako naprej.</p>
               <p>Rad bi opozoril na zelo zanimiv članek, ki ga je napisal ugledni novinar Stane Pučko
               v Večeru, včeraj, zgovornim naslovom Proevropski evrohlineži, ki navaja zelo
               konkretne tekste, ki so bili pripravljeni v okviru priprav na pridruževanje Evropski
               uniji. To posebaj poudarjam zaradi tega, ker je bilo danes večkrat rečeno, kako vlada
               nima nobene strategije, ker je bilo to večkrat rečeno tudi že od izvolitve mandatarja
               do danes in ker je na primer ena od strategij zaobsežena v devetih precej debelih
               knjigah in se imenuje strategija gospodarskega razvoja Slovenije. Pri njej sem kako
               leto sam aktivno sodeloval, pripravljali pa so jo takrat dr. Senjur, dr. Potočnik in
               dr. Štiblar.</p>
               <p>Ne glede na to, da jo je parlament obravnaval, smo potem vseeno zelo velikokrat
               morali poslušati, da vlada - in to je bil vladni akt - nima nobene strategije
               gospodarskega razvoja; čeprav je osrednja tema tega zelo obsežnega besedila prav
               vizija razvoja v okviru pridruževanja Evropski uniji.</p>
               <p>S tem bi hotel povedati, da katerikoli dokument, katerakoli analiza, naj bo še tako
               obsežna, naj bo še tako debela, nikoli ne bo mogla prepričati čisto vsakega
               razpravljavca za tem govorniškim odrom, kako na nek način vlada še ni nič naredila in
               nima nič pripravljenega. Taka zelo zanimiva ilustracija je bila, ko je rekel dr.
               Zagožen, kaj sploh je španski kompromis, kdo je pooblastil predsednika vlade, da ga
               je podpisal. Gre za neustavnost itd. Naj opozorim, da je 11. aprila 1996 Državni zbor
               s precejšnjo večino glasov sprejel naslednje stališče: "Državni zbor pooblašča vlado,
               da podpiše Evropski sporazum o pridruženem članstvu Republike Slovenije v Evropski
               uniji, na podlagi stališč Evropske unije, izraženih v sklepih Madridskega vrha,
               Evropskega sveta in Resolucije evropskega parlamenta. Gre za španski kompromis.</p>
               <p>Hočem povedati to, kako bi bilo morda mnogo manj razprav, če bi nekateri
               razpravljavci, tako kot npr. spoštovani kolega Horvat, ki se je res zelo intenzivno
               vključeval v vse te priprave in razprave v preteklosti, kako bi lahko še kdo tako kot
               on, če že pride pred ta govorniški oder, tudi kaj prebral, da bi bile razprave krajše
               in manj zmerljive do naše vlade, kdorkoli jo že vodi.</p>
               <p>Drug poskus ilustracije - veste, da sta osrednji problem komentatorjev v evropskih
               časnikih in tudi v političnih krogih Evrope, ko ocenjujejo pripravljenost Slovenije
               za vstop v Evropsko unijo, dve stvari. Poleg znamenitega drugega odstavka 68. člena
               ustave še restrikcije pri dostopu tujega kapitala na naš kapitalski trg.</p>
               <p>Rad bi povedal, da ta drugi argument, ki je bil posebej izražen v tistem znanem
               članku v Financial Timesu, ni star. Star je manj kot 5 mesecev. Kako pa je nastal?
               Nastajal je kakšne 2 ali 3 mesece v Banki Slovenije. Sam sem zelo od strani opazoval
               ta proces nastajanja in nastajanje te odločitve je bilo - to pa lahko zatrdim -
               neposredno pogojeno z mnogimi javnimi nastopi nekaterih pobudnikov današnje izredne
               seje o tem, kako pravzaprav Republika Slovenija nasploh ni zaščitena pred vdorom
               tujega kapitala, češ, da bodo tujci vse kupili. Mislim, da je guverner celo enkrat
               javno izjavil, da se je takrat Banka Slovenije pojavila v položaju, ko vlade ni bilo,
               ker je bilo ravno po volitvah, parlament še ni bil konstituiran oziroma ni začel
               delovati in je na nek način bila Banka Slovenije prisiljena, da nekaj stori, ker je
               bila edina na tem področju funkcionirajoča oblast v tistem trenutku. Nastalo pa je to
               - to pa res lahko še enkrat zatrdim - prav na podlagi velike medijske kampanje, ki se
               je na to temo dogajala v trenutku, ko še ni bila oblikovana nova slovenska vlada.
               Hočem reči samo to. Nekateri od predlagateljev današnje izredne seje so sami aktivno
               sprožili odločitve, ki jim pa danes služijo kot ilustracija temu, kako pa mi nismo
               zadosti pripravljeni in kako je za to kriva ta ali pa morda pretekla vlada.</p>
               <p>Naslednja ilustracija. Od vlade smo dobili tako imenovani harmonigram oziroma seznam
               zakonodaje, ki jo je treba prilagoditi v pridruževanju Evropski uniji. Prav zabaval
               sem se, ko sem tam videl nekaj zakonov, ki smo jih seveda v preteklem sklicu
               sprejemali, in ko sem gledal, katere določbe tistih zakonov je treba spremeniti. Na
               primer v zakonodaji s področja trga vrednostnih papirjev je treba spremeniti določbo,
               ki tujim borznoposredniškim hišam omejuje, da imajo več kot, mislim eno četrtino
               solastniškega deleža. Pretekla vlada je temu nasprotovala. Predlagatelj amandmaja je
               bil gospod Izidor Rejc in amandma je bil pač z večino glasov sprejet. Ampak to je
               samo en primer in se opravičujem, če izpostavljam tukaj samo kolego Rejca. Takih
               primerov je več. Hočem pa samo to povedati, kako je prav neusklajenost slovenske
               zakonodaje z evropsko bila nekaterim predlagateljem današnje izredne seje podlaga za
               to, da so govorili, kako pravzaprav ta vlada zamuja pri prilagajanju Evropski
               uniji.</p>
               <p>Naslednja, zadnja ilustracija. Verjetno se vsi poslanci prejšnjega sklica spomnite
               septembra meseca v lanskem letu, ko smo v zelo hudi časovni stiski sprejemali zakon o
               kmetijskih zemljiščih. Morda tudi tisti, ki ste spremljali dogajanje prek
               televizijskih ekranov, se boste spomnili, kako je spoštovani dr. France Bučar takrat
               tukaj takorekoč protestno, celo s protestnimi odhodi iz dvorane, izjavljal, da je to
               v popolnem nasprotju z našim pravnim redom, ta takratni predlog zakona, ki je bil
               kasneje kot tak sprejet in objavljen v Uradnem listu, kako je to nekaj, kar je
               skorajda neustavno in tako naprej. Danes je seveda za vse nas, torej razpravljalce na
               koalicijski in opozicijski strani zakon o kmetijskih zemljiščih, pojem zaščitne
               zakonodaje. Vsi, ki se sklicujejo na to, da je treba zaščitno zakonodajo pri nas
               sprejeti in dopolniti, morajo hočeš-nočeš priznati, da je 93% ozemlja Republike
               Slovenije, toliko je namreč kmetijskih zemljišč in gozdov, zaščitenih tako, da celo
               običajen Slovenec, ki ni kmet, težko kdaj pride do kakšnega kmetijskega zemljišča,
               čeprav bi se za to zelo trudil. Skratka, gre za zelo učinkovito zaščitno zakonodajo s
               tega področja. Hočem pa samo povedati, morda bo za tiste, ki tega dogajanja niste
               spremljali, to težko, pravzaprav je to ilustracijo težko tukaj povsem nazorno
               ponazoriti, ampak morda se spomnite tisti poslanci prejšnjega sklica, ki ste takrat
               bili v dvorani, kaj vse je tukaj dr. Bučar počel, tudi z veliko govorjenja o
               ustavnosti in tako naprej.</p>
               <p>Kaj pomeni vključitev v Evropsko unijo? Za mene to pomeni, seveda poleg vsega, kar
               se da izraziti v številkah, stabilnost, potencialno možnost razvoja, možnost
               ohranjanja konkurenčnosti slovenskega gospodarstva, varnost, pravzaprav tudi neke
               vrste zaščito pred zatohlimi izsiljevanji različnih strank oziroma strankarskih
               veljakov, ki so zmeraj prisotna, ampak ki mnogo bolj pridejo do izraza v neki zaprti
               družbi, ki ni vključena v mednarodne združbe. Danes smo pri mnogih razpravljalcih
               lahko poslušali argumente oziroma razpravo v stilu <q>"bi in ne bi, in bi in ne bi"</q> se
               vključili v Evropsko unijo. In menim, da če bodo nekateri zaradi tega doživeli neke
               vrste očiščenje in pomlajenje, je ta seja seveda dosegla svoj namen. S takim
               predlogom sklepa, kot pa smo ga prejeli kot osrednji predlog sklepa, seveda mislim,
               da svojega namena ne bi dosegli.</p>
               <p>Zato pozivam vse kolegice in kolege, da storimo te nujne korake za vključitev v
               Evropsko unijo, da jih storimo ta hip, torej danes, jutri, prihodnji teden, kar
               seveda vključuje tako ratifikacijo kot spremembo drugega odstavka 68. člena ustave in
               da se posvetimo pravzaprav bolj produktivnim rečem, kot pa je tavanja in stopicanje
               na mestu in prežvekovanje stvari, ki so bile - pa če so nekateri to prebrali in
               spremljali ali pa ne - že mnogokrat prežvečene. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Kopaču. Besedo ima gospod Zamernik.</p>
            </sp>
            <sp who="SDZ2:ZamernikBogomir">

               <speaker>MIRKO ZAMERNIK:</speaker>

               <p>Lep pozdrav! Gospod Kopač, kar precej krepkih je bilo na račun pobudnikov, da
               zganjamo demagogijo. K repliki me je pa prisililo to, kar ste rekli pred dvema
               letoma. Nazadnje, zdajle ste pa poudarili, da dajmo se vključiti v Evropsko unijo
               zdaj ta hip, naredimo nekaj zdaj v tem momentu. Poglejte, 25.4.1995. leta je bil
               objavljen tale članek v osrednjem slovenskem časopisu. Takole pravi: <q>"V soboto
               popoldne se je v Medijskih toplicah v Izlakah sestalo vodstvo Liberalne demokracije,
               vključno z ministri in poslanci ter s predsednikom Janezom Drnovškom na čelu. Prvi
               del pogovora je bil o spremembi 68. člena ustave."</q> Naslednja tema je pa bila, takole
               piše: <q>"Za vključevanje v Evropsko unijo so predlagali vseslovenski referendum..."</q> -
               pred dvema letoma. Ta referendum naj bi bil izveden predvidoma tisto jesen, se pravi
               leta 1995, in da bo po vsej verjetnosti dal pozitiven rezultat. Pa še to je dodal
               gospod Drnovšek, da je bolje, če ta referendum predlaga oziroma da da pobudo LDS, kot
               pa <q>"kakšna leva stranka"</q>, ki bi se šla le golo demagogijo z ustavnimi spremembami in
               referendumom. Sedaj pa smo demagogije obtoženi mi.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Zamernik. Preden nadaljujemo razpravo, naslednji je gospod Lenič,
               bi rad preveril v skladu z dogovorom ob sprejemanju dnevnega reda, vašo
               pripravljenost, kolegice in kolegi, da danes nadaljujemo sejo do 22. ure. To vašo
               pripravljenost bi rad preveril z glasovanjem, torej s proceduralnim predlogom, ki ga
               dajem tudi na glasovanje. Ugotavljamo prisotnost! <stage>(56 prisotnih.)</stage></p>
               <p>Na glasovanje dajem predlog, da Državni zbor danes dela do 22. ure.</p>
               <p>Kdo je za tak predlog? <stage>(27 poslancev.)</stage> Je kdo proti? <stage>(31 poslancev.)</stage> To pomeni, da
               sedaj sejo prekinjamo. Prosim? <stage>(Glasovi iz klopi - se ne razume.)</stage> Ne, ne. Glejte, jaz
               sem dal na glasovanje predlog, da Državni zbor danes zaseda do 22. ure. Predlog ni
               bil sprejet. <stage>(Glasovi iz klopi.)</stage> Potem pa prosim, da pridete povedat!</p>
               <p>V skladu z našo prakso dajem na glasovanje predlog, da se glasovanje ponovi.
               Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(7 poslancev.)</stage></p>
               <p>Da ne bo nesporazuma, jaz sem dal na glasovanje predlog, da danes Državni zbor
               zaseda do 22. ure. Prosim, da se do tega opredelimo. Ugotovimo sklepčnost! <stage>(62
               prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(31 poslancev.)</stage></p>
               <p>To pomeni, da sejo nadaljujemo in besedo dajem gospodu Leniču.</p>
            </sp>
            <sp who="SDZ2:LeničJože">

               <speaker>JOŽE LENIČ:</speaker>

               <p>Gospod predsednik, spoštovane poslanke in poslanci! Tudi sam bi se želel opredeliti
               pri tako pomembni temi, kot je vstopanje Slovenije v evropske integracije. Jaz osebno
               ocenjujem, da je ta debata danes ena boljših, kar smo jih imeli v tem državnem zboru.
               Mi smo bili praktično ves čas v zadnjih letih talci nekaterih drugih razprav, ki niso
               bile tako direktno povezano z Evropsko unijo, kot je ta današnja. Najprej smo se
               pogovarjali o italijanski zgodbi, imeli smo veliko povedati o fojbah, o tem, da ne
               damo niti opeke in o vseh ostalih zadevah. Potem je ta zgodba na koncu rezultirala v
               španskem kompromisu in seveda ne nazadnje v celotni razpravi liberalizacije
               nepremičninskega trga. Neke resnično resne razprave v tem državnem zboru še ni bilo
               in zato danes toliko bolj pozdravljam to razpravo, ki se je dotaknila tudi nekaterih
               drugih področij. Torej jaz danes ugotavljam, da je prišlo do neke vrste paradoksa v
               Državnem zboru, kajti načeloma vsi podpiramo ratifikacijo pridružitvenega sporazuma,
               razen nekaterih malih izjem, vendar neke pravne in proceduralne ovire nam
               onemogočajo, da to storimo. To seveda govorim o ustavi Republike Slovenije. Jaz
               osebno smatram, da je ta dilema lažna, kajti vsi tisti zadržki, o katerih smo tri
               leta govorili, mislim, da so samo nek derivat in posledica nedvomno deskriminatornega
               določila v 68. členu ustave. Ugotavljam tudi to, da v teh preteklih treh letih
               enostavno ni bilo prave politične volje, da bi ustavo spremenili in seveda tega si ne
               bi upal ugotoviti, toda nisem povsem prepričan, da danes in v tem trenutku ta volja
               nedvomno obstaja. Poleg tega smo seveda nedavno dobili tudi zgodbo, ki se ji reče
               gibanje 23. december. Jaz osebno priznavam pravico, morda celo dolžnost vseh
               intelektualcev, da gojijo neke vrste skepso, tako rekoč do vsega, kaj šele do tako
               velikih projektov kot je integracija Slovenije v Evropsko unijo. Vendar osebno menim,
               da je dolžnost politikov, predvsem tistih, ki jim je bil na volitvah zaupan mandat,
               da vodijo to državo, da v skladu s cilji in neko vizijo, ki jo imajo, sprejmejo
               odločitve z vsemi konsekvencami vred. Nekje sem slišal zelo dober stavek nedavno
               tega, ki je rekel: <q>"Dobra politika ne kokodaka, ampak nese jajca."</q> In gospe in
               gospodje, jaz ugotavljam, da se tri leta, pa ne po zaslugi te vlade, ampak tudi po
               zaslugi tega državnega zbora, vsi se spomnimo razprav o španskem kompromisu, o
               Italiji in o vsem ostalem, zadržujemo na neki mrtvi točki in ne uspemo nekaj
               konkretnega narediti. Iz tega stavka: Dobra politika ne kokodaka, ampak nese jajca,
               počnemo tudi danes tisto prvo, nič pa ne vemo, kakšen bo rezultat te seje, niti
               nobenega pametnega sklepa ni predlaganega. Jaz ugotavljam, da Komisija za evropske
               zadeve predlaga nek sam samcat sklep, ki naj bi reprezentiral neko pametno evropsko
               debato, v kateri poziva, na neko celostno strategijo, zopet neka imaginarna zadeva.
               Skratka mislim, da so v tem trenutku potrebni bolj odločni in pa hitrejši koraki. Jaz
               osebno, to je seveda moje osebno stališče, sem za to, da takoj pristopimo k postopku
               za spremembo 68. člena ustave in da na podlagi tega tudi čimprej ratificiramo
               pridružitveni sporazum, lahko tudi v obrnjenem vrstnem redu, v kolikor bo to mogoče.
               Glede na informacijo, ki sem jo dobil na hodnikih, da je Ustavno sodišče preložilo
               razpravo o tem, seveda ugotavljam, da z ratifikacijo verjetno v naslednjih dneh ne bo
               nič in zato je moje stališče takšno, da bi bilo potrebno takoj pristopiti k procesu
               postopka spremembe ustave. To ne pomeni, da se sprememba ustave lahko zgodi čez noč,
               vendar to pomeni, da aktualiziramo pobudo, ki jo je dala vlada že leta 1995, in sicer
               junija meseca, in se začnemo pogovarjati o tej konkretni potezi.</p>
               <p>Seveda podpiram tezo, tudi vladno in tudi vseh ostalih, da se vzporedno pelje tudi
               projekt te zaščitne ureditve, o kateri smo danes veliko slišali. Kakorkoli obračamo
               zadevo, mislim, da se tovrstni diskusiji o spremembi ustave ne bomo mogli izogniti.
               No, zanimivo je, da nasprotniki ustave nastopajo v zelo podobnih argumentih kot
               tisti, ki zagovarjamo to tezo, da se čimprej spremeni. Eni in drugi pravimo, da gre
               za nacionalni interes Republike Slovenije. No, jaz osebno sem prepričan v tisto prvo,
               da je ustavo potrebno spremeniti, kajti Slovenija je majhna država in nedvomno zelo
               občutljiva. Velike države, kot so Rusija, Kitajska, si lahko privoščijo neke
               unilateralne ukrepe; pač nekaj proglasijo, cel svet je v paniki in se prilagaja. Če
               bo Slovenija proglasila neke unilateralne ukrepe, se verjetno ne bo veliko ljudem
               pulz povečal. Srednje države lahko figurirajo vsaj na bilateralni ravni, medtem ko
               majhne države, kot Slovenija nedvomno je, lahko svoj vitalni nacionalni interes, vsaj
               po mojem trdnem osebnem prepričanju, najdejo samo znotraj neke multilateralne zgodbe.
               Ta kritična teža države ni tako velika, da bi lahko z njo na neki mednarodni
               pogajalski sceni dosegel karkoli z bilateralo ali morda celo z neko unilateralo. Zato
               je za Slovenijo ključno, da se v tej evropski zgodbi, v Evropski uniji, ki je
               nedvomno multilateralna zgodba, najde čimprej, kajti tam bo bistveno lažje
               zadovoljila svoje interese kot kjerkoli drugje. Jaz moram reči, da sem osebno
               razočaran, čeprav je bila diskusija povsem legitimna, ampak sem razočaran nad
               diskusijo gospoda dr. Jožeta Zagožna. On je rekel, nedvomno ni res, da alternativ ni,
               alternative vedno so. Če človek vodi tako eminenten odbor, kot je Odbor za
               gospodarstvo, bi ga seveda želel slišati, katere so tiste alternative, ki bi lahko
               eventualno bile boljše od alternative v Evropski uniji za slovensko gospodarstvo. Vse
               študije, ki sem jih prebral, in teh ni bilo tako malo, kot smo danes slišali, cel
               spisek jih je, tako vladnih kot tistih v neodvisnih krogih, vse študije nedvomno
               kažejo, da tukaj neke prave dileme ni, ni prave druge alternative. In če obstaja,
               potem predlagam, da to slišimo in se tudi o teh stvareh pogovorimo. Tukaj se jaz
               sprašujem, ali ta naša bojazen po hitrejši in hitri vključitvi ne izraža neke vrste
               državniške nesamozavesti, da se kot enakopraven partner vključimo v eno od teh
               svetovnih integracij. Izražam tudi svoje vprašanje, ali ta bojazen po spremembi
               ustave ne izraža nekega arhaičnega pojmovanja države. Kajti to, kar gospod Bučar
               govori in tudi nekateri blizu gibanja <q>"23. december"</q>, je zelo zanimivo, ko proglašajo
               slovensko zemljo kot tisto, ki predstavlja habitat, da Slovenci na njej živimo. Jaz
               osebno sem mnenja, da je to nek arhaičen način pojmovanja države, ne pa moderen, kjer
               država predstavlja nek instrumentarij zakonov in predpisov, če hočete, ki
               državljanom, ki tukaj živimo, omogoča enostavno čimvečji izplen nekega narodnega in
               svetovnega bogastva. Zato mislim, da je ta filozofija, na kateri gradi Gibanje 23.
               december, izrazito zgrešena in napačna. Zdi se mi tudi paradoks recimo govoriti o tem
               strahu pred tujci. Mi s procesi denacionalizacije vračamo tujcem neke relativno
               velike posesti, na drugi strani pa z raznimi restrikcijami omejujemo prehod tujega
               kapitala, ki nedvomno nosi zraven tudi beneficije in dobre zgodbe, kot je <q>"know how"</q>
               trg itn., kar smo danes že slišali. Skratka, v tej državi obstaja niz nekih
               paradoksov, ampak jaz osebno menim, da je alternativa Uniji izolacija in
               neprilagojenost. Vsi vemo, da kjer se sloni tepejo, je trava pomendrana. Če se ne
               bomo pravočasno prilagodili, bomo pač pomendrani, pa čeprav na svoji lastni zemlji.</p>
               <p>Tukaj sem dobil neko asociacijo EU - Evropska unija. Evropska zveza definitivno
               spominja na neko zgodbo, ki sem jo bral o slepcih. Tri slepce spustijo k slonu, da ga
               otipavajo in vprašajo, naj povedo, kakšen se jim ta slov zdi. Eden ga je prijel za
               rilec in je rekel, to je pa nekaj takšnega, kot ena takšna velika kača. Drug je potem
               prijel za nogo in rekel, to je pa drevo, čisto tako kot drevo. Tretji je spet prijel
               za trup in rekel, to je nekaj gromozanskega itn. Skratka, nekaj podobnega je tudi EU,
               odvisno od kod jo gledaš. Za direktorje je to stvar preživetja: večinski trgi,
               delovna mesta itn., skratka nekaj, brez česar ne morejo živeti, isto za
               gospodarstvenike. Za mladino, za študente je tukaj neka perspektiva, možnost šolanja,
               izogib Schengna, nenazadnje itn. Za razumnike, ki se podpisujejo pod deklaracijo, je
               to deveti krog Danteja, razkroj slovenske kulture itn. Verjetno za tiste, o katerih
               je gospod Janša govoril, da so brez potnega lista, je spet nekaj drugega. Dejstvo je,
               da je Unija vse to in še kaj več, ampak osebno sem prepričan, da je neto izplen
               približevanja Uniji pozitiven. To dejansko vse analize kažejo in zato je potrebno v
               to unijo po nekem usklajenem hodogramu iti in kot sem že rekel, sem prepričan, da je
               zato potrebna tudi sprememba Ustave Republike Slovenije. Jaz moram kljub vsemu
               zavrniti tiste očitke, ki Liberalni demokraciji očitajo nepripravljenost,
               nekreativnost in ne vem kaj še vse. Poslanski klub je pred nekaj dnevi predlagal
               izjavo o tem, da se čimprej začne postopek za spremembo ustave, naslovil jo je na
               predsednika Državnega zbora. Bili smo deležni očitkov, češ, da je že tri leta to v
               proceduri, pa je tudi naš predsednik ni dal. Res je, vendar ni bilo prave politične
               volje, tako da kljub vsemu menimo, da je sedaj prišel pravi trenutek, kjer je
               potrebno intenzivno in hitro usklajevanje, da do te zadeve pride.</p>
               <p>Hočeš nočeš je zadeva zdaj v naših rokah in zato spoštovani kolegi, predlagam, da
               enostavno ob koncu seje, da ne bomo dejansko samo tisto, kar sem prej dejal, samo
               govorili, sprejmimo nek sklep, s katerim bi začeli s postopkom za spremembo slovenske
               ustave. Kako bomo to proceduralno naredili, bom še premislil, preden vložim sklep,
               ali z nadaljevanjem postopka, ki ga je vložila vlada, ali pa, če začnemo z
               intenzivnim iskanjem konsenza dveh tretjin, ki jih v tem državnem zboru potrebujemo.
               Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospodu Leniču. Gospod Kacin se je odpovedal nastopu, torej ima besedo
               gospod Merlo.</p>
            </sp>
            <sp who="SDZ2:MerloAleksander">

               <speaker>ALEKSANDER MERLO:</speaker>

               <p>Hvala lepa gospod predsednik! Cenjene kolegice in kolegi in predstavniki vlade. Kot
               zdravnik samo nekaj besed o vključevanju zdravstva v evropske integracije, v Evropsko
               unijo.</p>
               <p>Rekel bi, da slovensko zdravstvo ne more ostati osamljeni otok v Evropi in je vsaj
               zaradi strokovnih povezav potrebna vključitev v družino evropskih narodov.</p>
               <p>Že od časa, ko še ni bilo intenzivnega povezovanja z evropskimi integracijami, se je
               vključevalo dovolj dobro v ta dogajanja. Izvirnih idej pri zdravstvenih delavcih
               kljub slabšim materialno tehničnim-možnostim, ni zmanjkalo nikdar.</p>
               <p>Lahko rečemo, da je to zdravstvo doseglo zavidljivo raven. Lahko rečemo, da so vsi
               prebivalci v preteklih letih in obdobjih bili deležni kakovostnih zdravstvenih uslug.
               Stroka pa je v nekaterih primerih prekašala dosežke v ostalih evropskih deželah,
               sledilo in sledi vse modernim tokovom, ki se v svetu na raznih medicinskih področjih
               pojavljajo.</p>
               <p>Zavedamo se, da nas samozadostnost ne bo pripeljala daleč. Potrebno je misliti tudi
               na jutri. Ob vstopu v mednarodne integracije nam bo sodelovanje z razvitim svetom
               samo odpiralo nove možnosti koriščenja ekonomsko-tehničnih virov, tako na področju
               primarnega, sekundarnega kot tudi tercialnega zdravstvenega varstva.</p>
               <p>Ob tem bi gotovo poudaril napredek, do katerega bi prišlo na področju priznavanja
               diplom zdravstvenih delavcev, boljši dostop do denarja za študijske projekte,
               razvojne programe, opremo, lažji pristop do novih znanj, tehnologij ter
               organizacijskih shem in predpisov razvitih držav.</p>
               <p>Prav pri zadnje navedenih zadevah zaostajamo za nekaterimi članicami Evropske unije.
               Pozabiti ne smemo tudi na sodelovanje v obvladovanju nalezljivih bolezni, skupnih
               pristopih pri ugotavljanju, kontroliranju ustreznosti živil, zdravil, pri kontroli
               prometa z nevarnimi snovmi, obvladovanju kroničnih bolezni, s poudarkom na rakastih
               obolenjih, usklajenem boju proti uporabi nedovoljenih drog in pri promociji zdravja.
               Ob vrtoglavem razvoju drage tehnike, ki nam dnevno ruši šele včeraj zveličavne
               diagostične in terapevtske postopke, je jasno, da nam bodo moderne tehnologije vse
               težje dostopne in bo potrebno integrirati zadeve na večjih področjih in območjih.</p>
               <p>Zavedamo se, da so tako naši diplomanti kakor tudi vrhunski strokovnjaki že danes
               cenjeni tako doma kot v tujini. Ne zapirajmo jim možnosti nadaljnjega razvoja. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Merlo. Besedo ima gospa Darja Lavtižar-Bebler.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Hvala, gospod predsednik. Spoštovani zbor! Slovenci smo res posebneži, kar ni nujno
               slabo. Morda smo se prav zaradi tega ohranili kot narod in se končno majhni, kot smo,
               institucionalizirali tudi kot nacija. Ko nam ni bilo dano, smo želeli v Evropo.
               Ponosno smo poudarjali, Evropa smo dolgo tudi že mi. Danes pa se sprašujemo, ali je
               prav, da smo Evropa še poslej. Vse bolj pogosto se nam namreč pojavljajo dvomi v
               pravilnost takšne odločitve. Vse bolj poudarjamo slabosti in morebitne pasti, ki so
               nam bojda nastavljene. Sama sodim med tiste, ki se zavzemajo za dosledno spoštovanje
               pravne države, za dosledno uveljavljanje ustavnosti in zakonitosti. Tudi sama ne bi
               mogla mirno in lahke vesti glasovati v prid rešitvi, za katero bi sodila, da ni
               skladna z ustavo. Toda ustava ni za vekomaj dan katekizem. Tako kot pravica do
               samoodločbe ni nikoli docela konzumirana. Prav tukaj smo zdaj.</p>
               <p>Ob razpisu plebiscita, v parlamentu sem bila leta 1990 med tistimi maloštevilnimi,
               ki smo že 4. oktobra 1990 prvi predstavili pobudo za razpis plebiscita. Ob razpisu
               plebiscita smo torej sprejeli izjavo o dobrih namenih, o katerih smo se tudi izrecno
               opredelili za članstvo v OZN in za vključitev v druge pomembne mednarodne
               organizacije in za povezave z Evropsko skupnostjo.</p>
               <p>Bila sem članica Ustavne komisije, ki je določila predlog besedila sedanje ustave in
               takrat sem brez omahovanja podprla drugi odstavek 68. člena. Takrat smo se zavedali,
               da je takšna določba zelo ozka in neizprosna, vendar pisalo se je decembra 1991. Bilo
               je nejasno, kakšna usoda nam je namenjena. V Beogradu so kot papige ponavljali, da so
               notranje meje med republikami zgolj administrativne. Bilo je nejasno, kako, kdaj in
               če nam bo uspela osamosvojitev, če in kdaj nas bodo priznale druge države in ali nas
               bodo priznale tudi najbolj vplivne med njimi. Ne samo na primer baltiške, Ukrajina in
               druge, ki so bile takrat v podobnem položaju kot mi. Gospodarsko smo bili vse bolj
               šibki. Pojavili so se mrhovinarji, ki so v razpadu zvezne države in v pričakovani
               izgubi jugoslovanskega trga videli priložnost za cenen nakup naših tovarn in zemlje.
               Takrat smo v ustavo zavestno vključili čimveč varovalk, ki bi vse to preprečile, pri
               tem pa smo se zavedali, da je npr. drugi odstavek 68. člena neevropski, nemoderen in
               da ga bo nemara treba že čez nekaj let spremeniti. Če si dobro ogledate oba odstavka
               68. člena, boste videli, da je Ustavna komisija morala uporabiti neizmerno dozo
               domišljije, da je že na tem mestu ločevala možnost tujcev za nakup nepremičnin in
               posebej za nakup zemljišča, čeprav je jasno, da je nepremičnina funkcijsko neposredno
               povezana z zemljiščem pod njo. Takrat je bilo samo po sebi razumljivo, da v ustavo ne
               bomo vnesli kakšne od določb ustav evropskih držav, ki govori o pogojih, v katerih te
               države lahko del svoje suverenosti prenesejo na širše evropske integracije. Takrat je
               šlo pri nas za povsem drug proces, za proces osamosvajanja in izločanja iz zvezne
               države, ki je nismo več sprejemali kot svoje. Takratne politične razmere še niso
               dopuščale, da bi pridobili širšo družbeno podporo za takšno ustavno določbo, ki bi
               nas že takrat postavila v vrsto z drugimi, denimo, članicami Evropske unije. Danes pa
               pravzaprav ni primarno vprašanje skladnosti ratifikacije z ustavo, čeprav je to
               vprašanje tudi pomembno. Primarno je vprašanje, ali hočemo v Evropsko unijo ali ne.
               Če vstop v Evropsko unijo ni naš cilj, potem vprašanje ustave sploh ne obstoji. V tem
               primeru je naša ustava naravnost idealna in dovolj trdno zapira vsa vrata in poti, ki
               peljejo k evropskosti. Če pa je naš namen vstopiti v Evropsko unijo resen, ustrezne
               spremembe ustave tudi ne morejo biti vprašljive. Tako preprosto je to. Medtem ko
               druge države kandidatke poudarjajo, da pravzaprav pri odločanju o približevanju
               Evropski uniji, ne gre za preračunavanje stroškov in prihodkov, temveč za
               obojestransko investiranje v gospodarski razvoj, v prosti pretok blaga, storitev,
               kapitala in ljudi, za investiranje v varnost, v višji življenjski standard in
               demokracijo, si pri nas nekateri poklicani in nepoklicani, izmišljujejo nove ovire in
               postavljajo španske jezdece na poti v Evropo. Nekateri med njimi samovšečno zrejo na
               ustavo kot na svojega otroka, ki je nesporno popoln že zaradi tega, ker je njihov
               otrok. Drugi pa so se tako visoko zaplankali, da niso opazili, da je Berlinski zid že
               padel, da si vse države, ki niso prostovoljno živele na desni strani tega zidu, na
               vso moč prizadevajo v skupno Evropo. Prav tako ne vidijo, da se Evropa pred našimi
               očmi neizprosno in dramatično spreminja in da se je pred našimi očmi zgodila in se
               dogaja zgodovina. Mi pa bi morali v bistvu paziti na to, da se nam pred lastnimi očmi
               ne zgodi to, da bomo izločeni iz procesov, ki peljejo v druščino demokratičnih,
               sodobnih in razvitih držav. Pazimo, da nam ne bodo pred lastnimi očmi, tam, kjer se
               začne senčna stran Alp, zgradili Schengenski zid. Pri tem pa bodo obmejni policisti z
               one strani zavestno in v skladu s službenimi navodili prezrli dejstvo, da smo
               pravzaprav tudi mi oblečeni v irhaste hlače, da pojemo v alpski poskočnici, pa čeprav
               ob spremljavi frajtonarice. Odločitev je v bistvu res zelo preprosta: Vzemi, ali pa
               ostani tam, kjer si. In če boš vzel, vzemi čim prej, da boš lahko tudi sooblikoval
               posamezne kriterije in pravila, ki se jim boš moral kasneje pozneje podrediti. Tudi
               Francozi, Britanci, Nemci, Nizozemci in drugi niso tako naivni, da bi pristali na
               možnost nakupa zemlje in nepremičnin na svojem ozemlju, če ne bi presodili, da je ta
               žrtev vredna tistega, kar dobijo v zameno.</p>
               <p>Tudi Francozi imajo eno samo prelepo Provanso, pa so tujci tudi tam lahko kupili
               počitniško hišico ali drugo nepremičnino. Pogosto celo bolje skrbijo za tovrstne
               lastnine in za okolje. Francozi pa vedo, da takšne lastnine tujci ne morejo odnesti k
               sebi domov. In kdo ne ve, da je mogoče iz obrambnih ali kakšnih drugih razlogov
               postaviti poseben režim za odprodajo nepremičnin in zemlje tujcem. Takšne režime
               imajo na obmejnih območjih, na območjih pomembnih za obrambo, v naravnih parkih, v
               naravnih rezervatih in drugje tudi vse druge članice Evropske unije. Z drugimi
               besedami, čeprav se zavedam zahtevnosti harmonizacije naše zakonodaje z evropsko, me
               to ne skrbi, ker vem, da bomo ta posel uspešno opravili tudi s pomočjo ekspertov iz
               evropske komisije in drugih, ampak seveda ob pogoju, da bo doma dovolj politične
               volje za to. Tudi spremembo ustave lahko dokaj hitro izpeljemo, seveda ob
               predpostavki čim širšega konsenza in dvotretjinske podpore v Državnem zboru.</p>
               <p>Še vedno pa smo dolžni jasno odgovoriti na vprašanje, in sicer temeljno vprašanje:
               ali gremo v Evropo, ali ne? Če je odgovor da, predlagam, da ta državni zbor čim prej
               sprejme sklep, da se začne postopek za spremembo ustave.</p>
               <p>Danes je Ustavno sodišče nadaljevalo obravnavo vladne zahteve za presojo ustavnosti
               predloga zakona o ratifikaciji. Odločitve ni sprejelo, delo bo nadaljevalo 5. junija.
               Prav ste slišali: 5. junija. Do takrat naj bi sodnik poročevalec, doktor Peter
               Jambrek, pridobil še dodatna mnenja tujih strokovnjakov mednarodnega prava, saj se bo
               med tem oglasil še v Strassbourgu in v Luksemburgu. Zanimivo. Gospod Jambrek bo
               opravil svoje dolžnosti evropskega sodišča in spotoma pridobil še nekaj strokovnih
               mnenj tujih pravnih strokovnjakov; menda zelo dobro poznajo našo ustavo.</p>
               <p>Jaz sem pa pričakovala, da bo gospod Jambrek na pločniku pred parlamentom čakal na
               naša mnenja o tej ratifikaciji. Zavedam se, da sodnikov Ustavnega sodišča iz tega
               mesta zaradi ravnanja o konkretnih zadevah ni umestno in ni dopustno kritizirati. In
               vice versa pa bi bilo prav tako korektno, če bi se ustavni sodniki izogibali javnih
               razprav in medijskih nastopov, kjer če tudi ne direktno, posredno pa le izražajo
               svoja mnenja o konktretnih zadevah v naprej. Nekatera med njimi so zelo čudna. Na
               primer, da bo Ustavno sodišče na eni strani moralo tehtati, kaj je skladno z ustavo
               in kaj ne, na drugi strani pa bo postavilo tudi vrednostne premise, kaj je za
               Slovenijo dobro in kaj ne. In da bo zaradi tega Ustavno sodišče zapeljano v
               skušnjavo. Če ustavni sodnik javno kritizira delo vlade, predsednika vlade in
               predsednika države, da nečesa niso storili ali pa so storili slabo, si ne morem kaj,
               da si ne bi ustvarila mnenja, da bo takšen sodnik vendarle pristranski in zelo
               oseben, ko bo neposredno kot ustavni sodnik odločal oziroma soodločal pri obravnavi
               vladnega predloga. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospa Bebler. Naslednji se je k besedi priglasil gospod Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani! Iščem z očmi predsednika vlade, pa ga ni. Vsekakor sem ga
               hotel pozdraviti, ker on je tako redek gost v tem parlamentu. Kolikor se spomnim, je
               prvič, odkar je bil izvoljen. On potem ne potrebuje več nastopa. Torej ga pozdravljam
               v odsotnosti. Torej sklic za to izredno sejo je bil dan 11. aprila tega leta. Nihče
               se tu ni vprašal, kaj bi lahko med tem časom naredili, nihče se ni vprašal, zakaj
               zamuda, čeprav je bilo nekaj o tem govora, ampak, kaj je povzročila ta zamuda. Nekaj
               vsekakor. Danes bi lahko imeli pod streho že ustavno presojo. Namen izredne seje je
               bil spodbuditi vse aktivnosti, ki jih izvajata tako vlada kot parlament, da bi prišli
               čimprej do ustreznih rezultatov. To pa vemo, kaj so: ratifikacija evropskega
               sporazuma in jasno, veliko pričakovanje, velika noč se nam bo zgodila, politična
               velika noč 7. julija letos v Madridu, pa čeprav je več ali manj že vse odločeno.
               Spoštovani kolegi! Ali veste, da sem malo žalosten, da se nihče danes ni spomnil, da
               poteka natanko 5 let od tega, ko je Slovenija postala članica OZN.</p>
               <p>Spominjam se dobro, bil sem na poti, popoldan je bilo. Slišal sem to po radiu. Bil
               sem izjemno zadovoljen, vznesen in sem pohitel domov, ker sem bil precej daleč od
               doma, da bi videl tudi slikovno sporočilo. Razočaranje je bilo nepopisno. Na East
               Riverju se je dvigala popolnoma zmečkana slovenska zastava in to mi ostaja kot nek
               grenak priokus tega velikega dneva. Podobno je tudi z našo diplomacijo vse odtlej pa
               naprej, z nekimi takšnimi ali drugačnimi prebliski. To je bilo natančno pred petimi
               leti, spoštovani kolegi.</p>
               <p>Kaj opažam sam kot poslanec, kot človek, ki je že v drugem mandatu v tem državnem
               zboru, ob pridruževanju evropskim asociacijam in konkretno sedaj ob tej točki
               dnevnega reda, ko govorimo o pridruževanju Evropski uniji? Opažam nekaj zelo
               enostavnega. Ni projekta, ni projektnega pristopa. Zaradi tega ni promocije, ni
               ustrezne informacije slovenskim državljanom. Danes boste lahko na ulici ali kjerkoli
               dobili silno neprijetna vprašanja od odraslih ljudi, izobraženih ljudi, tako
               imenovana politična osnovnošolska vprašanja. Ljudje ne poznajo dovolj zadeve. Jaz se
               spominjam začetkov televizije, kako je k temu pristopila Italija. Na primeren način
               so vzgajali že predšolske otroke. Spominjam se nekih zadev v zvezi z Irsko, kako so
               to prikazovali. Skratka, na vse možne poljudne načine so poskušali svojim ljudem
               povedati, kaj so narodi, kaj so države, ki tvorijo in ki bodo tvorile Evropsko zvezo.
               Takrat je bila še tako imenovana Evropska gospodarska skupnost ali EGS, kot smo jo
               imenovali. Če danes pogledam, kako se mi obnašamo, ugotovim določene stvari, kjer smo
               dejansko na nižji stopnji, kot je osnovnošolska - politično gledano. Glejte Bruselj -
               to je pojem, to je sinonim za Evropo, v obeh smislih, tako za Evropsko unijo kot za
               Nato. To vsi vemo. Ta Bruselj, ki se pojavi na nekem mestu vsak dan v italijanskem
               ali nemškem časopisu, se pri nas lahko ne pojavi vsak dan, samo če o Bruslju pišemo.
               In tu je že prva kurioziteta. Šel sem malo gledat take nenavadne stvari, veste, da
               jaz ne maram ponavljati stvari, ki jih drugi ponavljajo, da poizkušam biti kolikor se
               da izviren, vedno mi to ne uspe, ampak, kaj sem ugotovil. Vremenska napoved, podatki
               o vremenu, Delo nič. Bukarešta, ja, Podgorica - to je nekje na Balkanu - ja, Bruselj
               nič. Dnevnik, isto. Imam s seboj tudi fotokopijo, vam lahko pokažem. Še bolj sem bil
               razočaran zaradi tega, ker sem potoval v Bruselj, prejšnji mesec, da bi se primerno
               oblekel. Pogledal sem, če mi televizija mogoče zna povedati, zvečer po Odmevih,
               kakšna je temperatura v Bruslju. Nič, za Beograd pa je bil podatek. No, vidite, eden
               izmed teh kamenčkov je tudi to, Evropa še ni v zavesti, Evrope še ni v podzavesti.
               Zakaj je ni? Ker nismo za to nič naredili. Potem, jasno, pridem na druge stvari, ki
               so bolj resne, in sicer na to, kakšna sporočila mi dajemo Evropi. Kakšna sporočila mi
               pošiljamo ven. Evropa nas gleda. To, da poskušamo zavirati denacionalizacijo, to je
               sigurno neevropsko sporočilo. To, da imamo nestabilen politični sistem, kar spomnite
               se, koliko časa smo se pogovarjali za vlado, dokler niso opravili tu nekih kupčij
               itd., to ni evropski način. To, da ta parlament ni prisodil največji opozicijski
               stranki nadzor proračuna, to ni evropska kategorija. To, da sploh proračuna ni in da
               si ta vlada od tega parlamenta upa izsiliti neko začasno financiranje, to ni evropska
               kategorija. Ne nazadnje imamo tudi sporočila, ki jih ni. Kdaj naša slika po satelitu?
               To ni evropska kategorija. Jaz prihajam iz Nove Gorice in nad Solkanom, kjer vsa z
               Marušičem doma, je en velik napis kot ostanek prejšnjega režima iz kamenometa, črke
               so dolge 20 do 30 metrov, jaz sem enkrat to prehodil, ampak vam povem, zelo veliko je
               to, <q>"Naš Tito"</q>. Prav pred dnevi sem prebral na račun tega eno sočno pismo. Delo, 8.
               maja letos, v Gorici, Jugoslavija, na Sabotinu, Naš Tito. Popotnik, Slovenec, potuje
               po Gorici, vidi še kakšen napis Jugoslavija, se spotakne ob nekoga, mu reče, kako da
               je to še vedno tam, da piše Jugoslavije in ta mu odgovori, tudi vi imate napis, ki
               nam ni preveč všeč - to citiram - oziroma napis, ki draži čustva drugih državljanov.
               To je napis Naš Tito na Sabotinu. Pod tem napisom, pod Sabotinom, teče trenutno edini
               koridor, cestni koridor neke države skozi drugo državo, to je tako imenovana
               sabotinska cesta, to je bilo določeno z Osimskimi sporazumi. Jaz sem pred tremi leti
               v tem državnem zboru prosil zunanje ministrstvo, da pristopi k temu, da se odstrani
               tista značilna taboriščna ograja z zgornjim delom pod kotom in z bodoče žico. Še do
               danes ni nič.</p>
               <p>Ko sva pred dvema letoma, s poslancem Borutom Pahorjem gostila na Goriškem evropske
               poslance in ko smo šli skozi ta koridor, se niso mogli načuditi temu.</p>
               <p>Meni pa Ministrstvo za zunanje zadeve še danes ni odgovorilo na poslansko vprašanje,
               razen z neko floskulo. Tudi to ni evropska kategorija.</p>
               <p>Pred nekaj dnevi preberem v tržaškem Piccolu članek: Tito, po sedemnajstih letih, v
               Kopru je še vedno Titov trg, tudi to ni evropska kategorija. Jaz vam povem, da vas
               lahko s tem tu alimentiram eno uro, ampak za enkrat dovolj, bom nekaj drugega vmes,
               da se boste odpočili od tega naštevanja, potem bom pa zopet prišel na to.</p>
               <p>Kaj sta vlada in Državni zbor naredila v tem času? Mi vemo, kaj se je dogajalo v
               prejšnjem mandatu. Jaz imenujem zelo enostavno to zadevo, odkar je bil zrušen Lojze
               Peterle, odkar je minister Thaler prevzel ta resor, je šlo vse navzdol.</p>
               <p>Jaz sem v to trdno prepričan. Po Thalerju je bil Thaler določen čas, kot jaz temu
               pravim, je bil VD, potem je prišel Kračun, ki je bil NVD, dobesedno, in potem je bil
               zopet Thaler.</p>
               <p>Ob vsem tem sem zaznal, da pravzaprav zunanjo politiko vodi Janez Drnovšek. On je
               pred dvema letoma tudi v imenu tega zbora, ne da bi ga kdo pooblastil, napovedal
               spremembo ustave. Za to ni imel pooblastil, imel pa je pooblastila za druge stvari,
               ki jih ni opravil.</p>
               <p>Kdo je preprečeval dr. Drnovšku, da ni ratifikacije izvedel že v prejšnjem mandatu,
               tudi normalno bi bilo, da bi to naredil, imel je večino. Imel je vsakršno večino svoj
               čas. Potem je počasi izgubljal, ker je vsaj znotraj države postajal nekredibilen.
               Ampak bil je trdno v sedlu do konca. Kdo mu je to preprečeval? Glejte, o vsem tem se
               človeku zgodi, da sliši takšne stvari kot pred 14 dnevi, državni sekretar Ivo Vajgel,
               ga ne vidim, sicer bi ga toplo pozdravil, ne strinjam pa se z njegovo ugotovitvijo,
               bil je na oddaji Proet contra, kjer je rekel nič manj kot to, da smo imeli štiri
               mesece tehnično vlado. Kakšno tehnično vlado za božjo voljo?! Vlada je bila takorekoč
               ista, isti resor, isti ljudje, isto vse. Pa ni bilo dovolj to! Pa se gre predsednik
               vlade spozabit in na zadnji TV konferenci reče, da smo bili 9 mesecev v nekem
               vakuumu, od parlamentarnih počitnic. Ja, za božjo voljo, kdo mu je pa preprečeval
               kakršnokoli zunanjepolitično početje?! Imel je platformo, imel je izhodišče, imel je
               sklepe Državnega zbora, vse bi lahko opravil - pa ni! Ne samo to. Liberalna
               demokracija je prekinila delo v Državnem zboru veliko prej, kot je bilo treba, pred
               tem pa pospravila tako mimogrede nekaj zakonov, med tem zakon o graditvi objektov, ki
               dovoljuje nekim klanom, da zaradi določil, ki so v tem zakonu, danes pobirajo od
               ljudi, ki nimajo pooblastil, iz tega zakona mastne denarje. Novice prihajajo,
               anonimna pisma, prav v kratkem bom obvestil o tem tudi organe pregona. Ampak to je v
               oklepaju, tu se itak nič ne zgodi. Torej, tudi Državni zbor nima nikakršne
               strategije. Iz pregleda dejavnosti Državnega zbora izvem, da nimamo nobenih
               parlamentarnih odnosov z Norveško in Portugalsko. Ja, lepo vas prosim! Kam pa to
               sodi, kako je to mogoče?! Jih imamo pa seveda s Korejo. Tam je bil Kacin, ni dolgo
               tega.</p>
               <p>Jaz ob tem ne morem kaj, da ne bi repliciral tudi nekaj <q>"ugotovitvam"</q> - ugotovitvam
               med navednicami - ki so si jih tu privoščili nekateri moji kolegi. Poslanec in
               prijatelj Borut Pahor je tu izlil kar precej žolča na predsednika vlade. Jaz se mu
               čudim. Ali veste, zakaj se mu čudim? Zakaj je pa potem glasoval zanj?! Torej so to
               krokodilove solze.</p>
               <p>Poslanec in prijatelj Jože Lenič - ga ne vidim tu, pa mi je žal, ker z njim pa res
               prijateljujem - je rekel, da dobra politika ne kokodaka, ampak nosi jajca. Zdaj,
               vprašanje je, kakšna je vloga tu petelinov, kajne, in kakšna so ta jajca. Tega on ni
               pojasnil, pa bi bilo kar zanimivo zadevo tako razviti.</p>
               <p>No, višek je pa dosegla kolegica Beblerjeva. Ta je šla preko mere, ne da bi jo
               predsednik Državnega zbora opomnil. Ta je žalila ustavnega sodnika Jambreka s
               pločnikom - pločnik je pa ponavadi asociacija za pocestnico, za prostitutko. To je
               nedopustna žalitev sodnika Ustavnega sodišča, proti kateri ostro protestiram. Sicer
               je pa Beblerjeva govorila o španskih jezdecih. Verjetno ji ni šel z jezika <q>"španski
               kompromisni predlog"</q>. Govorila je tudi o Berlinskem zidu. Glede na tisto, kar sem
               povedal v Novi Gorici in Kopru, Tito, veste, da je danes že na splošno znano, da se
               je Tito družil z ljudožerci tipa Idi Amin, Dada in Bocassa in tako dalje. V Novi
               Gorici in Kopru glede na to, kar sem prej povedal, očitno Berlinski zid še ni padel.
               To jaz čutim tudi ob nekih drugih prilikah. Berlinski zid obstaja marsikje še pri nas
               in v naših glavah.</p>
               <p>Obljuba dela dolg. Kaj še ni evropskega pri nas? Veste, danes sem bil presrečen, da
               se nam je zgodilo nekaj. Ampak to sem zaznal šele kasneje, ne zjutraj. Toliko časa se
               je vlekla ta zadeva, kdaj bo, ali bo, ne bo izredna seja Državnega zbora, da sem
               skico govora pozabil doma, pustil doma pravzaprav. Hvala bogu, da se je to zgodilo,
               tako sem bil prisiljen v neke nove razmisleke in iz tega se je rodilo to, kar vam
               zdaj podajam.</p>
               <p>Torej mi, ki govorimo tu in ki so nas polna usta o Evropski zvezi, o Evropi, smo ali
               pa so, in zdaj bom pojasnil, kakšna je razlika med smo in so tu v parlamentu. Če vi
               preberete kakršno koli vest v tujih časopisih, ne boste nikjer prebrali stavka, ki je
               pri nas tako rekoč pogosto vsak dan: poslanci so sprejeli. Ne, večina je sprejela.
               Namreč, včerajšnjega zakona, jugo-zakona o obdavčitvi avtomobilov, jaz nisem sprejel,
               sprejela ga je večina, jaz sem bil proti. Torej to ni evropska kategorija, to je
               čista balkanska prevara Evropske unije. Star trik, poznan še iz prejšnjih časov, za
               časa Jugoslavije, znižati carino, zvišati davek, ali smo vas <q>"nadmudrili"</q>, kot je
               rekel prej kolega Lojze Peterle in res se tega izraza ne da prevesti. Tako kot oni,
               za katerega je govoril kolega Jelko Kacin, da se v angleščino ne da prevesti, in
               sicer Tozde, Sozde in tako dalje. Kaj še ni evropskega? Gledate slike iz evropskih
               parlamentov? Ali ste že videli take kupe papirja na mizi? To ni evropsko. Ni evropsko
               tudi to, da nastopi v tem parlamentu 6. maja profesor Bernard iz Katoliške univerze v
               Louvenu iz Belgije. Predavanje organizira Lojze Peterle, Komisija za evropske zadeve,
               prisotnost osmih poslancev, razmerje 6 proti 2 v korist opozicije. Niso bili prisotni
               poslanci LDS in Združena lista. Ali so se ustrašili katoliškega naslova ali kaj?
               <stage>(Neko vprašanje iz klopi - se ne sliši dovolj.)</stage> Nisi bil prisoten na predavanju, ki
               ga je pripravila Komisija za evropske zadeve. Ne me prekinjati dragi moj Feri. Nisi
               bil prisoten, ker sem napisal. Če hočeš, ti preberem, kdo so bili vsi prisotni
               <gap n="..."/><stage>(Glasovi iz klopi.)</stage><gap n="..."/> Kasneje si bil prisoten. Ne, ne<gap n="..."/></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Saj bo gospod Horvat imel repliko in bo povedal.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p><gap n="..."/>Saj bo povedal, ni bil prisoten na predavanju dopoldan ob 11.00 uri.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Pravi, da ni bil povabljen.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Tu je bil 11. aprila nihče drug kot Santer. Do danes še nisem dobil odgovora
               Državnega zbora, ko sem se pritožil, da je tu bilo suho cvetje in da ni bilo evropske
               zastave. Danes, ko je bila gospa Fisherjeva tu, se je sicer to popravilo. Torej, tudi
               nastop gospoda Santerja v tem državnem zboru ni bil z naše strani evropski.</p>
               <p>Poslanci smo v tem mandatu dobili svojo izkaznico. Bog ne daj, da bi jo pokazal, ker
               lahko gre slika v svet! Izkaznica je slabša kot najslabša dijaška mesečna karta za
               tramvaj oziroma trolejbus, ali kar imate, avtobus v Ljubljani. Torej, to ni evropska
               kategorija. In kaj še ni evropskega? Tam v kotu, kamor jaz večkrat grem, ker jaz
               sedim tam zgoraj, je termometer. Danes je vseskozi tam 27 stopinj. 27 - pojdi
               pogledat, kolega Sovič! Zdaj je lahko padlo. Tu sem si napisal, lahko da je zdaj
               stopinja manj. In tudi, če bi bilo 25, to ni evropska kategorija, razen mogoče za
               Združeno listo. Ja! Danes, ko ima že vsak zavoženi družbeni manager, med navednicami,
               klimatsko napravo v svoji pisarni. Tu delamo v nemogočih, neevropskih pogojih. Ta
               dvorana je bila sigurno napravljena za 150 delegatov, ki so prišli sem poslušat
               referat Popita, aplavdirali in odšli v <q>"Šestico"</q>. Da bi sedeli tu ves dan, ni mogoče.
               Torej, to ni evropska kategorija.</p>
               <p>In, če verjamete ali ne, ni evropska kategorija tudi to, da sedi poslanec Pucko,
               samostojni poslanec, med poslanci LDS. Nikjer v evropskih parlamentih tega ni. To ni
               evropska kategorija.</p>
               <p>Kaj pa v vsakdanjem življenju? V vsakdanjem življenju verjetno vemo, da ni evropska
               kategorija naš delovni čas, ki je tak, kot je bil v času realsocializma. Ni evropska
               kategorija tudi pričetek pouka v srednjih šolah ob 7.00 uri zjutraj. To ni evropska
               kategorija. Vprašajte kogarkoli, ali pa če rečete komurkoli, v Italiji na primer, vam
               ne bo verjel, da smo taki bedaki. Ni evropska kategorija tudi to, da nazivamo še
               vedno tovarišice in tovariše učitelje v vrtcih in šolah. Prav tako ni evropska
               kategorija to, da jaz ne morem na svoj ček, ki ima kritje takšno in takšno, na svoji
               banki napisati večjega zneska kot 15.000 tolarjev. To ni evropska kategorija. Ko sem
               pred 20 leti prišel v inozemstvo in ko nisem vedel za to, sem napisal ček za večji
               znesek, in sem imel v desetinah, ne tolarjev, ampak dolarjev v desetinah tisočev, so
               me nadrli in spomnim se še sedaj, da nisem razumel, ljudje so mislili, da hočem
               nekoga prevarati in sem jih torej zavrnil, da so Indijanci, da ne vedo, kaj so banke.
               Isto lahko rečem tudi danes. To ni evropska kategorija. Jaz lahko napišem natančno do
               tolarja, kolikor imam jaz kritja na svojem računu, to je povsod po svetu. To sem jaz
               delal tudi v tujini, ko sem tam delal. Mi pa leta gospodovega 1997 imamo omejitev
               15.000. To je škandalozno za državo, ki hoče priti jutri v Evropsko zvezo.</p>
               <p>In ne nazadnje, ni evropska kategorija tudi praznik 2. maja. Rokovniki, ki jih
               tiskajo v državah Evropske unije, imajo označene praznike za vse države Evropske
               unije in za sosednje države. V Italiji natisnejo rokovnik, po novem sedaj, kjer ne
               piše tu 2. maj - jaz kupujem namreč tak format, ker je praktičen - 2. maj praznujeta
               Slovenija in Rusija. Ja, lepo se sliši. To ni evropska kategorija. In še, in še in še
               pa še bi lahko našteval, kot sem rekel, sem doma pozabil še najmanj 10, mogoče 15
               takšnih primerov. Ni evropska kategorija tudi, kar pišejo na primer slovenski
               novinarji o Državnem zboru. Prejšen teden sem prebral v neki kolumni, da jemo v
               restavraciji, ki je bila ozaljšana za krepke milijone. Torej restavracija v Državnem
               zboru ni evropska kategorija in ko pride kakšen tuj gost, me je sram. To je
               realsocialistična menza, obrat družbene prehrane izpred 30 let. Ne nazadnje ni
               evropska kategorija tudi to, ko je to novinar napisal, da se tam poslanci mastijo.
               Mastna hrana je stvar preteklega časa, danes to ni sodobno. Zadnji verjetno, ki se je
               mastil v tej restavraciji, je bil Stane Dolančev, ampak danes ne verjamem, da se še
               kdo masti. To ni evropska kategorija. In če potem, ko s kolegom Leničem prideva iz
               Rima in ob škandalu, ki se je zgodil tam doli, nasproti našega veleposlaništva<gap n="..."/> Jaz
               povem tudi en ocvirek, ampak zgolj dekorativno. To, da so se pač Čehi, Poljaki,
               Madžari vozili z vozili njihovega veleposlaništva, da sva se pa midva vozila s
               podzemeljsko železnico, napiše novinar v Dnevniku samo to, ne zgraža se pa nad tem,
               da v štirih dnevih uslužbenci veleposlaništva v Rimu niso prišli k vodji poslanske
               skupine največje opozicijske stranke reči <q>"dober dan"</q>, ali kakorkoli. Ampak sploh
               niso prišli. To ni evropska kategorija. To ni še kaj drugega, kaj šele evropska
               kategorija. Če pomislim, da imamo takšno diplomacijo, potem se jasno sprašujem, kako
               je sploh mogoče, da smo dosegli tako veliko, kot smo dosegli. Saj smo ogromno
               dosegli. Ampak, žal, bo prišla streznitev. Dosegli smo z besedami, z dejanji bolj
               malo. Tu ne gledam zadeve strankarsko. Zadeve gledam vseslovensko, zadeve gledam tudi
               antibalkansko. Doma in rojen sem na desnem bregu Soče in se nikdar nisem smatral za
               Balkanca in s tem sem tudi vedno opravičeval svoje prehude besede, ki sem jih v
               prejšnjem režimu rekel, da sem proti Balkanu. Rekel sem pač, da je naravna zadnja
               meja, ki loči Balkan od srednje Evrope, Soča in ker sem pač z desnega brega, pač
               nisem Balkanec.</p>
               <p>Torej, da zaključim. Dejansko jaz tu gledam vseslovensko, ampak se sprašujem, zakaj
               to peljemo na tak način. Razumem, da kot opozicijski poslanec ne morem biti vključen
               v vladna prizadevanja,da bi tu kaj naredili. Ne razumem pa, zakaj nisem vključen, da
               bi kaj naredili, v državnozborska prizadevanja, te državnozborske diplomacije je
               premalo. Občutno premalo. V redkih stikih, ki jih imam z drugimi parlamentarci, sem
               ugotovil, kako to sistematično počnejo, ker navsezadnje so parlamenti držav tisti, ki
               odločajo o tem. Tu pri nas imamo pa tako na nivoju Državnega zbora oziroma v segmentu
               Državnega zbora, tako na vladi, samo diplomacijo vrhov piramid. Ne, to ni prav. Vam
               garantiram.</p>
               <p>V bodoče želim naslednje. Želim, da bi naša zunanja politika nastopala bolj
               profesionalno in če hočete jasno in enostavno povedano, bolj evropsko, tudi bolj
               samozavestno. Predvsem tu govorim kot poslanec Državnega zbora - z večjim zaupanjem,
               bolj skupno. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Hvalica. Ugovor ima gospod Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Moj spoštovani predhodnik je precej stvari povedal. Ena me
               je posebej zbodla, ko je bilo govora o temperaturi. Sestavni del evropske kulture je
               tudi strpnost pri stvareh, ki so zelo dokazljive, in merjenja temperature so že
               takšna. Očitno je, da je treba dopuščati, da ima kdo tudi drugačen podatek. Treba je
               živeti pač z razlikami in pri tem biti strpen. Slabo pa je, če kdo vse, ki mislijo
               drugače, ki mogoče celo odčitajo temperaturo drugače, kot on, takoj proglasi, da so v
               zmoti. To ni evropsko.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Repliko ima gospod Ivo Hvalica. Vsekakor pa je res replika klasičen instrument
               evropske kategorije.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod predsednik. Torej opozicijskega poslanca, opozicijskega pod B, bi
               takole odpravil, če dovolite. Če niste imeli ob vsem tem, kar sem rekel, ničesar
               drugega pripomniti kot to zaradi temperature, sem vam pa pojasnil, kako sem prišel do
               podatka, potem je zelo žalostno. Ne nazadnje, malo bi se lahko tudi solidaliziral s
               poslanci, ki trpimo v tej vročini, večina je v srajcah in je razumljivo, da ne zmore
               celodnevnega posedanja. Torej vaš nastop je bil tu zelo klavrn kot replika na moje
               izvajanje. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Hvalica. Zgleda, da so nove replike. Prvi se je javil gospod Sovič,
               potem pa gospod Moge.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani! Moj spoštovani kolega ima težave z razumevanjem moje
               replike. Predvsem bi pa rad rekel, da tudi ni evropsko sam definirati, kaj je
               opozicija in kaj ne, še najmanj evropsko pa je kogarkoli odpravljati, kot je moj
               spoštovani kolega naredil. To ni evropska praksa, še enkrat poudarjam. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Moge, potem pa gospa Beblerjeva.</p>
            </sp>
            <sp who="SDZ2:MogeRudolf">

               <speaker>RUDOLF MOGE:</speaker>

               <p>Gospod predsednik, hvala lepa za besedo. Mislim, da se skoraj nima smisla ustavljati
               ob debati, ki je bila tukajle, kajti ta nas gotovo ne pelje združene v Evropo. Rad bi
               pa dejal, da se enkrat v tem parlamentu mora prenehati s pritlehnimi izrazi za naše
               poslance. Vsak ima svojo izobrazbo, vsak je bil nekje izvoljen in ti izrazi, ki so
               bili dani zopet tukajle od istega poslanca kot že prej uporabljeni, ne delajo
               nikakršne časti, niti ugleda temu parlamentu. Rad bi pa rekel, da tisti argument, ki
               ga je gospod Hvalica tukajle povedal in nas je vse nekako globoko prizadel, da ni
               evropsko imeti ob 7.00 zjutraj pouk, da je on bil tisti, ko smo takrat glasovali o
               šolskem tolarju in smo glasovali za to, da bi otrokom šolske stavbe priredili in
               odpravili dvoizmenski pouk, ki se ni upal glasovati za šolski tolar, ampak je raje
               glasoval za obrambni tolar.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Takoj, gospod Hvalica! Besedo ima gospa Beblerjeva in gospod Peterle.</p>
            </sp>
            <sp who="SDZ2:LavtižarBeblerDarja">

               <speaker>DARJA LAVTIŽAR-BEBLER:</speaker>

               <p>Hvala lepa, gospod predsednik. Spoštovani zbor! Res si bom težko oprostila, da sem
               zamudila tak, menda zelo prisrčen nastop gospoda Hvalice na račun mojega prejšnjega
               nastopa. Vsakdo pač govori o tistem, na kar se kolikor toliko spozna. Jaz sem
               govorila o tem, da naj bi se ustavni sodniki javno ne izpostavljali o stvareh, o
               katerih bodo morda sodili in se odločali kot ustavni sodniki. Gospod Hvalica pa je
               vso stvar spravil na pocestniško raven, ker se očitno on na to bolje spozna. Hvala.
               <stage>(Smeh!)</stage></p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Besedo ima gospod Hvalica. Prosil bi vas, kolegice in kolegi, da pri tej razpravi
               upoštevate normo razprave in da resnično ustavnih sodnikov ne vpletate v vašo
               razpravo.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Začnem na koncu. Gospa Beblerjeva, vaše opravičilo pločnika v zvezi z
               ustavnim sodnikom Jambrekom je mizerno, ampak bog pomagaj, to tudi kaže nekaj.</p>
               <p>Kje je pa gospod Moge to našel, ne vem. Vedno sem se boril za obrambni tolar -
               priznam. In to takrat, ko ni bil minister Janez Janša, tudi potem sem se boril, po
               tem sem bil znan. Kako pa vi povezujete sedmo uro s šolo in tako dalje, če mi
               dokažete, da sem kdaj glasoval proti gradnji kakršnekoli šole, potem ne vem. Vi ste
               pač to utrgali. Čudim se pa, ko ste prišli sem gor in omenjali pritlehtnost, da se
               niste spravili na vašo kolegico, gospo Beblerjevo, ki je tu, lahko rečem, nedostojno
               govorila o ustavnem sodniku Jambreku. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Repliko ima gospod Peterle, gospod Rupar, gospod Kacin, gospod Moge.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Spoštovani! Ne bom zašel na pločnik, ampak bi rad samo povedal, da gospod Moge
               ponavadi bolj precizno pove zadeve. Tukaj bi ga rad pa le opozoril, ko je prejle
               rekel, da je vse nas prizadel gospod Hvalica. Torej, jaz se izvzamem, mene ni
               prizadel.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Besedo ima gospod Rupar.</p>
            </sp>
            <sp who="SDZ2:RuparPavel">

               <speaker>PAVEL RUPAR:</speaker>

               <p>Rad bi samo repliciral gospodu Mogetu in tudi gospe Beblerjevi. Spoštovani gospod
               Moge! Danes dopoldne je bil KVIAZ. Na tem KVIAZ-u ste kljub temu, da zelo dobro
               poznate situacijo, lagali, to upam povedati vsem, ste lagali! In to ste delali tudi
               50 let po šolah - tudi to lahko povemo, brez zavore in prosim, ne se spuščati na tak
               nivo in tudi vi, gospa Beblerjeva, lepo prosim. Govorite o zaplankanosti, govorite o
               ljudeh, ki se spoznajo na pocestnice itd. Gospa, ali smo vendarle v tej državi še
               ljudje, ki smo morda kaj vredni, ali je to samo LDS in te vaše finte? Ali se vendar
               ta parlament lahko spušča na take debate? Ali vas ni sram? Ali vas ni sram govoriti,
               da je nekdo proti Evropi, če pa vendar vemo, da smo vsi za to? Saj še nisem končal.
           </p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Prosim za mir v dvorani.</p>
            </sp>
            <sp who="SDZ2:RuparPavel">

               <speaker>PAVEL RUPAR:</speaker>

               <p>Hvala, gospod predsednik. To pa je evropsko. Rad bi še to povedal, da manjka
               dialoga, da manjka tudi morale, da manjka marsikatere stvari, da pa je vse preveč,
               tudi v tem parlamentu, teh nizkih udarcev, ki nas pa - oprostite - res ne peljejo v
               Evropo in vendarle malo razmisleka in tudi druge pameti in tudi druge inteligence.
               Saj vendar pravite, koliko je imate. Izkoristite to.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala. Pred nadaljnjimi replikami bi predlagal, da se vendarle poskušate držati
               teme. Zelo bi bil vesel, če bi se kdo od vas odpovedal replikam. Naslednji je gospod
               Kacin, potem je gospod Moge in gospod Petan, potem pa bomo šli naprej.</p>
            </sp>
            <sp who="SDZ2:KacinJelko">

               <speaker>JELKO KACIN:</speaker>

               <p>Hvala za besedo, gospod predsednik. Gospod Hvalica je povedal, da se je zavzemal za
               obrambni tolar takrat, ko ni bilo več gospoda Janše na mestu obrambnega ministrstva.
               Jaz to zelo cenim, ampak vseeno si ne bi rad lastil zaslug. Obrambni tolar je bil
               izglasovan prej, preden sem prišel na mesto obrambnega ministra in potem se ni bilo
               treba več zanj zavzemati. Obstoji zakon, ki se izvaja. Vseeno, gospod Hvalica,
               iskrena hvala, ampak zdi se mi, da zaradi korektnosti je prav, da povemo, kdaj je
               bilo to izglasovano in kdo je največ prispeval k temu. Vseeno pa hvala za vaše
               prizadevanje.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala. Gospod Moge.</p>
            </sp>
            <sp who="SDZ2:MogeRudolf">

               <speaker>RUDOLF MOGE:</speaker>

               <p>Predsedujoči, hvala. Najprej gospodu Hvalici, zakaj se nisem spravil na gospo
               Lavtižarjevo? Očitno zaradi tega, ker je poročena, jaz pa tudi.</p>
               <p>Druga stvar, če smo že pri tem, je ta, da lahko prinesem vsak čas, kadarkoli hočete
               - fotokopiram in tudi dam - izpisek glasovanja, ko smo glasovali o šolskem tolarju;
               kar je bilo pa v programu, pa vsak dobro ve.</p>
               <p>Tretja stvar je ta, kar je govoril gospod Rupar - pravi mi, da sem lagal. Povedati
               vam moram, ampak to v ta kontekst sploh ne spada, da sem prebral, kaj je on napisal,
               kako želi imeti poslanske pisarne v volilnih enotah. Torej njegovo pismo sem prebral.
               In to, kar mi očita, da sem 50 let lagal po šolah, jaz bi rajši govoril, da nisem
               govoril resnice je nemogoče. Imam 53 let in zagotovo nisem šel s 4 leti v šolo, ampak
               ko sem predaval matematiko so mi skoraj vsi verjeli, da govorim resnico, nihče mi ni
               rekel, da sem lagal. Precedujoči, jaz se vam zahvaljujem za opazko, ne bom se na
               nobeno repliko več oglasil, ker se mi zdi, da je ta reč neproduktivna in bi nekako
               sam sebi in tudi nam vsem dejal tole latinsko misel: <q>"Bodi vsaj dober, če ne moreš
               biti pameten"</q>.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, tudi zato, da ste se odpovedal repliki za naprej. Besedo ima gospod
               Petan.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Hvala, gospod predsednik! Spoštovani! Ne bom omenil nobenega imena, vendar pa
               menim, da je prav, da to, kar je res, pa vseeno o tem spregovorimo in da naj bo v tej
               stavbi resnica tista, ki bo veljala. Prej je bilo omenjeno, da moj spoštovani
               predgovornik ni nikoli glasoval proti šolstvu, ampak spomnite se nazaj, še ni tako
               dolgo, mislim, da je dobrih 14 dni, ko je naš kolega gospod Pukšič ravno tu sprožil
               razpravo o financiranju, da bi tudi občine, ki imajo manj denarja v svojih
               proračunih, lahko sfinancirale šole, da bi imeli otroci boljše pogoje, tudi v
               osnovnih šolah imajo troizmenski pouk in tudi osnovne šole so šole, ne samo srednje
               in pa fakultete in številka na displeju je jasno pakazala, da je večina in tudi ta
               poslanec, ki je to dejal, da tega ni nikoli naredil, je glasoval proti, to lahko
               navsezadnje dokažejo tudi izpiski, zato bodimo korektni. Menim pa, da je res prav, da
               se določenega nivoja pa vseeno držimo, kar je pa res, je pa res. Ste glasovali proti.
               Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Petan. Samo še ena replika je, gospod Hvalica. Se odpoveduje?
               Gospod Hvalica ima še repliko.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa! Spoštovani! Ko sem govoril o obrambnem tolarju, sem mislil tudi na
               glasovanje o delu, ki se je nanašal na proračun Ministrstva za obrambo. Dobro se bo
               spomnil bivši minister Jelko Kacin, da sem to vedno podpiral, v nasprotju z na primer
               Matejo Kožuh-Novak, ki nikdar ni razumela tega, da je treba najprej imeti orožje, da
               imaš potem lahko maslo. Tudi na primeru Bosne tega ni razumela.</p>
               <p>Seveda pa moram povedati hkrati tudi to, da nisem pa podpiral nikdar, ker tudi nisem
               bil s tem seznanjen, nakupa izraelskih havbic. Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ugovor na prejšnjo razpravo ima še dr. Zagožen. Potem pa naslednji
               razpravlja gospod Leon Gostiša in gospod Avšič ima še ugovor.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Spoštovane kolegice in kolegi! Želel bi pojasniti en nesporazum. Gospod Lenič je
               rekel, da je nad menoj razočaran in da naj bi rekel, da alternativ ni in da
               alternative so in če hočem voditi tako eminenten odbor, kot je Odbor za gospodarstvo,
               bi želel slišati, katere so tiste alternative, ki bi lahko morebiti bile boljše od
               alternative v Evropski uniji za slovensko gospodarstvo. Poglejte, rekel sem dve
               stvari. Prvič, sem jasno rekel, da smo za vstop v Evropsko unijo,vendar ne pod
               vsakršnimi pogoji in za vsako ceno. Potem pa sem omenil tega uvodničarja v sobotni
               prilogi, ki pravi, da za Slovenijo alternative v Evropi ni. To po domače pomeni, da
               absolutno ni nobene druge možnosti. Naprej sem rekel, da alternativa vedno je,
               vprašanje pa je samo, iz katerega vidika je bolj ali manj ugodna. Poglejte, Švica ni
               v Evropski uniji, je pač ocenila, da iz nekih njenih vidikov je tudi ta alternativa
               zanje sprejemljiva. Hotel sem s tem samo to poudariti,da absolutistično gledanje, da
               ni alternative, da ni absolutno nobene druge možnosti, da takšno gledanje v življenju
               ni realno. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Zagožnu. Gospod Avšič in gospod Sovič.</p>
            </sp>
            <sp who="SDZ2:AvšičJože">

               <speaker>JOŽE AVŠIČ:</speaker>

               <p>Hvala za besedo. Želel bi samo ugovarjati gospodu Petanu. Mislim, da je neupravičeno
               vpletel glasovanje o sklepu za spremembo programa šolskega tolarja oziroma investicij
               šolskega tolarja. Za to je šlo, ne da smo bili proti gradnji šol v majhnih občinah,
               ampak zato, da se držimo programa, ki ga je ta parlament v prejšnjem sklicu sprejel.
               Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Avšič. Še gospod Sovič in potem še gospod Pukšič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame! Spoštovani! Rad bi povedal, da se strinjam z mojim spoštovanim kolegom
               Zagožnom. Tudi sam mislim, da alternative so. Res pa je, da Švica mogoče ni najboljši
               primer za takšno alternativo. Država, ki ima eno najmočnejših bank v Evropi, ima
               drugačno pozicijo kot jo ima Slovenija. Tudi Norveška je lahko alternativa in primer,
               ampak spet ne kot zgled za Slovenijo. To je končno dežela, ki je v enem posebnem
               geografskem položaju, ki ima izjemna morska bogastva in tudi izjemna energetska
               bogastva. Alternativa je, v to sem prepričan, k temu, da gremo v Evropsko unijo,samo
               mislim, da ta alternativa za Slovenijo ni dobra. Ta alternativa pomeni odločitev za
               manj varnosti, manj stabilnosti in zato bi ta alternativa dolgoročno gledano za
               Slovenijo bila slaba. Prepričan sem, da takšno mnenje deli tudi moj spoštovani kolega
               Zagožen. Hvala lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Še ugovor gospoda Pukšiča.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala, predsedujoči oziroma predsednik! Pravzaprav ne vem, če lahko repliciram temu
               spoštljivemu zboru, ker če bi, gospod predsednik, preverili ali smo sklepčni, bi
               verjetno morali sejo prekiniti. Pa ne vem, ali bi počakal z repliko, da boste to
               naredili.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Ali zahtevate, da preverimo sklepčnost?</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Ja, prosim.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Potem predlagam, da greste na mesto, da boste tudi glasovali. <stage>(Odgovor: Bom.)</stage> <stage>(Smeh v
               klopeh.)</stage> Kolegice in kolegi, ugotavljamo prisotnost! Bomo še počakali nekaj
               trenutkov. Rad bi vam povedal, da bi potem po nastopih gospoda Leona Gostiše in
               Helene Hren Vencelj tudi ugotovili, ker bo potem nastopil tudi gospod Thaler, gospod
               Cizelj, se opravičujem, bi potem ob desetih sejo zaključili. Ugotavljam prisotnost!
               <stage>(52 prisotnih.)</stage> Ali gospod Pukšič še želi imeti repliko, ali je s tem izčrpal svojo
               repliko? Prosim.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala za besedo. Nisem izčrpal replike, ampak sedaj vem, da pred avditorijem, ki je
               sklepčen, lahko repliciram. Seveda ni bil moj predlog takrat, če smo sedaj že prišli
               iz evropskih zadev na šolstvo in prav je tako, da se vračamo na šolstvo.
               Izobraževanje je osnova in temelj, na dolgi rok je to resnično pot v Evropo in to je
               evropsko. Ni pa bilo evropsko s strani gospodov parlamentarcev, ki so nasprotovali ne
               spremembi koncepta sistema financiranja, ampak ni bilo evropsko, da so nasprotovali,
               ko sem predlagal predlog sklepa, da bi vlada pripravila rešitve, kako financirati
               osnovno šolstvo v občinah, kjer so proračuni premajhni in sem na slikovitem primeru
               prikazal in razložil, kako se ena investicija približno 300 milijonov lahko v manjših
               občinah razvleče na investicijsko obdobje desetih let ali pa celo več. Hvala lepa.
           </p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa. Predlagam, da to temo o osnovnem šolstvu zaključimo in gremo na našo
               temo. Gospod Leon Gostiša ima besedo.</p>
            </sp>
            <sp who="SDZ2:GostišaLeon">

               <speaker>LEON GOSTIŠA:</speaker>

               <p>Hvala lepa. Se opravičujem, ker prekinjam zabavo. Spoštovane kolegice, kolegi,
               predstavniki vlade! Na kaj bi sedaj pomislili, če bi skupaj s Tagorejem vzkliknil
               takole: <q>"Bratje, dajte, zapravimo svoje jutro z nekoristnimi spevi."</q> Pa nisem mislil
               tega, ker sem prepričan, da je bil čas, ki smo ga danes porabili za to razpravo,
               koristno porabljen in da bodo obresti, ki jih bomo pobrali, pozitivne. Časa je res
               malo. Trenutek, v katerega smo ujeti, je skopo odmerjen. Slovenci imamo prebridko
               izkušnjo, da so o naši usodi vse prevečkrat odločali in odločili drugi. Bo tudi
               tokrat tako? Da, če se bomo spraševali, kdo in kdaj bi moral to ali ono drugače
               napraviti, in pozabljali, da smo tudi sami kdaj imeli svoje priložnosti. Kdor samo
               napake išče, nič drugega ne najde, pravi pregovor. Prav je, da današnji dan, in kot
               kaže tudi jutrišnji, izkoristimo za inventuro slabih in dobrih odločitev. O tem,
               katerih je bilo več, ima tako in tako vsak svoje mnenje. Nikomur ne odrekam pravice,
               da kritično presoja pretekle dogodke, če bomo le ob koncu razprave ugotovili, da smo
               ladjo naše usode pripravljeni skupaj krmariti dalje. Sicer bomo lahko le obrnili
               peščeno uro in opazovali, kako se s padajočimi zrnci peska izgublja naš čas.
               Aleksander Makedonski je svoj gordijski vozel rešil z dobro merjenim udarcem meča. Mi
               tega ne moremo storiti, ker so teme, o katerih odločamo, preveč občutljive.</p>
               <p>Sam imam kar nekaj pomislekov glede vključevanja v Evropsko unijo. Ne zato, ker bi
               se bal, saj se zavedam, da so vse druge alternative bistveno slabše. Bolj me skrbi,
               ali bomo zmogli preseči medsebojno nezaupanje in skupaj ustvariti pogoje, ko bomo
               lahko brez zadržkov dejali: bodočnost vseh državljank in državljanov Slovenije je v
               združeni Evropi. Slovenski prostor je občutljiv. V zadnjih letih so se razlike med
               posameznimi deli le še povečale. Seštevati zakone, ki so že ali še bodo prilagojeni
               evropski zakonodaji, zato še zdaleč ni dovolj. Konec koncev je še najlažje spremeniti
               člene in poglavja v njih, mnogo težje in odgovornejša je pot, ki je po mojem mnenju
               edino pravilna. To pa je ustvarjanje pogojev gospodarske rasti, skladnega razvoja in
               socialne pravičnosti. Mesta so enaka po vsem svetu. Mnogo občutljivejši je prostor
               podeželja. Naš je še posebno občutljiv, saj se prvenstveno tu ohranja narodna
               identiteta. V Evropo moramo stopiti kot suveren narod in ne kot posamezniki z
               različnimi privilegiji. Zato je potrebno bremena vključevanja porazdeliti med vse
               sloje, pri tem pa še s posebno rahločutnostjo prisluhniti najbolj ogroženim.
               Prepričevanje tujine o naši pripravljenosti ni dovolj. Prepričati je treba naše ljudi
               in to z dejanji, ne le z besedami. Evropa ne bo pokrila naših slabosti, le razgaljene
               jih bo še poudarila. Zato je prav gospodarstvo tisti ključ, s katerim si lahko
               Slovenija odpre dovolj široka vrata v Evropo, vrata, skozi katera bomo tudi kaj
               pridobili za ceno, ki jo bomo ob vstopu morali plačati. Pridruževanje je končno
               trgovina, je pogajalski daj-dam.</p>
               <p>Tu pa lahko hitro postanemo ujetniki parcialnih interesov in posledično bomo
               izgubili vsi. Ne zavzemam se za uniformno enotnost, ki nam lahko celo preveč zamegli
               resnične probleme približevanja. Pač pa tako kot v začetku svojega nastopa kličem k
               odgovornosti. Odločitev je tokrat, hvala bogu, v naših rokah.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala, gospod Gostiša. Besedo ima profesor doktor Helena Hren-Vencelj. Replika,
               gospod Peterle.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Spoštovani! Vam zagotavljam, da bo replika v duhu tega, o čemer je govoril poslanec
               Gostiša, ki sem ga resno poslušal, ker je zelo resno, da ne rečem globoko in celo
               pesniško govoril, ampak bi repliciral samo na vprašanje zaupanja. Poglejte, v
               politiki je tako, koalicija ima program, ki ga želi izvajati, opozicija pa seveda
               gleda, ali pozicija vsaj tisto dela, kar je obljubila. Mi smo zaupali do 11. aprila,
               da se res intenzivno dela, da manjka samo še ena noč in bo narejeno tisto, kar bi
               moralo biti. Ker do takrat, pred najavljeno ratifikacijo, ni bilo narejeno, smo pač
               postavili javno vprašanje, kdaj bo in zakaj še ni. Mesec po tistem smo skorajda v
               isti situaciji, zato tukaj ni vprašanje zaupanja, ampak odgovornosti.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Peterle. Replika, gospod Kangler.</p>
            </sp>
            <sp who="SDZ2:KanglerFranc">

               <speaker>FRANC KANGLER:</speaker>

               <p>Hvala, gospod predsednik. Malo me je zbodlo, gospod Peterle, ko ste rekli glede
               odgovornosti. Ali se vi ne čutite odgovornega, ko ste bili v prejšnji vladi? Ali ste
               bili ali niste bili v prejšnji vladi in do kdaj ste bili in zakaj osebno vi in vaša
               stranka, ki ste bili del vlade, ni poskrbela za določene stvari? Ali mi lahko
               odgovorite, ali se počutite odgovornega ali ne? Hvala.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Gospod Peterle, replika.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Z veseljem odgovorim, gospod Kangler. Jaz se počutim odgovornega za vse, kar sem
               obljubil, kar sem podpisal, kar sem se dogovoril in me ne boste našli na točki, kjer
               tega ne bi izpolnil. Tudi, ko smo bili skupaj v koaliciji z Liberalno demokracijo.
               Liberalna demokracija nas je v tej koalicija najbolj zasukala na evropskem vprašanju,
               ki smo ga imeli tudi mi kot prioriteto. Odkar ni Krščanska demokracija obdržala
               zunanjega ministrstva, so šle zadeve po drugačni poti. Od 43. izredne seje, ki sem jo
               že prej omenjal, ni bilo več stvarne debate o zadevah, ki jih koalicija dela v skladu
               s koalicijsko pogodbo. 1. julija lani je bil zadnji sestanek koalicije v skladu s
               pogodbo, na katerem nam je predsednik vlade zaželel lepe počitnice, nismo nič
               govorili o Evropi, nič o ekonomiji, nič o drugih zadevah. Od tam naprej jaz ne vidim
               odgovornosti za nedogovorjene poteze ali za solistične poteze ene stranke, ki je pač
               bila takrat in je še zdaj v večini. Odgovoren sem pa za vse, kar smo skupaj počeli,
               za druge poteze ne.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala. Želi še kdo besedo? Besedo dajem gospe Heleni Hren-Vencelj.</p>
            </sp>
            <sp who="SDZ2:HrenVenceljHelena">

               <speaker>DR. HELENA HREN-VENCELJ:</speaker>

               <p>Spoštovani! Danes smo že slišali različne razlage, različna mnenja. Seveda jaz o
               gospodarski plati ne morem govoriti in tudi ne bom, kot je gospod Kopač tako lepo
               rekel, verjetno pripomogla k očiščenju in pomlajenju. Bi pa vseeno začela za
               besedami, ki smo jih danes slišali. Rekla jih je gospa Leni Fischer, in sicer:
               <q>"Evropa, ki jo želimo skupaj zgraditi za 21. stoletje, mora biti odprta prav vsem -
               moškim in ženskam. Sleherni evropski državljan mora biti sposoben za sodelovanje na
               osnovi enakosti in se hkrati čutiti svobodnega kljub birokraciji in nepotrebnim
               odvečnim pravilnikom."</q></p>
               <p>Rada bi opozorila na en aspekt dogovarjanj o pristopu v Evropsko zvezo, in sicer na
               aspekt medsebojnega priznavanja stopenj izobrazbe oziroma diplom. To je eno področje,
               kjer sem bila večkrat sama tudi udeležena kot član sveta na medicinski fakulteti in
               vem, kako se te stvari dogajajo samo enostransko, veste pa, da <q>"ache committer"</q>
               bazira tudi na prostem pretoku ljudi in prost pretok ljudi pomeni medsebojno
               priznavanje stopnje izobrazbe, diplom oziroma zaključena šolanja v celotnem šolskem
               prostoru. Vlada v dosedanjih razgovorih tega ni nikjer omenjala, izogibala se je
               govoriti o tem problemu, pri čemer nas ne zanima, da Evropa tega ni forsirala, temveč
               nas zanima predvsem, kdaj misli Slovenija zaščititi diplomante slovenskih univerz
               oziroma, kdaj bo Slovenija uvedla priznavanja vseh slovenskih diplom brez
               birokratskih ovir.</p>
               <p>V papirjih, ki smo jih dobili od vlade, je na 314. strani tudi vzajemno priznavanje
               poklicnih kvalifikacij in navedeni so - da rečem nekoliko v šali - zakoni, ki naj bi
               bili bolj ali manj usklajeni z evropsko zakonodajo. Prav za to področje, o katerem
               govorim, je naveden zakon iz leta 1972, in sicer takrat so morali - to je bil še
               bivši zakon stare države - biti presneto daljnovidni, da so že tedaj predvideli
               zakon, ki ga še mi kot svojega lastnega navajamo. To je zakon o nostrifikaciji tujih
               pridobljenih šolskih spričeval. Mi se seveda tega zakona še vedno držimo, na podlagi
               tega nostrificiramo tuja šolska spričevala, vendar pa te obratne poti pa ni, seveda
               gre za vzajemno priznavanje kvalifikacij. Med drugim imamo naveden tudi zakon o
               visokem šolstvu iz leta 1993, označen z F - <q>"full compatibility"</q>, torej popolnoma
               usklajen zakon z evropsko zakonodajo. Verjetno se je pa nekoliko zareklo, ko taisti
               zakon o visokem šolstvu navajajo tudi za področje medicinskih sester, ki delajo v
               osnovnem varstvu. Torej, zanesljivo, lahko mi verjamete, ta zakon vsaj za silo
               poznam, ne obravnava problema sester, ki delujejo v osnovnem varstvu. Ustava
               Slovenije skrbi za zaščito manjšin. Julija 1996 smo sprejeli resolucijo o položaju
               avtohtonih slovenskih manjšin v sosednjih državah in s tem seveda tudi priznali
               oziroma dali javno podporo šolanju v vseh šolah, vseh vrst in stopenj v Sloveniji. V
               Ljubljani študira večje število primorskih Slovencev, ki imajo vedno težave s
               priznanji spričeval v Italiji, pa verjetno to nikogar ne skrbi. Akutni pa so prav
               tako problemi absolventov Trgovske akademije Šentjakoba v Rožu, torej koroških
               Slovencev, Trgovske akademije iz Celovca in Slovenske gimnazije v Celovcu. Gre za
               približno 120 ljudi. Z maturitetnimi spričevali lahko absolventi srednje izobrazbene
               stopnje nadaljujejo šolanje kjerkoli, na katerikoli univerzi v Evropi, samo na
               slovenski pa ne. Zato se postavlja vprašanje, zakaj se slovensko šolsko ministrstvo
               ni vključilo v ta dogovarjanja o medsebojnem priznavanju izobrazbe in zakaj se to
               odlaga na naslednje tisočletje oziroma se postavlja vprašanje, ali Ministrstvo za
               šolstvo sploh pozna kriterije Evropske zveze, ki veljajo za obojestransko priznavanje
               spričeval.</p>
               <p>V prihodnjih dneh bomo obravnavali zakon o nazivih, ki ga je vlada pripravila. Bojim
               se, da bomo s tem zakonom o nazivih uvedli zopet neka nova imenovanja fakultetnih in
               pa tehničnih nazivov na tehničnih šolah in da to ravno ne bo peljajo bližje k cilju.
               Lahko bi se vprašala na koncu tako, kot se včasih gospod Jelinčič: ali vlada res
               želi, da bi bili Slovenci v evropskem prostoru obravnavani kot drugorazredni ljudje -
               oziroma strinjam se z mnenjem gospoda Janše, ki je rekel, da moramo Slovenci na poti
               v Evropo ohraniti tudi svoje nacionalno dostojanstvo. Hvala za pozornost!</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala dr. Vencljevi. Besedo ima dr. Boris Cizelj. Sprememba je dogovorjena.</p>
            </sp>
            <sp who="SDZ2:CizeljBoris">

               <speaker>DR. BORIS CIZELJ:</speaker>

               <p>Hvala gospod predsednik! Spoštovane poslanke, spoštovani poslanci! Včeraj smo imeli
               v Bruslju sestanek z evropsko komisijo, zadnjega pred oblikovanjem ocene, ki jo bo
               komisija pripravila za vse države kandidatke.</p>
               <p>Po več kot šest urni razpravi je imela naša delegacija dober občutek. Čeprav bodo za
               določena področja v oceni očitno prisotne določene kritične pripombe in sugestije za
               naše nadaljnje prilagajanje, lahko trdno računamo, da bo globalna ocena
               pozitivna.</p>
               <p>Še več, niti enega znaka ni bilo čutiti, da nas komisija s svojim predlogom ocene ne
               bi uvrstila v prvo skupino. Seveda, če bo sodila, da nas poleg izpolnjevanja
               političnih in ekonomskih pogojev, kjer imamo ugodno oceno, odlikuje tudi sposobnost
               sprejeti oziroma sprejeti čim prej in uveljaviti evropski pravni red.</p>
               <p>To je namreč tretji in verjetno najpomembnejši od kriterijev, ki so jih sprejeli na
               Kobenhagenskem vrhu leta 1993. Osnova za ta del ocene seveda ne bo samo statična
               ocena stanja, vrednotenje doseženega, ampak predvsem ocena sposobnosti za nadaljnjo
               usklajevanje in prilagajanje naše zakonodaje s tisto v evropski uniji.</p>
               <p>Mnogi se verjetno še dobro spomnite tiste nesrečne tabele, ki jo je objavil Center
               za evropske politične študije v začetku letošnjega leta, pravim nesrečne zaradi tega,
               ker je to bil za nas pravi šok, ker smo bili tako neugodno uvrščeni med vsemi
               desetimi državami kandidatkami.</p>
               <p>Objektivno taka uvrstitev ni bila opravičena. Narejena je bila pa seveda predvsem po
               enem kriteriju, namreč po relativnem napredku, ki so ga vse države kandidatke
               opravile v lanskem letu.</p>
               <p>To nam ni odgovarjalo, ker v tem momentu še nismo imeli svojega harmonograma. Zdaj
               ima Slovenija že svoj harmonogram, torej najprej smo imeli pred meseci osnutek
               harmonograma, po katerem se je pokazalo, da je približno 20% naše zakonodaje v celoti
               usklajeno s tistimi 1100 direktivami, ki urejajo principe notranjega trga. Na osnovi
               definitivnega harmonograma, ki ga je obdelala komisija, pa se njihova ocena
               približuje, da je naša zakonodaja skoraj polovica delno ali v celoti prilagojena.</p>
               <p>Seveda je pri tem še potrebna dodatna kvalifikacija, gre za rangiranje, ki smo ga
               opravili mi sami. Opravili ga bodo seveda tudi oni na svoji strani. Gre seveda tudi
               za dodatno vrednotenje, koliko se zakoni, kakršni so, normativno, dejansko tudi
               izvajajo in uveljavljajo in koliko je kvaliteten nadzor realizacije te
               zakonodaje.</p>
               <p>Minister Thaler je že prej omenil, da nas seveda sedaj na osnovi vsega tega, kar se
               je v zadnjih tednih ocenilo, in to v komisiji in v drugih raznih institucijah,
               Slovenijo zelo ugodno uvrščajo in definitivno vsi v prvo skupino kandidatk.</p>
               <p>V našem primeru seveda Bruselj zanima ratifikacija pridružitvenega sporazuma, kakor
               tudi časovni okvir ustavne spremembe. To dvoje vidijo tako v komisiji kakor tudi
               države članice, kot določeno vsebinsko celoto, s tem, da nam seveda popolnoma
               prepuščajo izbiro postopka, ki ga želimo uporabiti, da dosežemo ta cilj. Ne silijo
               nas, da kršimo našo ustavo, niti da za vsako ceno odpiramo morebitni ustavni spor. Po
               drugi strani pa ne moremo pričakovati, da bo Evropska unija čakala nas, ampak bodo
               ocenili, če bi s tem še dolgo oklevali, da pač Slovenija ni v položaju, da lahko
               izpolni obveze, na katere se je zavezala s pridružitvenim sporazumom. Žal je v tem
               primeru logičen zaključek, da država, ki ne more sprejeti oziroma realizirati obvez
               iz pridružitvenega sporazuma, ne more figurirati kot kredibilni kandidat za
               polnopravno članico. To še posebej velja v položaju, ko ostalih 9 pridruženih držav
               iz srednje in vzhodne Evrope, kakor tudi Ciper, torej skupno 10, nenehno izvajajo
               pritisk na Evropsko unijo, da ne odstopa od sprejetega koledarja in da se ta proces
               nadaljuje, kot je začrtan.</p>
               <p>Predsedujoči je na včerajšnjem sestanku poudaril, da brez ratifikacije in jasnega
               dogovora v Sloveniji ustrezni spremembi ustave naša država ne more računati na takšno
               oceno, ki bi nam odprla pot v prvo skupino novih članic Evropske unije. Pri tem smo v
               informaciji, ki smo jo dali, tudi omenili delo na sporazumu vseh parlamentarnih
               strank, ki bi opredelil skupna stališča v zvezi z našim približevanjem Evropski uniji
               in moram poudariti, da so to posebej pozdravili.</p>
               <p>Ob tem bi samo rad še dodal, da če do konca junija ali prve dni julija najkasneje ne
               bi opravili ratifikacije in se dogovorili glede prilagoditve ustave v 68. členu, nam,
               neprijetno mi je, da ponavljam ponovno to prispodobo, ampak definitivno nam bo vlak
               za prvo skupino odpeljal. Evropska unija gotovo ni idealna. To vemo dobro vsi. Vendar
               vemo tudi, da realne alternative, boljše od te, nimamo. Izgubiti nekaj let, o tem je
               bilo danes v razpravi večkrat govora, ni samo vprašanje, ki ne bi imelo resnih
               ekonomskih in drugih posledic. Lahko vam iz svojega nekajletnega službovanja v
               Bruslju povem, da za mnoga naša podjetja, ki izvažajo na ta trg, vprašanje samo nekaj
               odstotnih carin ali ogrožanja kvot, ki jih imajo, pomeni za njih obstoj celotne
               proizvodnje, obstoj in razvoj novih proizvodov in to pomeni številna delovna mesta.
               Torej ni vseeno ali bomo ujeli vlak prve skupine ali ga ne bomo ujeli.</p>
               <p>Glede španskega kompromisa bi rad rekel samo še eno besedo. Veliko je bilo o tem
               rečeno, da osebno globoko verjamem, da gre za kompromis. Lahko samo povem, da je v
               neki fazi, ker postavljala so se vprašanja, kako je prišel ta kompromis v naš
               sporazum. Moram seveda povedati, da ko smo se obrnili na Evropsko unijo, da nam
               pomaga razrešiti problem, ki ga seveda bilateralno nikakor nismo mogli razrešiti, je
               seveda Evropska unija šla na vprašanje zakonodaje. Pred tem je bila seveda še mnogo
               manj ugodna varianta, kjer se je predlagalo, da bi mi to pravico, ki je zdaj
               predvidena v 13. aneksu sporazuma, vključili v zakon o lastninskih stvarnih pravicah,
               kar bi bilo seveda še manj ugodno za Slovenijo, ki bi morala te pravice dati že ob
               uveljavitvi tega zakona, ne pa, kot imamo zdaj, ob uveljavitvi sporazuma, ker bo še
               od naše ratifikacije dalje trajalo približno leto ni. Na včerajšnjem sestanku smo
               dobili tudi zelo točen in jasen koledar ključnih dogodkov, vezanih za razširitev
               Evropske unije. 15. julija bo evropska komisija obravnavala ocene za vseh 10 držav
               kandidatk. Že naslednji dan bodo te ocene javno predstavljene v evropskem parlamentu.
               22. julija pa bo o ocenah razpravljal Evropski svet. Na osnovi tega bodo, ob
               ustreznih konzultacijah in vrednotenjih in debatah in izraženih stališčih držav
               članic v Luksemburgu 12. in 13. decembra sprejeli sklep o tem, s kom se bo Evropska
               unija začela pogajati v prvi skupini. Lahko povem tudi to, da so nam na včerajšnjem
               sestanku povedali, da v Evropski komisiji kot delovno hipotezo, delovno predpostavko
               štejejo kot možni datum za vključitev prve skupine 1. januar 2002. Lahko vas spomnim,
               da je prav ta naš parlament sprejel v sklepih 11. aprila lansko leto, da je naš cilj
               leto 2001 in tudi na to smo spomnili delegacijo Evropske komisije in seveda so bili
               zadovoljni, da se naša pričakovanja in tudi njihovo planiranje tako pokrivajo.</p>
               <p>Rekel bi samo še besedo o NATU. Mislim, da je Slovenija dejansko naredila vse, kar
               je bilo možno, da bi utrdili kredibilno kandidaturo naše države za zavezništvo Nato.
               Seveda odločitev zdaj ni več v naših rokah, prav gotovo moramo do zadnjega poskusiti
               z vsem, kar je možno, da bo odločitev pozitivna, ampak odločitev je v drugih rokah.
               Glede Evropske unije je zadeva seveda povsem drugačna. Tu je odločitev pravzaprav
               zdaj kompletno v naših rokah in zato je seveda toliko večja naša odgovornost, ali
               bomo izkoristili to možnost, ki nam jo zgodovina ponuja ali je ne bomo. Moram
               povedati, torej prepričan sem tudi to, da glede na to, da v vseh javnomnenjskih
               raziskavah večina, prepričljiva večina Slovencev in Slovenk izraža interes, da se
               Slovenija čimprej vključi v Unijo, da to seveda seveda gotovo usmerja in obvezuje
               tako parlament kot tudi vlado, da stori vse, da se ta cilj realizira. Če v tem ne bi
               uspeli, sem osebno prepričan, da bi nas kmalu klicali na odgovornost vsi in gotovo
               tudi tisti, ki se danes štejejo za izrazite evroskeptike.</p>
               <p>Na koncu dovolite samo še besedo. Danes je bila dvakrat, trikrat omenjena Švica. V
               Bruslju ima Slovenija dosti prijateljev. Naša skrb in naloga je, da ustvarimo
               prijatelje med mnogimi vplivnimi in uglednimi ljudmi, ki imajo seveda vpliv na
               odločitve in politiko v Uniji. Med takimi je recimo tudi doajen velikega bruseljskega
               dopisniškega kroga, Britanec John Palmer, ki je že napisal veliko pohvalnega o
               Sloveniji. Z velikim interesom spremlja vse naše uspehe in seveda tudi probleme v
               zvezi s približevanjem Uniji. Pred kratkim mi je povedal, da se boji, da naše
               vključevanje v Evropsko unijo lahko ogrozi neke vrste švicarski sindrom, ki ima
               seveda v Bruslju izrazito negativen pomen v smislu samozadostnosti in določenega
               izolacionizma. Palmer je seveda to rekel v zvezi z razpravami v Sloveniji in strahom
               pred razprodajo slovenske zemlje. V zadnjem času je sicer v poliki Švice, kot vemo,
               opaziti pomembne spremembe, med drugim tudi seveda njihova nedavna odločitev, da se
               vključijo v Partnerstvo za mir v okviru Nata. Čeprav je Švica seveda bistveno
               bogatejša in razvitejša od nas, je po neuspešnem referendumu o vključitvi v evropski
               gospodarski prostor leta 1993 zašla v odnosih do Evropske unije v resne težave. Zato
               ni čudno, da ponovno razmišlja o reaktiviranju svoje vloge, ki jo je že leta 1989
               dala za članstvo Unije. To seveda ne pomeni, da so se o tem odločili, ampak težave, s
               katerimi se srečujejo, ne glede na vse druge prednosti, ki jih Švica kot država in
               bogato gospodarstvo ima, jih vendar napeljuje tudi na tako razmišljanje. Hvala
               lepa.</p>
            </sp>
            <sp who="SDZ2:PodobnikJanez">

               <speaker>PREDSEDNIK JANEZ PODOBNIK:</speaker>

               <p>Hvala veleposlaniku, dr. Cizlju. Kolegice in kolegi, 13 razprav je bilo. Jaz
               predlagam, da preden gremo k 14., to je gospod Jože Jerovšek, da bi nocoj sejo
               zaključili, kot smo se dogovorili. Nadaljujemo jutri ob 10.00 uri. Sejo prekinjam.
                  <stage type="time">(SEJA JE BILA PREKINJENA 22. MAJA 1997 OB 21.55 URI.)</stage>
               </p>
            </sp>
         </div>
      </body>
   </text>
</TEI>