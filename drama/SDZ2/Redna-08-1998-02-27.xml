<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-08-1998-02-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|0EE941F2E2E3E221C12565BF0037C6D3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=0EE941F2E2E3E221C12565BF0037C6D3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-08-1998-02-27.DZ" n="08">
               <name>Redna</name>
               <date when="1998-02-27"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-08-1998-02-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNEGA ZBORA REPUBLIKE SLOVENIJE</head>
            <stage type="session">Nadaljevanje 8. seje</stage>
            <stage type="date">(27. februar 1998)</stage>
            <stage type="chairman"> Sejo je vodila Eda Okretič-Salmič, podpredsednica državnega zbora. </stage>
            <stage type="time"> Seja se je pričela ob 10.12 uri.</stage>


            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim kolegice poslanke in kolege poslanke, če zasedejo svoja mesta, da nadaljujemo
               z 8. sejo državnega zbora Republike Slovenije. Ali slišite ali ne slišite! Dajmo,
               prosim, če zasedete svoja mesta, da pričnemo z delom.</p>
               <p>Obveščena sem, da so zadržani in se današnje seje ne morejo udeležiti naslednje
               poslanke in poslanci: Pavel Rupar, Herman Tomažič, Vladimir Čeligoj, Ivo Hvalica,
               Franc Čebulj, Jožef Zimšek, Branko Janc, Jelko Kacin, Jožef Košir, Darinka Mravljak,
               Bogomir Špiletič, Ivan Kebrič, Jurij Malovrh, gospod Jože Zagožen, Jože Avšič, Alojz
               Vesenjak, Jože Lenič, Franc Potočnik, Jakob Presečnik, Rafael Kužnik do 13.00 ure,
               Rudolf Petan od 11.15 dalje, Franc Pukšič, Andrej Fabjan, Feri Horvat, Janez
               Kramberger, Miroslav Luci in gospod Vili Trofenik.</p>
               <p>Prosim, da ugotovimo navzočnost v dvorani. Ugotavljamo navzočnost v dvorani!
               Ugotavljam, da je navzočih 48 poslancev. Zbora je sklepčne in tako lahko odloča.</p>
               <p>Na sejo so bili vabljeni člani vlade Republike Slovenije. Vse prav lepo pozdravljam!</p>
               <p>Današnje nadaljevanje 8. seje državnega zbora bomo pričeli z obravnavo 66. točke
               dnevnega reda, to je vprašanje in pobude poslank in poslancev.</p>
               <p>Prehajamo na <title>66. TOČKO DNEVNEGA REDA, TO JE NA VRPAŠANJA IN POBUDE POSLANK IN
                  POSLANCEV.</title> Za današnjo sejo so se opravičili naslednji ministri: Gospod
               Metod Dragonja - nadomeščata ga sekretar Boris Šuštar in gospod Alojz Kovše. Tit
               Turnšek - nadomešča ga sekretar Srečko Kokalj, gospod Ciril Smrkolj - nadomešča ga
               gospod Franc But, gospod Boris Frlec - nadomešča ga gospod Ivo Vajgl, gospod Marinček
               - nadomešča ga gospa Verica Trstenjak, gospod Marjan Jereb - nadomešča ga gospa Dunja
               Piškur-Kosmač, gospod Slavko Gaber - nadomešča gospod Janko Strel, gospod Gantar bo
               odsoten od 10.00 do 12.00 ure - se opravičujem - gospod Gantar je tu od 10.00 do
               12.00 ure, za naprej pa ga nadomešča gospod Marko Slokar, od 12.00 do 14.00 ure.</p>
               <p>V poslovniškem roku, en dan pred sejo zbora, smo prejeli pisne prijave poslanskih
               vprašanj in pobud. Vrstni red postavljanja poslanskih vprašanj in pobud smo določili
               v skladu z zadnjim odstavkom 23. člena poslovnika tako, da prva tri vprašanja oziroma
               pobude postavijo poslanci opozicije, nato pa po vrsti poslanci iz raznih poslanskih
               skupin po vrstnem redu prijave.</p>
               <p>Poslanke in poslance opozarjam, da mora biti poslansko vprašanje kratko in
               postavljeno tako, da je njegova vsebina jasno razvidna. V nasprotnem primeru bom
               morala poslanca opozoriti in ga pozvati, da vprašanje ustrezno dopolni. Ustno
               zastavljeno vprašanje oziroma pobuda ne sme trajati več kot tri minute, dopolnilno
               vprašanje poslancev ne sme trajati več kot dve minuti in ministrov odgovor praviloma
               ne sme trajati več kot deset minut.</p>
               <p>Prvo poslansko vprašanje bo postavil gospod Boris Sovič. Ker nimamo na platnu
               objavljenega razporeda, bi morda prebrala razpored poslancev, ki bodo postavljali
               poslanska vprašanja.</p>
               <p>Torej, kot prvi gospod Boris Sovič, gospod Franc Čebulj se je opravičil, sledi gospa
               Helena Hren-Vencelj, Leon Gostiša, gospod Zmago Jelinčič, gospod Janez Kopač, gospa
               Maria Pozsonec, Vladimir Čeligoj <stage>(sicer opravičen)</stage>, Benjamin Henigman, Franci
               Rokavec, Ivan Božič, Janko Veber, Janez Janša, Miroslav Mozetič, Aurelio Juri, Franc
               Jazbec, Izidor Rejc, Miran Potrč, Jože Jerovšek, Marijan Schiffrer, Bojan Kontič,
               Branko Kelemina, Samo Bevk, gospa Majda Kregelj-Zbačnik, Vincencij Demšar, Janez
               Mežan, Rudolf Petan, Mirko Zamernik in na koncu še Rafael Kužnik.</p>
               <p>Lepo prosim prvega poslanca, če postavi svoje vprašanje. Gospod Boris Sovič.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani, prisrčno pozdravljeni! Naslavljam poslansko vprašanje
               predsedniku Vlade Republike Slovenije; nanaša se na stanovanjsko gradnjo.</p>
               <p>Stanovanjski sklad Republike Slovenije je v Uradnem listu, številka 13/98, objavil
               razpis za dolgoročna stanovanjska posojila za neprofitne stanovanjske organizacije. V
               natečajnem postopku je rok za oddajo popolne vloge bil omejen na čas od 16. marca do
               31. marca tega leta. Popolna vloga mora med drugim vsebovati pravnomočno gradbeno
               dovoljenje, investicijski program ter bilančno pokritje potrebne lastne udeležbe za
               izvedbo projekta. Predhodni razpis - ta je bil objavljen predlani - je veljal več kot
               eno leto. Ta letošnji razpis pa, kot vidite, velja v principu samo pol meseca. Mnogi
               so mnenja, da zato ker je stanovanjski sklad ljubljanskih občin konec lanskega leta
               zaprosil Stanovanjski sklad Republike Slovenije za kredit v višini 1,6 milijarde za
               gradnjo 500 neprofitnih stanovanj, služi tako kratek rok, ki je bil predviden, za -
               vsaj takega mnenja so mnogi - eliminiranje ostalih kandidatov za razpisna sredstva.</p>
               <p>Zato postavljam vprašanje, da vlada odgovori, skladno s pristojnostmi, zakaj je rok
               za oddajo vlog o predmetnem razpisu tako neobičajno kratek, saj to v primeru, recimo,
               Maribora pomeni, da za načrtovano gradnjo v letu 1998 ne morejo pridobiti potrebnih
               sredstev, ker so v fazi izdelave projektne dokumentacije in do zastavljenega roka ni
               možno pridobiti gradbenega dovoljenja.</p>
               <p>Vprašanje številka 2 se nanaša na različna tolmačenja posameznih vladnih resorjev,
               zato vljudno prosim predsednika vlade, da posreduje stališča vlade. Gre za vprašanje
               možnosti najemanja stanovanjskih posojil glede na obstoječo zakonodajo. Stanovanjski
               zakon predvideva najemanje stanovanjskega kredita pri stanovanjskem skladu, zakon o
               financiranju občin pa postavlja limite, ki najemanje stanovanjskih posojil na nek
               način zmanjšujejo ali celo onemogočajo v nekaterih pogledih. Na to temo obstajata dve
               različni mnenji.</p>
               <p>Ministrstvo za finance, ki je v dopisu številka 403-11/97 16. oktobra lani glede
               vključevanja stanovanjskega sklada v integralni del proračuna in zadolževanja sklada
               v okviru limita občine dalo mnenje, da stanovanjski sklad predstavlja del javne
               porabe občine ter da za zadolževanje sklada daje soglasje občinski svet. Pri tem pa
               je treba upoštevati določbe zakona o financiranju občin. Drugi dopis, drugo mnenje pa
               je iz ministrstva za okolje in prostor, številka 361-00-234/96, ki pa navaja, da se v
               primeru prenosa stanovanjskega fonda na stanovanjski sklad stanovanjski krediti ne
               vključujejo v okvir zadolževanja občin in jih tako lahko skladi poravnavajo popolnoma
               avtonomno iz naslova najemnin, lastnih sredstev in morebitnih dotacij. Gre skratka za
               različni mnenji v okviru iste vlade, različnih resorjev, zato vljudno prosim za
               pojasnilo o tem, kako naj občina oziroma stanovanjski skladi ravnajo na tem za
               občine, predvsem pa seveda za občane, izredno pomembnem vprašanju.</p>
               <p>In tretje je pobuda. Letos praznujemo pomembno obletnico. Gre za 80. obletnico
               dogodkov, v katerih je bil udeležen general Rudolf Maister v Mariboru. Ti dogodki so
               primerljivi z dogodki, ki smo jih praznovali lansko leto, ko je šlo za priključitev
               Primorske matični domovini. Vlado in vodstvo državnega zbora sprašujem, ali planirajo
               v tem letu kakšne aktivnosti, ki bi bile posvečene obeležitvi teh pomembnih dogodkov
               in hkrati prenašam pobudo, ki jo je mestni svet mestne občine Maribor sprejel, da bi
               osrednjo proslavo za ta pomemben dogodek organizirali v Mariboru. Poudarjam pa, da je
               mestni svet izrecno poudaril, da gre za primerno obeležitev - ne za klasične razsipne
               proslave, obeležitev, ki bi bila v kontekstu pomembnosti dogodka in ki bi upoštevala
               dejstvo, da je bil s tem postavljen pomemben mejnik v slovenskem nacionalnem
               prostoru. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Sovič. Odgovor bo dal gospod minister Gantar.</p>
            </sp>
            <sp who="SDZ2:GantarPavel">

               <speaker>DR. PAVEL GANTAR:</speaker>

               <p>Hvala lepa, gospa podpredsednica. Spoštovane poslanke, poslanci, spoštovani gospod
               poslanec Sovič. Čeprav sta bili dve vprašanji in pobuda, bom na ti dvi vprašanji
               odgovarjal jaz. Namenjeno je bilo predsedniku, bom kot minister, pristojen za
               stanovanjsko politiko in stanovanjske zadeve odgovarjal jaz.</p>
               <p>Razpisi, ki jih objavlja Stanovanjski sklad Republike Slovenije, so sestavni del
               finančnega načrta sklada Republike Slovenije in gredo skozi običajne procedure in
               potrditve in v končni fazi na potrditev na vlado. Usklajeni morajo biti predvsem z
               ministrstvom za finance in morajo imeti ustrezne računovodske izkaze in podobne
               stvari, kar temu pritiče. Samo oblikovanje konkretnih razpisnih pogojev za posamezni
               razpis ni v pristojnosti vlade in vlada se ne odloča o tem, ali je razpisni pogoj 30,
               15, ali celo več dni, ali celo odprti razpis, kot smo imeli prakso, smo imeli pa tudi
               določene negativne izkušnje v zvezi s tem - oziroma je imel stanovanjski sklad to
               prakso. Pri neprofitnih stanovanjskih organizacijah je nujno potreben razpis, je pa
               jasno, da se pri neprofitnih stanovanjskih organizacijah na nek način že predvideva
               in ugotavlja, kako in kdo se bo prijavil, ker je teh neprofitnih organizacij
               razmeroma malo in tudi na nek način že dovolj opredeljeno. Pri neprofitnih
               stanovanjskih organizacijah razumem, da je krajši rok razpisa zato, ker je predpogoj,
               tako kot pri drugih zadevah, gradbeno dovoljenje. Tudi, če bi bil razpis 30 dni, je
               nemogoče podeljevati kredite organizacijam, ki nimajo gradbenega dovoljenja in ki
               potem ne morejo jamčiti, da bodo sredstva uporabljena tudi v tem letu. Poleg tega ni
               nikjer rečeno - nimam pa pred sabo finančnega načrta - da je to sploh zadnji razpis
               za neprofitne stanovanjske organizacije v tekočem letu. Vsekakor pa je prav
               financiranje oziroma kreditiranje neprofitne stanovanjske gradnje v večjih slovenskih
               mestih - kamor prištevam Ljubljano, Maribor, Koper, Celje in druga večja slovenska
               mesta - ena izmed najbolj pomembnih prioritet. Kajti prav na tem področju je
               stanovanjska politika v Republiki Sloveniji razmeroma šibka in prav v to sfero
               vlagamo največ pozornost, kar smo nakazali tudi z revidiranim stanovanjskim
               programom, ki bo prišel, upam, da kmalu v drugo in zadnje branje.</p>
               <p>Kar zadeva najemanje kreditov in zadolževanje občin, je treba priznati, da
               ministrstvo za okolje in prostor tako za stanovanjsko zidavo kot za komunalno
               infrastrukturo želi, da bi se te razmeroma ostre finančne budžetske omejitve nekoliko
               olajšale. V zvezi s tem se pogajamo z ustreznim resorjem in računam, da bomo okoli
               tega, kaj in kako z zadolževanjem občin in najemanjem kreditov, ne samo za
               stanovanjsko zidavo pri stanovanjskem skladu, temveč tudi za komunalno opremo pri
               ekološko razvojnem skladu, da bomo do določenih rešitev hitro prišli. Ena izmed
               rešitev je, da bi se to zavarovanje kreditov lahko dogajalo na račun pričakovanih
               zagotovljenih prihodkov občin.</p>
               <p>O tem bomo seveda ustrezne odbore obveščali in če bo prišlo do ustrezne rešitve,
               rešitev mora biti zapisana tudi v tem zakonu o izvrševanju proračuna in v podobnih
               dokumentih. Na tretjo pobudo - jaz jo pač samo jemljem na znanje in v tem trenutku ne
               bi mogel odgovoriti nanjo. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala za odgovor, gospod minister. Boste postavili še dodatno vprašanje? Gospod
               Sovič, prosim.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Prisrčna hvala gospodu ministru za odgovor. Ni ministrstvo za okolje in prostor
               tisto, ki bi povzročalo težave stanovanjskim skladom v posameznih občinah s svojimi
               stališči. Obratno, ta stališča sem tudi izrecno citiral, da so v kontekstu namer, ki
               so tudi v stanovanjskih skladih. Vljudno bi prosil, da dobim stališče vlade do tega
               vprašanja, ki sem ga označil kot vprašanje številka dve, iz katerega bo razvidno,
               kakšna je vladna politika na tem področju, da ne bi prihajalo več do tega, da bi se
               mestna uprava, recimo, sklicevala na stališče enega ministrstva, stanovanjski sklad
               na stališče drugega, <q>"gor"</q> plačajo pa ljudje, ki do teh stanovanj potem ne morejo
               priti. Tako bi vljudno prosil za stališče vlade do tega.</p>
               <p>Kar se pa razpisa tiče, bi prav tako prosil za stališče vlade, ali je tako kratek
               rok v kontekstu politike, ki jo vlada Republike Slovenije vodi, ali je to drugače. In
               če je to drugače, kaj bo vlada storila za to, da bo svojo politiko v skladu
               uveljavila. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Odgovor na takšno stališčno vprašanje lahko dobite samo v pisni obliki. Hvala. V
               pisni obliki boste tudi postavili vprašanje, da boste dobili odgovor. Gospa Helena
               Hren-Vencelj je naslednja, ki bo postavila vprašanje.</p>
            </sp>
            <sp who="SDZ2:HrenVenceljHelena">

               <speaker>DR. HELENA HREN-VENCELJ:</speaker>

               <p>Dva vprašanja sta za ministrstvo za šolstvo, pa bi želela pisne odgovore. Eno
               vprašanje pa se nanaša na nadaljevanje teme, ki smo jo imeli včeraj, to je bil
               Škocijanski zatok, jaz bi pa želela izvedeti o tem, kaj bo z Ljubljanskim barjem -
               ali bo to krajinski park, ali ga bomo pozidali, ali kaj bomo z njim počeli.</p>
               <p>V inventarju najpomembnejše naravne dediščine Slovenije iz leta 1991 piše, da je bil
               nekdaj to izjemen biotop. Nekdaj - to je pred več kot 230 leti - ko so začeli z
               osuševalnimi deli; da pa je še vedno ohranil nekaj svojih lokalitet, zaradi katerih
               je bil prav tako predlagan varstveni režim za površinsko, geomorfološko, hidrološko,
               botanično, zoološko ter geološko - paleontološko in minerološko - petrografsko
               dediščino. Strokovna služba je zato predlagala varstveni status krajinskega parka,
               znotraj katerega bi lahko uresničevali spomeniško, biotopsko,
               znanstveno-raziskovalno, izobraževalno in tudi rekreacijsko dejavnost.</p>
               <p>Slovenija je leta 1992 podpisala oziroma nostrificirala ramsarsko konvencijo, vendar
               se Ljubljansko barje ni znašlo na njenem seznamu, pa tudi sicer ima Slovenija zelo
               malo ohranjenih območij, komaj 5,4%, v primerjavi s trendi v Evropi, kjer je cilj
               ohraniti vsaj 20% takih predelov. Mnogi že vedo, da je Ljubljansko barje odlagališče
               odpadkov Ljubljane in okolice, da je prepreženo z izsuševalnimi jarki in da so tudi
               na tem prostoru naravni rezervati in spomeniki. Našli so tudi uradno razglašene
               ostanke iz preteklih davnin. V preteklem letu smo tudi dali pobudo oziroma amandma za
               uvrstitev treh takih naravnih spomenikov, to je Malega placa, Jurčevega šotišča in
               kamnoloma Lesno brdo v ta sklop. Občina si tudi veliko prizadeva, da bi ohranila vsaj
               nekaj naravne dediščine, vendar mislim, da je zdaj na potezi država.</p>
               <p>Zato sprašujem vlado oziroma ministra za okolje in prostor, gospoda dr. Gantarja:
               kaj vlada namerava z Ljubljanskim barjem, ali je pripravljen projekt celostne
               ureditve oziroma načrtovanja, kaj se bo z Ljubljanskim barjem dogajalo. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Odgovor bo dal spet gospod Gantar, minister.</p>
            </sp>
            <sp who="SDZ2:GantarPavel">

               <speaker>DR. PAVEL GANTAR:</speaker>

               <p>Gospa podpredsednica, spoštovane poslanke in poslanci, gospa poslanka! Zahvaljujem se
               za vprašanje in - če prav razumem - obenem tudi za pobudo.</p>
               <p>Ministrstvo za okolje in prostor ter vlada nameravata zaščititi Ljubljansko barje z
               eno od oblik zaščite - verjetno bo to po tej klasifikaciji krajinski park.
               Ocenjujemo, da je to eno izmed najbolj pomembnih mokrišč v Sloveniji, podobno kot smo
               govorili včeraj o nekem drugem. To nameravamo storiti, vendar tako, da bo hkrati tudi
               doseženo soglasje s kmetijstvom, ki bi ob ustreznem sodelovanju lahko omogočilo, da
               se to mokrišče tudi ohrani. Kajti, tudi to mokrišče je že od človeka preoblikovano in
               za ta mokrišča mora biti tudi primeren način kmetovanja. Recimo, tradicionalen,
               klasičen način kmetovanja, košenja trave in podobnih stvari. Nekateri posamične
               akcije v zvezi s tem že opravljamo predvsem v dogovoru s kmeti pri košenju trav in
               pri svetovanju, kdaj naj se kosi z vidika zaščite gnezdenja ptic in podobne zadeve.
               Ta krajinski park - verjetno bo v tej obliki - pa je v načrtu programa nacionalne
               strategije varstva narave, ki je eno obravnavo že doživela v prejšnji sestavi
               parlamenta, drugo pa bo verjetno doživela ob predložitvi zakona o ohranjanju naravnih
               vrednot, ki je zdaj v končni finalizaciji in bo prišel v parlament še to pomlad. Na
               osnovi tega zakona bo zaščita takih območij potekala z uredbami in ne več tako, kot
               zdaj z razmeroma dolgotrajni postopki na podlagi zakona o varstvu naravne in kulturne
               dediščine.</p>
               <p>Se pa tudi zahvaljujem za to pobudo, ki nam daje neke opore, da gremo s temi koraki
               še hitreje naprej. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala za odgovor. Naslednji bo poslansko vprašanje postavil gospod Leon Gostiša,
               naslednji naj se pripravi gospod Zmago Jelinčič.</p>
            </sp>
            <sp who="SDZ2:GostišaLeon">

               <speaker>LEON GOSTIŠA:</speaker>

               <p>Hvala za besedo. Zakon o javnih glasilih predpisuje, da imajo lahko tuje fizične in
               pravne osebe v družbi izdajateljev javnega glasila skupno največ 33%-ni delež v
               osnovnem kapitalu družbe.</p>
               <p>Frekvence, ki so bile dodeljene družbi MMTV1 d.o.o. - 20%-ni lastnik je domača
               fizična oseba - uporablja družba Produkcija plus d.o.o., kateri večinski lastnik pa
               je tuja pravna oseba. Družba MMTV naroča program pri družbi Produkcija plus, ki nima
               statusa RTV organizacije, in tudi trži program POPTV. Družba Produkcija plus, ki nima
               statusa RTV organizacija, pripravlja program za glasilo POPTV ima zaposlene, trži TV
               program in je tudi udeležena pri dobičku. Družba MMTV pa je kot domača pravna oseba
               poskrbela za frekvence ter omogoča predvajanje TV programa v Republiki Sloveniji tuji
               pravni osebi, kljub jasnim določilom zakona o javnih glasilih. Členi od 39 do 43
               govorijo o zaščiti pluralnosti in raznovrstnosti javnih glasil. Primerjava z
               nekaterimi drugimi domačimi televizijskimi hišami pa kaže, da imetnice frekvenc tudi
               same pripravljajo produkcijo, tržijo programe in zaposlujejo kadre.</p>
               <p>Moje vprašanje se glasi: Kako je mogoče, da so bile frekvence za radiodifuzno
               oddajanje televizijskih programov dodeljene družbi MMTV, ki je v večinski lasti
               domače fizične osebe, dane v uporabo družbi Produkcija Plus, kateri večinski lastnik
               je tuja pravna oseba? Ali je mogoče - kljub jasnim določilom zakona o javnih glasilih
               - frekvence, ki so dodeljene domači pravni osebi, prodati tujcem?</p>
               <p>Ministrstvo za promet in zveze, uprava Republike Slovenije za telekomunikacije
               objavlja v Uradnem listu Republike Slovenije proste frekvence za radiodifuzne kanale.
               Uprava vlagatelja seznani, da frekvence ni mogoče podeliti, dokler ni mednarodno
               usklajena z vsemi sosednjimi državami oziroma državami, do koder seže signal.</p>
               <p>Postavljam vprašanje: Ali so vse frekvence dodeljene družbi MMTV Ljubljana, ki jih
               uporablja POP TV, tudi mednarodno usklajene? Ali je soglasje k uporabi frekvenc
               omenjene družbe podala tudi sosednja Hrvaška? Hvala lepa za odgovor.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Vabim gospoda ministra Bergauerja, da da odgovor.</p>
            </sp>
            <sp who="SDZ2:BergauerAnton">

               <speaker>MAG. ANTON BERGAUER:</speaker>

               <p>Spoštovana predsedujoča! Cenjene gospe in gospodje!</p>
               <p>Na postavljena vprašanja smo pripravili odgovor in ga bom tudi podal, na vsa štiri
               postavljena vprašanja po vrstnem redu, kot so bila postavljena.</p>
               <p>Na prvo vprašanje: Kako je mogoče, da so bile frekvence za radiodifuzijo oddajanja
               televizijskim programom dodeljene družbe MMTV d.o.o., ki je v večinski lasti domače
               fizične osebe, dane v uporabo družbi Produkcija Plus, katere večinski lastnik je tuja
               pravna oseba?</p>
               <p>Drugo vprašanje: Ali je mogoče kljub jasnim določilom zakona o javnih glasilih
               frekvence, ki so dodeljene domači pravni osebi, prodati tujcem? Na ti dve vprašanji
               bi odgovoril sledeče.</p>
               <p>Za odgovor na prvi dve vprašanji ministrstvo za promet in zveze v bistvu ni
               pristojno o skladu z določbo četrtega odstavka 39. člena zakona o telekomunikacijah.
               Uprava Republike Slovenije za telekomunikacije izdaja radijska dovoljenja na podlagi
               predloga sveta za radiodifuzijo. Frekvence so dodeljene na predlog sveta za
               radiodifuzijo že od uveljavitve zakona o javnih glasilih, to je od maja 1994. Zaradi
               navedenega je ministrstvo za promet in zveze za odgovore na ti dve vprašanji
               zaprosilo svet za radiodifuzijo in vam jih tudi podajam.</p>
               <p>1. Frekvence, dodeljene v uporabo družbe MMTV 1 d.o.o., se uporabljajo v skladu z
               radijskih dovoljenjem za oddajanje komericialnega programa MMTV POP TV, ki je vpisan
               v evidenco javnih glasil pri ministrstvu za kulturo.</p>
               <p>Družba Produkcija PLUS d.o.o. je produkcijska hiša, ki so jo ustanovile domače RTV
               organizacije: Tele 59, MMTV in TV Robin ter tuja družba CME, ki za potrebe
               soustanovitelja, se pravi, kupuje in pripravlja del programov. MMTV 1 d.o.o. lahko z
               izjemo obveznega deleža lastne produkcije v skladu s podjetniško svobodo naroča in
               kupuje programe pri drugih produkcijah doma in v tujini. Predvajanje naročenega ali
               kupljenega programa produkcijske hiše Produkcija Plus d.o.o. ali kateregakoli drugega
               produkcijske hiše s strani MMTV 1 d.o.o. sama po sebi še ne pomeni prodajo ali oddajo
               pravice uporabe frekvence, kar bi bilo v nasprotju z zakonom.</p>
               <p>2. Glede na navedeno; ali je razvidno, da ni možna situacija, da bi bile frekvence
               dodeljene družbi MMTV 1 d.o.o., dane v uporabo družbi Produkcija Plus d.o.o. In kar
               se tiče odgovora na vprašanje, ali je mogoče kljub jasnim določilom zakona o javnih
               glasilih, frekvence, ki so dodeljene domačim pravnim osebam, dodeliti tujcem.
               Frekvenc, dodeljenim domačim pravnim osebam, ni mogoče oddajati tujcem.</p>
               <p>In potem odgovor na tretje vprašanje, ki se glasi: ali so vse frekvence, oddane
               družbi MMTV d.o. Ljubljana, ki jih uporablja POP TV, tudi mednarodno usklajene?
               Frekvence, dodeljene družbi MMTV d.o., so mednarodno koordinirane, razen frekvence za
               oddajno lokacijo Borovnica K8. Postopek mednarodne koordinacije bo v kratkem stekel.
               V tem primeru gre za oddajno lokacijo z majhno sevalno močjo, z majhnim področjem
               pokrivanja in relativno veliko oddaljenostjo od najbližje državne meje, tako da je
               mednarodna koordinacija zgolj formalnost.</p>
               <p>In odgovor na četrto vprašanje: Ali je soglasje k uporabi frekvenc omenjene družbe
               podala tudi sosednja Hrvatska? Odgovor: Za vse difuzijske radijske postaje, za katere
               je dobila radijsko dovoljenja družba MMTV d.o.o., razen za že prej omenjeno - se
               pravi oddajno mesto Borovnica K8 - so bili koordinacijski zahtevki poslani tudi
               hrvaški administraciji. Ta je potrdila ali pa na njih tudi ni odgovorila, kar pomeni
               tudi, da je to tih pristanek v skladu s stockholmskim sporazumom iz leta 1961, ki
               ureja to področje. Res pa je, da lahko ista administracija kasneje še vedno
               nasprotuje vpisu frekvence v mednarodni plan. Zato bo ta koordinacija v kratkem
               stekla konkretno za ta K8, ki je kot edini, ki ni bil mednarodno usklajen. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod minister. Naslednji bo postavil vprašanje gospod Zmago Jelinčič.
               Naslednji je pa gospod Janez Kopač.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Hvala lepa za besedo in lep pozdrav vsem skupaj!</p>
               <p>Vprašal bi ministra za finance, gospoda Gasparija, zakaj zavira koriščenje kredita
               iz sklada za socialni razvoj Sveta Evrope, in sicer na enem segmentu, ki se tiče
               farmacevtske fakultete v Ljubljani.</p>
               <p>Farmacevtska fakulteta je sicer dobila ogrodje, vendar to ogrodje stoji in se zadeve
               ne nadaljujejo. Nedvomno farmacevtska fakulteta posredno prispeva v slovensko
               blagajno kar 25% denarja, ko gre za pridobitev oziroma ko gre za izvozne storitve, ki
               jih prineseta v slovensko blagajno tako Lek kakor Krka. In vendar se gradnja
               farmacevtske fakultete odriva in se jo daje na stran. Če letos ne dobijo denarja, se
               bo zgodilo to, da bo. Prvo, vsa oprema, ki bo začela čez mesec dni prihajati, stala
               na hodnikih in zunaj, kar pri znanstveni opremi pomeni tako rekoč izgubo le-te -
               razen redkih izjem. Ministra Gasparija sprašujem, kdaj bo pripravljen nakazati denar
               in če je res, da v bistvu ta kredit hoče porabiti za odplačilo zunanjih dolgov.
               Hkrati tudi sprašujem ministra Gabra, da odgovori na isto vprašanje. Sodim, da bi
               bilo nujno potrebno te zadeve urediti, kajti že tako se kaže, da Slovenija ne da kaj
               dosti na svojo pamet, pravzaprav tudi na pamet na sploh.</p>
               <p>Ker vidim, da gospoda Gabra, in tudi gospoda Gasparija ni tukaj, bi od obeh prosil
               pisni odgovor in ni treba, da odgovarjajo sekretarji. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Torej, odgovore boste dobili v pisni obliki.</p>
               <p>Naslednji, ki bo postavil vprašanje, je gospod Janez Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Pravzaprav se mi zdi, da še nikoli nisem postavil poslanskega
               vprašanja. Tokrat sem se zanj odločil zaradi tega, ker že nekaj let sem in tja k meni
               zahaja nek državljan, po priimku Mitja Vilar, ki se mi zdi silen entuziast s svojo
               idejo tako imenovanega <q>"novega pristopa k reševanju"</q>. Z ustrezno opremljenim motornim
               kolesom poskuša čimprej po nesreči priti do ponesrečenca hitreje, učinkoviteje in
               zanj koristneje ter ekonomičneje. Ta projekt - novi pristop k reševanju skuša že od
               leta 1994 na svoje stroške promovirati in se <q>"poganjati"</q> okoli njega.</p>
               <p>Osebno sem na podlagi vsega tega, tudi te njegove dokumentacije, večkrat celo osebno
               prosil tudi bivšega ministra za zdravstvo, naj vendar, za božjo voljo, temu
               državljanu odgovorijo; ali se s tem strinjajo ali se ne strinjajo, ali menijo, da je
               to v redu ali da ni v redu. Skratka, vsaj zganejo naj se, tudi če je odgovor
               negativen. Žal vsa ta leta do kakšne resne obravnave tega predloga ni prišlo. Ne bi
               želel, čeprav imam pisno pripravljeno, razlagati, kakšne so prednosti tega možnega
               novega pristopa k reševanju. Izkoriščam pa institut poslanskega vprašanja samo zato,
               ker njemu niso odgovorili, ker se s to njegovo idejo - navkljub njegovemu entuziazmu
               - nikoli niso - vsaj po mojih informacijah - resno ukvarjali ne na ministrstvu ne na
               zavodu za zdravstveno zavarovanje, ki bi lahko od tega imel tudi za nas zavarovance
               posredno finančne učinke. Skratka, uporabljam ta institut poslanskega vprašanja za
               to, da sam zaprosim ministrstvo, da odgovori meni, če že na vprašanje nekega bolj ali
               manj anonimnega državljana, ki si sicer prizadeva glede neke - po mojem mnenju, lahko
               zelo pozitivne - ideje, ne odgovori. Ob tem naj rečem še to, da sem tudi sam moral
               dolgo čakati na ta odgovor <stage>(poslal sem ga pisno, nisem želel uporabljati časa
               parlamenta, da bi v okviru te točke izgubljali čas)</stage>, pa zelo dolgo, mnogo mesecev ni
               prišlo do tega odgovora. Zato sem se tokrat odločil, da to vprašanje postavim ustno
               in upam, da dobim odgovor. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Torej, tudi vi boste<gap n="..."/> No, odgovor bo dala gospa državna sekretarka, Dunja
               Piškur-Kosmač.</p>
            </sp>
            <sp who="SDZ2:PiškurKosmačDunja">

               <speaker>DUNJA KOSMAČ-PIŠKUR:</speaker>

               <p>Hvala za besedo, gospa predsedujoča. Spoštovane gospe poslanke, gospodje poslanci!
               Spoštovani gospod poslanec Janez Kopač! Najprej moram povedati, da je gospod Mitja
               Viler dobil od našega ministra nekaj odgovorov, zadnji je bil 28.2.1996.</p>
               <p>Torej, predstavniki ministrstva za zdravstvo so se z gospodom Vilerjem večkrat
               sestali. Gospod Viler je predstavil svoje izkušnje z reševanjem z motorjem. Delovna
               skupina, ki je sestavljena iz strokovnjakov in so pripravljali pravilnik o nujni
               medicinski pomoči, ga je povabila na svoj sestanek, poslušala njegovo predstavitev.
               Prav tako se je gospod Viler sestal s tedanjim ministrom za zdravstvo dr. Voljčem, s
               predsednikom zdravstvenega sveta pokojnim prof. Lokarjem ter svetovalcem vlade dr.
               Česnom in svetovalko vlade dr. Štokovo. Ob prvi predstavitvi gradiva Novi pristopi k
               reševanju je bilo predstavljenih nekaj poizkusno izvedenih reševanj z motorjem, ki ga
               je izvajal gospod Viler v sodelovanju z Reševalno postajo Ljubljana in kjer je
               ministrstvo za zdravstvo zaprosil za povrnitev stroškov v višini 33.000 DEM.</p>
               <p>Gospodu Vilerju smo pojasnili, da je v fazah nastajanja in izvajanja projekta nujne
               medicinske pomoči ministrstvo proučilo njegov predlog, ki ga sicer pripravljavci
               pravilnika poznamo iz informacije o uporabi motorja na Novi Zelandiji, v Nemčiji in v
               velikih mestih v Franciji. V pravilniku o nujni medicinski pomoči je v členu, ki se
               nanaša na načine izvajanja prevozov tudi dikcija, ki omogoča vključitev motorja kot
               načina izvajanja reševanja, vendar je bilo mnenje delovne skupine za pripravo
               pravilnika o nujni medicinski pomoči, da pomeni reševanje z motorjem nadgradnjo
               obstoječega projekta in naj se o uporabi motorja odloča potem, ko bodo zagotovljeni
               osnovni pogoji za delo službe nujne medicinske pomoči v celotni Sloveniji.</p>
               <p>Gospod Viler je na ministrstvo naslovil v zadnjem času več dopisov, v katerih je
               nekoliko modificiral prvotni pristop. Zadnji predlog se nanaša na uporabo
               motoristične čelade in zaprtega dihalnega sistema za reševanje v primeru požara. O
               demonstraciji tega postopka se je dogovarjal z upravo Republike Slovenije za zaščito
               in reševanje. Naš predlog, s katerim smo tudi pisno seznanili gospoda Vilarja, je
               bil, da se ta demonstracija omogoči ob prvem strokovnem tečaju, ki se bo nanašal na
               reševanje ob prometnih nezgodah. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Odgovor. Naslednja, ki bo postavila vprašanje, je Maria Pozsonec.</p>
            </sp>
            <sp who="SDZ2:PozsonecMaria">

               <speaker>MARIA POZSONEC:</speaker>

               <p>Lep pozdrav vsem. Spoštovani! Ministrstvu za zunanje zadeve postavljam naslednja
               vprašanja.</p>
               <p>Kdaj bomo končno lahko z osebnimi izkaznicami prestopili slovensko-madžarsko mejo?
               Namreč, dovolj dolgo že zavajamo ljudi, da je že vse dogovorjeno, podpisano,
               pripravljeno, vendar so to vse do danes le prazne obljube.</p>
               <p>In drugič. Z velikimi napori smo dosegli, da je bil mejni prehod Pince odprt 24 ur
               na dan. V zadnjem času pa je ta odprt samo od 8 do 22 ure. Kdo je predlagal oziroma
               pristal na takšen krajši urnik?</p>
               <p>Ministrstvu za kmetijstvo postavljam naslednje vprašanje. Že dolgo brez uspehov
               opozarjam na nevzdržne razmere na področju kmetijstva. Vsaj pri nas na ravninskem
               območju prevladujejo kmetije z manjšimi površinami. V procesu preoblikovanja morajo
               tudi te manjše kmetije preživeti. Vendar kmetje, ki so v preteklosti lahko vzgajali
               in izučili otroke, so danes v neizhodnem položaju. O cenovnih razmerah ne bi
               govorila. Lahko povem le to, da se na našem območju dan za dnem zapira vse več
               zbirališč mleka, ker ni več krav. V zadnjem času se govori tudi o tem, da kmetje ne
               bodo dobili subvencioniranih kisetov. Katastrski dohodek ni pravilno izračunan; ker
               je previsok, kmečki otroci ne dobijo štipendije.</p>
               <p>Najbolj pereč pa se mi zdi problem v zvezi vse bolj pogostim pojavom, ko kmetje ne
               morejo več plačevati svojega pokojninskega in zdravstvenega zavarovanje. Njihovi
               dolgovi so narasli že do milijona tolarjev, temu pa v veliki meri prispevajo tudi
               obresti. Vsi vemo, da je davke in druge terjatve v državi treba plačati, vendar se v
               primeru kmetov dogaja, da jim blokirajo račune in zasežejo še tisto malo denarja, ki
               ga dobijo od prodaje mleka in sladkorne pese. Ta denar pa kmetom predstavlja edini
               vir dohodka, s katerim si potem nakupijo osnovne življenjske potrebe, kruh in
               zdravila. Sprašujem, kako odgovorni na ministrstvu za kmetijstvo, gozdarstvo in
               prehrano ter na ministrstvu za delo, družino in socialne zadeve vidijo rešitev tega
               problema. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Na prvo vprašanje bo dal odgovor minister za notranje zadeve gospod
               Bandelj.</p>
            </sp>
            <sp who="SDZ2:BandeljMirko">

               <speaker>MIRKO BANDELJ:</speaker>

               <p>Spoštovani! Glede prvega vprašanja je treba najprej povedati, da je bil obratovalni
               čas mejnega prehoda Pince tudi prej določen tako, kot sedaj obratuje. Res je, da je v
               času, ko so se opravljala prenovitvena dela na mejnem prehodu Dolga vas - na
               madžarski strani, to je na mejnem prehodu Rédics, v dogovoru z Madžari - da je bil
               zaradi tega obratovalni čas mejnega prehoda Pince podaljšan. Hkrati lahko zagotovim,
               to smo se z Madžari konec koncev decembra lanskega leta zmenili, da naj bi že letos
               prišlo - tudi kar se tiče mejnega prehoda Pince - do normalnega oziroma do
               podaljšanja obratovalnega časa non-stop. Seveda je treba tudi ustrezno
               prekategorizirati ta mejni prehod, tako da to vprašanje bo letos rešeno.</p>
               <p>Drugi del - prehajanje državne meje z osebno izkaznico. Kot veste - ali pa vsaj
               mislim, da bolj ali manj je znano - lani v začetku novembra sem v imenu države
               Slovenije z madžarskim kolegom podpisal sporazum o tovrstnem prehajanju. Moram tudi
               povedati, da je madžarska stran ta sporazum že ratificirala, medtem ko v Sloveniji
               ratifikacija še čaka. Moram pa povedati, da je vlada predlog zakona o ratifikaciji že
               predložila v parlamentarno proceduro in računam, da bo najbrž na naslednji seji
               parlamenta oziroma državnega zbora tudi ratificirana.</p>
               <p>Hkrati pa tudi lahko zagotovim; mi se z madžarskimi kolegi že zdaj pogovarjamo in
               pripravljamo na trenutek uveljavitve tega sporazuma, tako da bo lahko takoj začel
               tudi operativno funkcionirati. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Na drugi del vprašanja s področja iz kmetijstva bo dal pa odgovor državni
               sekretar gospod But. Prosim, če se na vprašanje pripravi gospod Izidor Rejc.</p>
            </sp>
            <sp who="SDZ2:ButFranc">

               <speaker>FRANC BUT:</speaker>

               <p>Hvala lepa. Gospa poslanka, gospa Pozsonec je postavila cel sklop vprašanj,
               pravzaprav konkretno eno vprašanje na koncu. Sicer je opozorila na zelo problematične
               težave v kmetijstvu, posebej na območju, kjer sama prebiva, ki je posebej značilno
               zaradi velike razdrobljenosti, zaradi staranja prebivalstva, še bolj kot v drugih
               slovenskih pokrajinah; tako da je na konkretno vprašanje možno odgovoriti v dveh
               delih.</p>
               <p>Kot prvo. Sedaj je to področje bolj ali manj v pristojnosti ministrstva za delo,
               družino in socialne zadeve. Tako upam, da bo tudi predstavnik tega ministrstva lahko
               še kaj dodal k temu odgovoru. Naše ministrstvo bo do, prej omenjenega ministrstva za
               delo, družino in socialne zadeve prišlo s konkretnim predlogom, ki pa je že usmerjen
               oziroma je v evropski luči oziroma v luči priprave slovenskega kmetijstva in
               podeželja na vključitev v Evropsko unijo. Namreč, eden najpomembnejših ukrepov
               strukturne kmetijske politike v Evropski uniji - oziroma dveh najpomembnejših ukrepov
               - sta tudi ukrepa, ki sta: prvič, pospeševanje zgodnjega upokojevanja; in drugič,
               podpora mladim kmetom.</p>
               <p>To pomeni, da hočemo oziroma smo pripravljeni na našem ministrstvu - v kolikor je
               tudi ministrstvu za delo, družino in socialne zadeve pripravljeno sodelovati v tem
               projektu - ponuditi poseben ukrep. Ta bi na eni strani omogočal tistim, ki se v teh
               primerih znajdejo pri težavah pri plačilu socialnega zavarovanja, pokojninska
               zavarovanja, so pa hkrati pred tem, da bi imeli ob ustrezni podpori tudi možnost za
               predčasno upokojitev - en poseben ukrep, posebno donacijo, hkrati pa bi bil pogoj, da
               predajo kmetijo mlademu nasledniku. Za tega mladega naslednika bi pa prišli s posebno
               podporo v obliki kreditov za investicije. Menim, da bo s tema dvema ukrepoma mogoče
               edino trajno rešiti prej omenjene težave, za katere se moram strinjati, da dejansko
               obstajajo, in jih je omenila gospa poslanka Pozsončeva. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Državnemu sekretarju hvala za odgovor. Naslednji ima besedo gospod Izidor Rejc.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovana podpredsednica! Gospe in gospodje, predstavniki vlade!</p>
               <p>Naslavljam na ministrstvo za obrambo, ker pa ministra tu ni, tudi ne želim, da danes
               odgovorite, ampak želim pismen odgovor, ki je lahko tudi zaupen.</p>
               <p>Glede na to, da je minister za obrambo Tit Turnšek dokončno sestopil iz <q>"turna"</q>,
               ministrstva za obrambo, se mi postavlja vprašanje - in tudi v zvezi z dogajanjem v
               Zavrču - ali je varnostno-obveščevalna služba taka, ki jo rabimo, ker vidim, da
               koristi drugim. Če je to slučaj, potem menim, da bi se morali ti fantje lotiti
               drugega dela, bolj koristnega.</p>
               <p>Če pa je to način, kako dobaviti sosednji državi vozilo, ki v tem primeru nekaj
               pomeni, je pa to nov način komerciale, ki jih uvajamo v obrambnem ministrstvu oziroma
               v naši državi. Ker smo na pragu Nata, me zanima, kako bi na to - in kako na nas
               gledajo, ker bi v tem primeru bili največja luknja v siru Natove obveščevalne
               službe.</p>
               <p>Postavljam vprašanje. Ali varnostno-obveščevalna služba pri nas opravlja v državi
               koristno delo? Kaj je bilo storjenega, da se bo to dogajalo? Hvala. Pismen
               odgovor.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Dobili boste pisni odgovor. Naslednji, ki postavlja vprašanje, je gospod
               Franci Rokavec. Pripravi naj se gospod Ivan Božič in nato Janko Veber.</p>
            </sp>
            <sp who="SDZ2:RokavecFranc">

               <speaker>FRANCI ROKAVEC:</speaker>

               <p>Spoštovana gospa podpredsednica! Spoštovane poslanke in poslanci in spoštovani
               predstavniki vlade!</p>
               <p>Naslavljam poslansko vprašanje ministrstvu za zunanje zadeve, delno bo tudi celotni
               vladi. Namreč vprašujem, če ministrstvo za zunanje zadeve razpolaga s popolnimi in
               verodostojnimi dokumenti v primerih, ko je prejšnji lastnik premoženja imel pravico
               od tuje države zahtevati odškodnino za podržavljeno premoženje, in v drugih primerih,
               ko je bila premoženjska pravica priznana osebi. In podvprašanje: če so ti podatki
               celoviti, ali so o tem informirana vsa pristojna ministrstva, državni upravni organi
               pri reševanju vlog po zakonu o denacionalizaciji? Namreč prav v praksi čutim, da
               najbrž te popolne usklajenosti in celovite informiranosti ni. Menim, da bi s
               celovitim informiranjem vseh pristojnih bilo veliko manj vprašanj in manipulacij v
               zvezi z izvajanjem zakona o denacionalizaciji, predvsem v primerih, ki sem jih
               predhodno navedel.</p>
               <p>Če ni možno podati odgovora že sedaj, bi vsekakor zaprosil za pismen odgovor. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ali lahko kdo poda odgovor? Ja, prosim, odgovor bo dal gospod državni sekretar
               Ivo Vajgl.</p>
            </sp>
            <sp who="SDZ2:VajglIvo">

               <speaker>IVO VAJGL:</speaker>

               <p>Hvala lepa, gospa predsedujoča. Gospe poslanke, gospodje poslanci! Odgovora ne bom
               dal, ampak bom dejansko prosil, da si vzamemo čas, ker se odgovor nahaja v večih
               ministrstvih in bomo poslušali uskladiti in vam dati odgovor na vprašanje, ki je zelo
               tehtno. Dali vam bomo pisno. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Prosim naslednjega, gospoda Ivana Božiča, da postavi vprašanje.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Hvala lepa, gospa podpredsednica. Spoštovani člani vlade, kolegice in kolegi!
               Vprašanja bodo kratka, so pa sicer kar velika.</p>
               <p>Prvo: Ali obstojajo usmeritve ministrstva za notranje zadeve o ukinitvi uprave za
               notranje zadeve v Slovenj Gradcu, Krškem in v Postojni in kakšni so razlogi za to?</p>
               <p>Drugo vprašanje je namenjeno ministrstvu za zdravstvo. Kdaj bo ministrstvo za
               zdravstvo poslalo zakon o transplantacijah v državni zbor? Vemo, da veliko bolnikov
               čaka in da je veliko dializantov v naši državi, zato bi radi vedeli, kdaj se bo začel
               reševati ta problem.</p>
               <p>Za ministrstvo za promet in zveze imam tri vprašanja:</p>
               <p>Kdaj bo zgrajena obvoznica Kobarid? Kdaj bo posodobljena cesta po Rebernicah v
               Vipavski dolini? In kdaj bo zgrajena obvoznica Kojsko v Goriških Brdih?</p>
               <p>Zadnje vprašanje pa postavljam ministrstvu za zunanje zadeve: Kdaj bo odprt mejni
               prehod z Italijo Golo Brdo v Goriških Brdih? Ta prehod je zaprt od 25. maja 1995.
               leta. Prehod je zaprt zaradi manjšega zemeljskega plazu na italijanski strani. Ali ga
               ne moremo, ne znamo ali nočemo pomagati odstraniti? Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala za postavljena vprašanja. Torej, paleta vprašanja, pa prosim kar prvega, če
               poda odgovor, gospoda ministra Bandlja.</p>
            </sp>
            <sp who="SDZ2:BandeljMirko">

               <speaker>MIRKO BANDELJ:</speaker>

               <p>Prvo vprašanje je na nivoju špekulacij, zato bo tudi odgovor bolj pojasnjevanje nekih
               razmišljanj.</p>
               <p>Dejstvo je, da v notranjem ministrstvu in tudi v policiji iščemo notranje rezerve,
               iščemo nadaljnje poti v smeri racionalizacije. Skratka, da to delamo, je najbrž vsem
               jasno, zakaj, kajti proračunska sredstva notranjega ministrstva so iz leta v leto
               manjša, nalog je pa iz leta v leto več. Ena od rezerv, če lahko tako rečem, je prav
               gotovo tudi v poenostavitvi organizacije ministrstva. Mimogrede, če samo za
               primerjavo dam Švedsko - kajti ravno včeraj smo imeli tukaj njihove eksperte - Švedi
               so imeli pred leti 220 uprav po celem teritoriju, potem so to zmanjšali na 140, danes
               jih imajo 22. Nekaj podobnega, mislim, da je treba tudi peljati v Sloveniji peljati.
               Zdaj, kot pravim, ostaja na nivoju razmišljanj. Te tri uprave, ki so bile omenjene,
               so najmanjše. Po strokovni plati nekih resnih razlogov za njihov obstoj ni.
               Nasprotno, v kolikor bi jih ukinili, bi pridobili približno 150 delovnih mest -
               toliko bi racionalizirali - in to tistih delovnih mest v administraciji, ki bi jih
               lahko produktivneje uporabljali v reševanju varnostne problematike bodisi na mejah
               bodisi kje drugje v operativi. To so, po moje, dovolj resni argumenti, ki terjajo
               iskanje notranjih rezerv.</p>
               <p>Mimogrede, maloobmejni sporazum s Hrvaško, ko bo realiziran v celoti, bo pomenil
               dodatnih 200 delovnih mest za policija in carino. In ob dejstvu, da ne bomo
               zaposlovali ljudi, bomo iskali take rezerve. Poleg tega bi povedal, da problematika
               varnosti na vseh teh treh upravkih, ki so bile ravnokar omenjene, ne presega po
               vsebini, recimo, problematike policijske postaje Ljubljana Center. Tudi to kaže na
               neenakost obremenitev znotraj policije.</p>
               <p>Seveda so to bolj ali manj razmišljanje, kajti zavedam se - in sicer razmišljanje,
               katerih cilj je povečati učinkovitost policije in povečati občutek in dejansko
               varnost ljudi. To so razmišljanja, za katere se strinjam, da imajo tudi druge
               posledice. Ne bi se strinjal s kar nekako uveljavljeno teorijo - tudi skozi medije
               prisotno in občinske lokalne strukture - češ da bo ukinitev nekih uprav za notranje
               zadeve pomenila tudi ukinitev ali bistveni handicap pri nekem razmišljanju o
               regionalizmu, ustanavljanju regij itn<gap n=".."/> Vendar prav gotovo razumem in mislim, da je
               tudi potrebno upoštevati tudi te lokalne momente, lokalne motive.</p>
               <p>Seveda pa pravim tako: če hočemo slediti tem motivom, potem je treba te motive tudi
               ustrezno plačati. Nikakor pa mislim, da ne iz sredstev, ki so namenjeni zagotavljanju
               varnosti ljudi. Vendar, kot rečeno, to so bila razmišljanja. Končna odločitev bo
               sprejeta po vsestranski presoji vseh argumentov za in proti in tudi potem, ko bomo
               imeli proračun in ko bo tudi celoten projekt racionalizacije uveljavljen. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji odgovor bomo dobili iz ministrstva za zdravstvo, ki ga bo podala
               gospa državna sekretarja Dunja Piškur.</p>
            </sp>
            <sp who="SDZ2:PiškurKosmačDunja">

               <speaker>DUNJA PIŠKUR-KOSMAČ:</speaker>

               <p>Hvala lepa, gospa predsedujoča. Torej, zakon o transplantaciji je končan. Ta trenutek
               se usklajujejo med resorji v vladi zato, ker tudi vlada in državni zbor usklajujeta
               dnevne rede glede na prioriteto. Kolikor je meni znano, je zakon v državnem zboru
               uvrščen v drugo tromesečje, morda tretje. Ampak eno od teh je zagotovo. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Na naslednje vprašanje imamo spet tu gospoda ministra Bergauerja, ki daje
               odgovor na vprašanje iz prometa in zvez.</p>
            </sp>
            <sp who="SDZ2:BergauerAnton">

               <speaker>MAG. ANTON BERGAUER:</speaker>

               <p>Hvala lepa. Na vsa tri postavljena vprašanja, se pravi: obvoznica Kobarid in Kojsko
               ter prevoznost Rebrenic. Na vseh treh odsekih tečejo določene aktivnosti in bomo na
               čisto konkretno vprašanje, do kdaj bo kaj končano, tudi dali pisni odgovor.
               Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še zadnji odgovor pričakujemo iz ministrstva za zunanje zadeve, gospod državni
               sekretar Ivo Vajgl.</p>
            </sp>
            <sp who="SDZ2:VajglIvo">

               <speaker>IVO VAJGL:</speaker>

               <p>Gospa predsedujoča! Spoštovani! Vprašanje glede prehoda Golo Brdo se je že nekajkrat
               postavilo tudi v tem državnem zboru. Moram reči, da je postalo že nekakšna plošča, ki
               jo stalno vrtimo ob vseh sestankih z italijanskimi delegacijami, tudi tistimi na
               najvišji ravni. Na žalost ne morem poročati o nobenem pozitivnem rezultatu, kljub
               temu da vedno dobimo zagotovila, da gre za manjše vprašanje, vendar pa ne tako majhno
               kot izgleda, ker da je italijanska stran ugotovila iz tehničnih razlogov, da je treba
               v bistvu narediti rekonstrukcijo cele ceste, ne pa popravilo na nekem mestu, kjer je
               prišlo do nasutja oziroma kjer je popustil nek nasip. Sam lahko zagotovim, da bo
               zunanje ministrstvo tudi v naprej opozarjalo na ta problem in to z vso potrebno
               ostrino. Zlasti zato, ker se spomnim, ko sem zadnjič odgovarjal na to vprašanje, je
               bil čas pred trgatvijo, ko so kmetovalci v Brdih opozarjali, da potrebujejo ta prehod
               zaradi tega. Zdaj se bo - bojim - bližala druga trgatev, pa vprašanje še ni urejeno.
               In ponavljam; zagotavljam vam lahko, da bomo v razgovorih z Italijani ponovno
               izkoristili to priložnost, da je to vprašanje javno postavljeno v Državnemu zboru,
               zato da ga zaostrimo. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji, ki postavlja vprašanje, je gospod Janko<gap n="..."/> Dopolnilno vprašanje.
               Prosim, gospod Božič imate besedo.</p>
            </sp>
            <sp who="SDZ2:BožičIvan">

               <speaker>IVAN BOŽIČ:</speaker>

               <p>Hvala lepa. Hvala tudi za odgovore, ki sem jih dobil. Moram pa reči tako. Poglejte,
               tu je slovenski parlament. Tri leta ne moremo usposobiti enega majhnega mejnega
               prehoda. Tri leta. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Veber ima besedo. Pripravita naj se gospod Janez Janša in gospod
               Benjamin Henigman.</p>
            </sp>
            <sp who="SDZ2:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem. Moje vprašanje zadeva razmere v skladu
               kmetijskih zemljišč in gozdov Republike Slovenije.</p>
               <p>Poleg mnogih očitkov, ki so bili v zadnjem času naslovljeni na sklad v zvezi z
               njegovim poslovanje, predvsem pa njegovim odnosom do gospodarjenja z državnimi
               gozdovi, je z vidika zakonitosti vprašljivo tudi ravnanje v zvezi s kadrovskimi
               rešitvami v skladu. Dosedanji direktorici sklada gospe Mariji Lukačič je že v začetku
               februarja leta 1998 potekel mandat. Ker je sklad ostal brez vodstva, je svet sklada
               13. februarja 1998 pooblastil predsednika sveta sklada gospoda Jožeta Hobiča, da do
               imenovanja direktorja sklada opravlja naloge, ki so v direktorjevi pristojnosti.
               Dosedanja direktorica sklada pa naj bi do imenovanja novega direktorja sklada še
               naprej organizirala in vodila delo sklada ter skrbela za njegovo tako imenovano
               nemoteno delovanje. Več kot jasno je, da je opravljanje nalog direktorja sklada
               nezdružljivo s funkcijo predsednika organa upravljanja. Takšna rešitev je brez
               vsakršne zakonske osnove. Je v nasprotju z določili zakona o skladu kmetijskih
               zemljišč in gozdov in prav tako z določili statuta sklada. Takšna rešitev omogoča
               tudi nadaljnja vprašljiva ravnanja dosedanje direktorice sklada, ki je doživela že
               mnogo kritik, predvsem s strani predstavnikov gozdnogospodarskih podjetij,
               koncesionarjev na državnih gozdovih, pa tudi s strani posameznih članov sveta sklada.
               Do sedaj vlada še ni predlagala novega direktorja sklada, ki ga na njen predlog
               imenuje državni zbor Republike Slovenije. Zato se takšne nezdrave ter nezakonite
               razmere v skladu lahko vlečejo še naprej.</p>
               <p>Sprašujem vlado Republike Slovenije, zakaj dopušča takšne razmere v skladu
               kmetijskih zemljišč in gozdov in kdaj bo odpravila očitno nezakonito stanje v zvezi s
               sedanjimi kadrovskimi rešitvami v skladu.</p>
               <p>Poleg tega pa sprašujem tudi, ali bodo tudi v skladu prevladali strankarski interesi
               nad zakonitostjo in pravno državo, na katero se z vso vnemo, sicer upravičeno,
               venomer sklicuje tudi njen podpredsednik. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Odgovor na to vprašanje bo dal državni sekretar gospod But.</p>
            </sp>
            <sp who="SDZ2:ButFranc">

               <speaker>FRANC BUT:</speaker>

               <p>Hvala za vprašanje. Vprašanje sklada v takih in drugačnih različicah je bilo v
               zadnjem času izjemno pogosto na dnevnem redu različnih pogovorov in tudi v okviru
               delovnih teles državnega zbora že precej na tapeti. Celo bi si upal trditi, da je
               bilo v precejšnji meri tudi že verjetno spolitizirano prek meja.</p>
               <p>Dejstvo je, da je ministrstvo za kmetijstvo, gozdarstvo in prehrano dovolj zgodaj
               predlagalo v vladi ime kandidata za funkcijo direktorja sklada. Potem pa je prišlo do
               situacije, da vlada ni uspela med seboj uskladiti imena za kandidata in končen
               rezultat tega je bil ta, da v državni zbor ime, o katerem naj bi se državni zbor
               odločal za direktorja ali tudi za funkcijo v.d. direktorja, ni bilo poslano. Zgodila
               pa se je še situacija, ki v zakonu ni predvidena, to pa je, da je direktorici sklada
               predčasno oziroma preden je državni zbor imenoval novega direktorja ali v.d.
               direktorja, potekel mandat. To se pravi, zgodil se je slučaj, ki ga zakon ne
               predvideva. Zakon ne govori, kaj narediti v tem primeru in v tem slučaju.</p>
               <p>Tukaj je bilo potem možnih več rešitev in ena izmed možnih rešitev je tudi ta, za
               katero se je odločil sklad - ponavljam - sklad, ne ministrstvo, ki jo je prej omenil
               poslanec gospod Veber. Vlada se popolnoma zaveda in jasno zaveda, da je državni zbor
               tisti, ki imenuje bodisi direktorja ali v.d. direktorja sklada, v tem primeru
               kmetijskih zemljišč in gozdov, in hkrati se zaveda, da je pač nastopila situacija, ki
               v zakonu ni bila predvidena. Zato lahko rečem samo to, da je absolutna prioriteta in
               prednost vlade, da čimprej - izjemno upam in sem prepričan, da v prihodnjem tednu -
               na svoji seji vlade tudi potrdi kandidata za direktorja oziroma za v.d. in da pride
               to ime čimprej v državni zbor in da državni zbor čimprej imenuje bodisi direktorja
               ali v.d. direktorja, da na ta način v najboljši in korektni meri rešimo sedaj nastalo
               situacijo. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Janša je naslednji, ampak ga ne vidim. Vabim, da postavi naslednje
               vprašanje gospod Benjamin Henigman.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Spoštovani! Postavljam poslansko vprašanje vladi, ministrstvu za notranje zadeve in
               ministrstvu za zunanje zadeve, ker menim, da se to nanaša na ta dva resorja, in sicer
               v skladu s problematiko obmejnih prehodov. Kdaj bo urejen meddržavni prehod med
               Slovenijo in Hrvaško pri naseljih Novi Kot, Prezid? To je na južnem delu Republike
               Slovenije v občini Loški potok.</p>
               <p>Drugo - ali so po sedmih letih samostojnosti dokončno v skladu s predpisi urejeni
               mejni prehodi? Kdaj bo dokončno urejen mejni prehod Babno polje? Ali je urejeno
               lokacijsko dovoljenje za postavljene objekte?</p>
               <p>In tretje - zakaj morajo lastniki zemlje, na čigar zemlji so izgrajeni mejni
               prehodi, iztožiti od države pravično odplačilo? Moram reči, da je ta problematika
               živa že vse od osamosvojitve in da so določeni dopisi, predvsem iz občine Loški
               potok, prihajali na ministrstvo za notranje zadeve v zadnjih treh letih. Menim, da bi
               bilo treba smiselno urediti vsaj maloobmejni mejni prehod Novi Kot - Prezid. Bi
               prosil pisno odgovor.</p>
               <p>Drugo vprašanje pa se nanaša na vlado oziroma na ministrstvo za kmetijstvo.
               Vprašanje je bilo postavljeno že lansko leto 4. julija 1997 v zvezi z nesrečnim
               slučajem napada medvedke na občana občine Ribnica. In sicer takrat sem spraševal,
               kako ima ministrstvo za kmetijstvo in gozdarstvo oziroma vlada sistemsko rešeno
               vprašanje odškodnin za navedene nesrečne slučaje. Prosil sem pisni odgovor, ki ga do
               danes nisem dobil.</p>
               <p>Bi ga pa razširil s sledečim. Kako je v Republiki Sloveniji urejena odškodninska
               odgovornost državnih organov do morebitnih nesrečnih slučajev, v narekovaju, <q>"napadov
               divjih živali"</q>, predvsem velikih zveri - katere Republika Slovenija ščiti po posebnih
               predpisih - na državljane Republike Slovenije, povečini okoliških prebivalcev oziroma
               domačinov?</p>
               <p>In če ni pozitivnega odgovora na to vprašanje, potem bi dal poslansko pobudo. Se
               pravi v primeru, da to vprašanje ni ustrezno rešeno v uredbi ali v zakonskih
               določbah. Predlagam, da se to v čim krajšem času uredi tako, da bodo ljudje, spet v
               navednicah, <q>"enakopravni"</q> ali bolje <q>"enakovredni"</q> zaščitenim živalskim vrstam,
               predvsem medvedom. Tudi za to vprašanje bi bil zadovoljen s pisnim odgovorom, vendar
               čimprej. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod minister Bandelj bo dal odgovor na prvi del vprašanja.</p>
            </sp>
            <sp who="SDZ2:BandeljMirko">

               <speaker>MIRKO BANDELJ:</speaker>

               <p>Ja, če sem prav razumel, sicer želi gospod poslanec pisni odgovor in ga bo tudi
               dobil. Sam tudi nisem pristojen za odgovor v celoti, vendar bi rekel sledeče. Seveda,
               obmejna problematika in sploh problematika mejnih prehodov na južni meji je izredno
               pereča, to vemo vsi, iz leta v leto in je pri tem povezana z materialnimi sredstvi,
               ki so potrebna za vlaganja v mejne prehode. No, mimogrede, čeprav naj se zdaj to ne
               sliši kot opravičilo, kajti tudi sam sem član vlade, vendar ministrstvo za notranje
               zadeve ni pristojno za določanje infrastrukturnih pogojev. Poleg tega je seveda del
               te problematike odvisen tudi od ratifikacije maloobmejnega sporazuma s Hrvaško. Tudi
               ta, mislim, da je že nekje v parlamentarni proceduri. Pa tudi s tem, o čemer sem prej
               govoril v zvezi z racionalizacijami v ministrstvu. Kot še enkrat poudarjam, ta
               sporazum pomeni 200 novih zaposlitev policistov in carinikov oziroma 200 novih
               delovnih mest, da se bom pravilno izrazil, in iz tega tudi se vidi dimenzija,
               reševanja in teže teh vprašanj.</p>
               <p>Ampak kot rečeno, odgovor bo, kot je bil tudi želen, dan pisno. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še odgovor iz ministrstva za kmetijstvo, državni sekretar gospod But.</p>
            </sp>
            <sp who="SDZ2:ButFranc">

               <speaker>FRANC BUT:</speaker>

               <p>Hvala lepa. V zvezi z vprašajem gospoda Henigmana, s katerim sva slučajno tudi
               krajana in poznam tudi problematiko medvedov v precejšnem delu Slovenije. Predvsem v
               tem južnem, jugozahodnem delu Slovenije.</p>
               <p>Tukaj bi kot prvo prosil oziroma povedal, da bo na ta drugi del vprašanja sledil -
               zagotovo sledil - v kratkem pisni odgovor. Ker je zadeva precej zakomplicirana
               oziroma ni samo usmerjena na naše ministrstvo, ampak je potreben medresorski odgovor.
               Sam, če smem dodati, bi dejal, da tukaj stvari niso dovolj zadovoljivo rešene in jih
               bo zagotovo potrebno, če ne prej, z novim lovskim zakonom pa še s kakšnim drugim
               zakonom ustrezneje rešiti.</p>
               <p>Kot drugo v zvezi s tem primerom; gospoda, ki je pred dobrim letom, pred dvema
               letoma pravzaprav, doživel nesrečen slučaj napada medveda. Tukaj bi samo dodal to, da
               se je kakorkoli bo zadeva tudi uradno rešena - naše ministrstvo že sedaj odločilo, da
               bo iz posebne, svoje lastne postavke predlagalo ministrstvu za finance v soglasje, da
               iz našega ministrstva namenimo določeno ustrezno pomoč ne glede na to, ali smo strogo
               zakonsko zavezani ali ne. Menimo, da je to primerno in prav.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji kolegi, ki bodo postavljali vprašanja: gospod Aurelio Juri, Franc
               Jazbec, gospod Miran Potrč. Gospod Aurelio je ravnokar zapustil dvorano. Besedo dajem
               gospodu Francu Jazbecu.</p>
            </sp>
            <sp who="SDZ2:JazbecFranc">

               <speaker>FRANC JAZBEC:</speaker>

               <p>Hvala lepa. 3. decembra sem ministrstvu za pravosodje oziroma vladi Republike
               Slovenije naslovil pisno vprašanje, na katerega do danes nisem dobil odgovora.</p>
               <p>Vmes sem na eni od prejšnjih sej postavil to vprašanje tu in mi je od ministra za
               pravosodje bil obljubljen odgovor. Do danes ga nisem dobil, zato to vprašanje ponovno
               ponavljam.</p>
               <p>Na podlagi 9. člena zakona o popravi krivic je vlada imenovala posebno komisijo, ki
               odloča o statusu bivšega političnega zapornika oziroma po vojni pobite osebe ter o
               pravici do odškodnine in vštetja časa odvzema prostosti in z drugega časa v 6. členu
               omenjenega zakona v pokojninsko dobo.</p>
               <p>Vlado Republike Slovenije sprašujem, kdaj je bila komisija imenovana? Kateri so
               njeni člani? V kakšni povezavi so z institucijami prejšnjega totalitarnega
               komunističnega sistema? Hkrati tudi prosim za predstavitev načina dela in za podatek,
               koliko prošenj za priznanje statusa oziroma odškodnine je bilo v času od imenovanja
               te komisije do danes odobrenih in koliko zavrnjenih. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Odgovor bo dal gospod minister Marušič.</p>
            </sp>
            <sp who="SDZ2:MarušičTomaž">

               <speaker>TOMAŽ MARUŠIČ:</speaker>

               <p>Hvala za besedo. Vprašanje je bilo res postavljeno v decembru, če se ne motim. In
               teden dni po postavitvi vprašanja je bil tudi podan odgovor: glede članstva, glede
               imenovanja, glede števila primerov, glede števila rešenih primerov komisije za
               popravo krivic. Prav tako je bilo postavljeno vprašanje glede sodnikov za
               prekrške.</p>
               <p>Oba odgovora sta bila poslana pisno na poslansko skupino Socialdemokratske stranke.
               Še danes boste prejeli kopijo teh dopisov. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji, ki postavlja vprašanje, je kolega Potrč. Naslednji se naj pripravi
               gospod Jerovšek, nato gospod Schiffrer in Bojan Kontič.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi, spoštovani predstavniki vlade! Vladi
               Republike Slovenije dajem v skladu s 30. členom poslovnika državnega zbora prošnjo,
               da prouči naslednje pobude:</p>
               <p>Prvič: pobudo, da se ustanovi poseben preživninski sklad za čas, ko roditelji ne
               uspejo uveljaviti preživnine za svojega otroka.</p>
               <p>Drugič; da se zagotovi morebitna brezplačna pravna pomoč staršem za uveljavljanje
               pravice do določitve in izterjave preživnine - soglašam, da seveda ob določenem
               premoženjskem cenzusu - in da se oceni potreba določitve morebitnih okvirnih meril za
               določanje višine preživnine, posebej na centrih za socialno delo.</p>
               <p>Od dveh gospa, ki temeljito poznata problematiko socialnega varstva, sem dobil pisno
               gradivo. Tega tudi prilagam, ker si ne domišljam, da vem več od njiju, ki obravnavata
               to problematiko, in posebej sta opozorili, da seveda formalna določitev preživnine,
               postopkov, obvez in tako naprej, je ena reč; druga reč pa je možnost dejanske
               uveljavitve. Prav tako je med pravico in dejansko uveljavitvijo včasih velika razlika
               v možnosti, v času, v sposobnosti to uveljaviti. V tem času se zelo pogosto dogaja,
               da ostaja največkrat mati - kdaj pa kdaj tudi oče, ampak največkrat mati - z otrokom,
               ki enostavno ne uspe, več ne ve, kam. Preživnino ima formalno napisano, uveljavlja jo
               težko ali je pa ne more; še v vseh drugih uradnih dokumentih se ji potem reče: ja,
               saj preživnino imaš, čeprav je dejansko ne dobiva. Tako - nastopa ne toliko za
               matere, bolj za otroke - nemogoč položaj.</p>
               <p>Zato prosim, da vlada takšen predlog prouči in mi na njega odgovori. Hvala lepa.
           </p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospodu Potrču. Vlada bo pač proučila vaše pobude.</p>
               <p>Naslednji je gospod Jerovšek.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi, spoštovani predstavniki vlade! Vprašanje
               naslavljam na ministrstvo za lokalno samoupravo.</p>
               <p>V Državnem zboru Republike Slovenije smo tik pred odločanjem o odloku o ustanovitvi
               občin in določitvi referendumskih območij, zato smo soočeni tudi s številnimi
               protesti iz tistih okolij, ki niso uvrščena v vladni predlog za določitev
               referendumskih območij, ali pa so celo v kategoriji tistih, za katere vlada Republike
               Slovenije trdi, da vloge niso bile popolne oziroma vložene v skladu z zakonom.</p>
               <p>Ministrstvo sprašujem, zakaj nekateri vlagatelji zahtevkov oziroma pobud niso dobili
               nikakršnega odgovora o statusu njihove vloge in se sedaj upravičeno čutijo izigrane.</p>
               <p>Navajam primer krajevne skupnosti Poljčane, kjer smo me zaprosili, da postavim to
               vprašanje. Krajevna skupnost Poljčane je 10.6.1997 vladi Republike Slovenije - službi
               za reformo lokalne samouprave pisno poslala pobudo o ustanovitvi občine, vendar od
               naslovljenca ni dobila nobenega odgovora. Vlado sprašujem, zakaj v konkretnem primeru
               vlagateljem ni odgovorila in jih po možnosti opozorila na nepopolnost vloge ali pa
               jih vsaj obvestila o zavrnitvi vloge.</p>
               <p>Sprašujem tudi, ali je šlo za zavestno omejevanje števila možnih novih občin. Hvala.
           </p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Vabim gospoda ministra Grafenaverja, da poda odgovor.</p>
            </sp>
            <sp who="SDZ2:GrafenauerBožo">

               <speaker>MAG. BOŽO GRAFENAUER:</speaker>

               <p>Hvala lepa, gospa podpredsednica. Gospod poslanec, postopki za ustanovitev občin so
               natančno predpisani z zakonom v vseh materialih vlade in v tistih materialih, ki so
               bili v državnem zboru, v Poročevalcu objavljeni, je tudi status pobude - konkreten
               primer: mislim, da so to Poljčane, Studence - enot. Dokončne odgovore pa bodo dobili
               takrat, ko bo postopek končan. Vmesnih ocen vlada, sploh pa vladna služba, ne more
               dati. Tri vrste odgovorov bodo.</p>
               <p>Najprej bo državni zbor ugotovil, v katerih primerih niso izpolnjeni pogoji za
               ustanovitev občine, in bo to ugotovil s posebnim aktom - tako piše v zakonu. Se
               pravi, bo obvestil predlagatelje.</p>
               <p>Drugič, v katerih primerih bo državni zbor ugotovil, da so izpolnjeni pogoji, bo
               določil referndumska območja in razpisal referendum. V vseh ostalih primerih pa bo
               vlada takrat, ko se bo državni zbor odločil, potem pobudnikom sporočila, kaj je z
               njihovo vlogo in jih poučila, kakšna so zakonska določila, kaj lahko delajo. V vseh
               materialih so bili omenjeni na tistih mestih oziroma v tisti fazi, v kateri je bil
               postopek v zvezi s pobudo oziroma predlogom. Tako da ni bilo niti potrebno posebej
               dopisov poslati v zvezi s tem, kar je tako ali tako v normalni proceduri.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospodu ministru. Naslednjega vabim gospoda Schiffrerja, da postavi vprašanje.
           </p>
            </sp>
            <sp who="SDZ2:SchiffrerMarijan">

               <speaker>MAG. MARIJAN SCHIFFRER:</speaker>

               <p>Hvala, gospa podpredsednica. Gospod državni sekretar Vajgl - pa mislim, da ga ni več
               tu. Najbrž je šel na obisk h gospodu Solanu. Zdi se, da so nekatere stvari važnejše,
               kot pa problemi, ki jih imajo naši ljudi.</p>
               <p>Namreč, naša komisija obiskuje oziroma ima veliko stikov s slovensko manjšino na
               Madžarskem. In ob vsakem obisku ali pa vsakem stiku, vsaki priložnosti nam povedo, da
               bi največ njihovih težav rešilo odprtje mejnega prehoda Verica-Čepinci. To je mejni
               prehod, o katerem se že šest let govori. Saj bi s tem del slovenskega Porabja
               povezali s Slovenijo. To potrjujejo izredno pozitivne izkušnje po odprtju mejnega
               prehoda Martinje, ki je sedaj edini mejni prehod na tem delu meje med Slovenijo in
               Madžarsko, kjer živijo porabski Slovenci. Slovenska manjšina na Madžarskem namreč
               nima svoje gospodarske osnove, nima dvojezničnih šol v pravem pomenu besede. Tudi
               bogoslužje v slovenskem jeziku poteka le v eni vasi, Gornji Senik, kamor hodi
               maševati župnik iz Slovenije iz Martinja. Zato bi mejni prehod zelo veliko pomenil,
               saj bi lahko okrepili svoje stike s Slovenijo. V sporazumu med vlado Republike
               Slovenije in vlado Republike Madžarske o odprtju novih mejnih prehodov na skupni
               državni meji z dne 29. junija 1992 je v 4. členu navedeno, da bosta pogodbenici
               preučili možnost odprtja novih mejnih prehodov, med njimi tudi mejnega prehoda Verica
               - Čepinci.</p>
               <p>Vlado Republike Slovenije sprašujem, ali bo prišlo do odprtja tega mejnega prehoda,
               ki bi bil izrednega pomena za obstoj in razvoj slovenske manjšine na Madžarskem, in
               kdaj. Ne vem, če mi lahko kdo od navzočih da odgovor. Če ne, bi pač prosil za pisni
               odgovor.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Dobro. Bomo poskrbeli, da boste dobili pisni odgovor oziroma ministrstvo bo
               zadolženo. Hvala. Naslednji je gospod Kontič. Pripravita naj se gospoda Kelemina in
               gospod Samo Bevk.</p>
            </sp>
            <sp who="SDZ2:KontičBojan">

               <speaker>BOJAN KONTIČ:</speaker>

               <p>Hvala lepa. Spoštovani! Postavljam vprašanje ministru za pravosodje. Mislim, da ga
               tudi ni tu.</p>
               <p>Zanima me, kdaj bo ministrstvo za pravosodje pripravilo zakon o brezplačni pravni
               pomoči, ki ga je minister 5. februarja letos najavil na seji odbora za notranjo
               politiko in pravosodje v sklopu aktivnosti, ki jih ministrstvo pripravlja kot
               sestavni del aktivnosti približevanja Evropski uniji. Očitno je, da ministrstvo kljub
               dobri volji kasni s pripravo tega zakona, saj lahko zasledimo številne javne pobude
               za ponovno uvedbo instituta brezplačne pravne pomoči že od zgodnje jeseni lanskega
               leta. Pobude organizacij in sindikatov, ki jih podpirajo varuh človekovih pravic ter
               celo vladni urad za žensko politiko, bi morale opozoriti ministrstvo, da se številni
               ljudje nahajajo v takšnem materialnem položaju, ki jim onemogoča uveljavitev
               temeljnih pravic v sodnih postopkih. Dodatno bo kritičen položaj številnih državljank
               in državljanov pri uveljavljanju sodnih pravic zaostril tudi sprejet zakon o sodnih
               taksah, ki bistveno povečuje ceno za uveljavitev z ustavo določene pravne države.</p>
               <p>Prosim, če mi minister lahko konkretno odgovori, kdaj bo zakon predlagan v
               parlamentarno proceduro in kaj je ministrstvo do sedaj ukrenilo glede pobud za
               ponovno uvedbo brezplačne pravne pomoči. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Vabim gospoda ministra Marušiča, da da odgovor.</p>
            </sp>
            <sp who="SDZ2:MarušičTomaž">

               <speaker>TOMAŽ MARUŠIČ:</speaker>

               <p>Hvala, gospa predsednica. Spoštovane poslanke, poslanci! Odgovarjam na postavljeno
               vprašanje. Vprašanje brezplačne pravne pomoči preučujemo na našem ministrstvu že od
               septembra letošnjega leta dalje, in sicer v tem smislu, da smo najprej pripravili
               izhodišča za sprejem zakona, pri čemer smo upoštevali priporočilo Sveta Evrope o
               učinkovitem dostopu zelo revnih do sodišč in pravosodja iz januarja 1993. leta,
               upoštevali resolucijo Sveta Evrope o pravni pomoči in svetovanju iz marca 1978. leta,
               opravili primerjalno analizo brezplačne pravne pomoči v Avstriji, Italiji, Češki,
               Poljski, Franciji, Nemčiji, nato smo se lotili izdelave osnutka.</p>
               <p>Ta osnutek je pripravljen, vendar zaradi stalnega kadrovskega deficita na našem
               ministrstvu, ga doslej še nismo uspeli spraviti pred strokovni kolegij in delovno
               skupino za zakonodajo, da bi prišli do dokončnega besedila. Poudarjam, da zaradi mase
               predpisov, ki jih pripravlja naše ministrstvo, imamo s tega področja v odnosu s
               področjem pisanja zakonodaje le štiri kvalificirane osebe. Tako da, če kasnimo, je
               glavni razlog v kadrovski deficitarnosti na ministrstvu.</p>
               <p>No, glede obstoječega sistema pravne pomoči moram navesti zakon o pravdnem postopku,
               ki pozna institut oprostitve plačila pravdnih stroškov, potem moram navesti zakon o
               kazenskem postopku, ki pozna obvezno obrambo. Vendar obstoja tudi možnost oprostitve
               plačila sodnih taks, in sicer po zakonu o pravdnem postopku, po zakonu o izvršbi in
               po samem zakonu o sodnih taksah. V zakonodaji, ki jo je pripravilo ministrstvo in ki
               je že predložena tukajšnjemu državnemu zboru v drugo branje, navajam zakon o
               kazenskem postopku, ki pozna tudi brezplačno pravno pomoč za oškodovanca, zlasti če
               je oškodovanec mladoletna oseba. Poleg tega pa smo naredili določene spremembe pri
               obvezni obrambi, s tem da smo jo predpisali za kazniva dejanja nad osem let - doslej
               je bilo pet let, kar je povzročilo državi enormne stroške - tako da smo ta limit
               sedaj dvignili na osem let. Zakaj in kako, bom še lahko obrazložil, če bo potrebno.</p>
               <p>Poleg tega, ker je bilo govor tudi o zakonu o sodnih taksah, češ da smo te takse
               dvignili, bom povedal tako. Ta zakon o sodnih taksah, o katerem bomo ponovno sklepali
               v tukajšnjem državnem zboru, predvideva zelo široko paleto taksnih oprostitev. Tako
               praktično pri delovnih sodiščih takse ne plačuješ v vseh statusnih zadevah, sicer za
               ostale stvari, ki so premoženjskopravne narave, 30% takso od obstoječe, za vse ostale
               stvari, ki pa so nepremoženjske narave, pa plačuješ takso v znesku 330 tolarjev
               pavšalno. Poleg tega za vse ostale postopke - tu gre predvsem za nepravdni postopek,
               pravdni postopek, izvršilni postopek - pa smo uvedli sistem taksnih oprostitev proti
               temu, da prosilec predloži sodišču zadnjo odločbo o dohodnini, prav tako odločbo o
               dohodnini za vse svoje družinske člane, kot tudi potrdilo o premoženjskem stanju.
               Torej, tak režim uvaja zdaj zakon o sodnih taksah. Skratka, ureja niz taksnih
               oprostitev.</p>
               <p>Glede samega zakona o pravni pomoči, o katerem sem povedal, da je sedaj v osnutku,
               pa predvideva brezplačno pravno pomoč. Ta se nanaša na zastopstvo pred sodišči, s tem
               da prosilec te brezplačne pravne pomoči predloži predsedniku senata oziroma sodniku
               potrdilo centra za socialno delo, prav tako zadnjo odločbo o dohodnini, potrdilo o
               premoženjskem stanju, nato odloča sodnik o oprostitvi plačila oziroma o brezplačni
               pravni pomoči, o brezplačnem nudenju zastopstva v sodnih postopkih. Nastane samo
               vprašanje, ali naj se ti izdatki plačujejo iz proračuna ali pa naj se šteje to kot
               davčni odbitek odvetniku oziroma osebi, ki se s pravno pomočjo profesionalno ukvarja,
               da se mu šteje to kot davčni odbitek pri dohodnini. Ta zakon bo po vsej verjetnosti
               pripravljen za vlado enkrat konec tega trimesečja, to se pravi enkrat konec meseca
               marca bo predložen na vlado in nato bo prišel v sklepanje in odločanje v parlamentu.</p>
               <p>Moram pa povedati tukaj tudi to, citiram besede poslanca Iva Hvalice. Pravi, da je
               ta parlament težko propusten in to vsi, ki pripravljamo to zakonodajo, občutimo, ker
               o teh stvareh, ki so dejansko nujne in s katerimi smo vezani tudi na razne evropske
               resolucije, zelo težko pridejo skozi parlamentarni postopek. Na žalost se tudi vsa ta
               zakonodaja, ki je bistvena in strateškega pomena za naše vstopanje v Evropo, kot tudi
               za ljudi, kot tudi za sodne postopke, se težko prebija skozi vse te procedure. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala za odgovor gospod minister Marušič. Prosim naslednjega kolega, če postavi
               vprašanje, in sicer gospoda Kelemina.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa. Spoštovani! Poslansko vprašanje bom postavil ministrstvu za delo, družino
               in socialne zadeve, in sicer obrazložitev.</p>
               <p>Iz ministrstva za delo, družino in socialne zadeve so Center slepih in slabovidnih,
               Škofja Loka, v dopisu z dne 18.2.1998 obvestili, da naj jih do 2.3.1998 seznanijo o
               namenih v zvezi s preoblikovanjem centra, sicer bodo po tem datumu obvestili računsko
               sodišče, davčno upravo, republiški zavod za zaposlovanje, da niso upravičeni do
               sredstev iz naslova oprostitve plačevanja prispevkov in nadomestila dela stroškov za
               zaposlene invalide.</p>
               <p>Takšne spremembe bi kritično vplivale na poslovanje zavoda, katerega poslanstvo je
               rehabilitacija, izobraževanja, zaposlovanja ter domsko varstvo slepih in slabovidnih.
               Če bo ministrstvo za delo uresničilo svoje grožnje, zavod slepim in slabovidnim ne bo
               mogel več nuditi vseh uslug, kar bi pomenilo za to populacijo - od srednješolske
               starosti naprej - velikansko izgubo. Poleg osnovne šole za slepo in slabovidno
               mladino v Ljubljani je to edini zavod, ki je v Sloveniji izvaja te dejavnosti in to
               neprekinjeno že več kot 60 let.</p>
               <p>Gre za 180 zaposlenih, od tega je 45,3% invalidov. Seveda je problematika nastala z
               novim zakonom o gospodarskih družbah, prej je zakon o podjetjih dovoljeval, da so
               tudi taki centri oziroma zavodi lahko zaposlovali kot podjetja. Z novim zakonom,
               seveda, tega ni. Menimo, da je prav zaradi tega, ker zakonodajalec pri pripravi
               zakona ni upošteval določenih specifičnosti, je prišlo do tega problema in bi se
               zaradi tega lahko zgodilo, če bo ministrstvo vztrajalo pri tem, da bi prišlo celo do
               prenehanja te dejavnosti in tudi do brezposelnih še nadaljnjih 180 ljudi.</p>
               <p>Zato ministrstvo za delo, družino in socialne zadeve sprašujem, zakaj kljub
               dogovorom s Centrom slepih in slabovidnih v iskanju rešitev za nastali problem,
               prirejajo administrativni ukrep, s katerim ogroža dejavnost centra. Seveda hkrati
               dajemo tudi pobudo, da se ta problem, ob spoštovanju specifike zavoda, nemudoma
               reši.</p>
               <p>To bi bilo eno vprašanje, bi pa še dodal drugo vprašanje.</p>
               <p>Če ministrstvo za delo, družino in socialne zadeve ve, da prihaja do hudega
               izkoriščanja delavcev v podjetjih, kjer so lastniki tujci. Slišal sem celo, da se
               dogaja to, da celo tepejo delavce, torej maltretirajo do skrajnosti, izkoriščajo z
               zelo nizkimi osebnimi dohodki. Nemogoče življenje. Na veliko delovnih mestih se tudi
               ne upoštevajo predpisi o varovanju zdravja, da se uvajajo umazane tehnologije brez
               ustrezne zaščite. Vprašam, če se zavedajo te problematike in če vedo, da ta
               problematika obstaja, ter kdo bo skrbel za te obolele delavce, ki se bodo dejansko
               pri teh podjetjih v kratkem času zastrupili in postali invalidi ali bodo celo v zelo
               kratkem času tudi umrli. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Odgovor na zastavljeni vprašanji bo dal državni sekretar, gospod Berger.</p>
            </sp>
            <sp who="SDZ2:BergerMiroslav">

               <speaker>MIROSLAV BERGER:</speaker>

               <p>Spoštovana predsedujoča, spoštovane poslanke in poslanci! Postavljeni sta bili dve
               vprašanji.</p>
               <p>Prvo je res pereče, to je vprašanje Centra slepih, Škofja Loka. Moram informirati
               poslanca, ki je postavil vprašanje, in ostale, da se o tem vprašanju, konkretno, s
               centrom pogovarjamo že nekaj mesecev. Namreč prišlo je, da zakonske, tako kot je sam
               ugotovil, neustrezne rešitve. Ta Center slepih Škofja Loka ima po eni strani status
               zavoda in koristi prednosti tega statusa in financiranja, delno, iz proračuna. Po
               drugi strani pa koristi status invalidskega podjetja. Nesprejemljivo je in ne smemo
               to na nek način dopustiti v taki obliki, da to ostaja. Mi se dogovarjamo, moramo
               reči, da smo prišli dokaj blizu rešitvi, ki potem ni bila sprejeta s strani samega
               zavoda. Kar se tiče, kot je bilo rečeno, precej ostrega dopisa. Ne verjamem in sem
               prepričan, da ministrstvo za delo do tega centra ne bo ukrepalo v tem smislu, da bi
               se center ukinil. Ukrepali bomo tako, da se situacija reši - zakonito in v odnosu
               enakopravno do ostalih zavodov ali podjetij s statusom invalidskih podjetij. Obeh pa
               ne more zadržati.</p>
               <p>Kar se drugega vprašanja tiče - izkoriščanje delavcev, kjer so v pretežni večini ali
               pa v celoti lastniki tujci. Moram reči, da ministrstvo za delo oziroma naša
               inšpekcija za delo ukrepa oziroma opravi nadzor in ukrepa takoj, ko dobimo
               informacije - ne samo v teh podjetjih, tudi v podjetjih, kjer so lastniki naši
               državljani.</p>
               <p>Tako bi prosil, če je podan kakšen konkreten primer, da nas o tem obvestite in bomo
               ukrepali. Je pa res, da so v tržnem gospodarstvu v nekaterih podjetjih nemogoče
               razmere. Poudaril bi, da ne gre vedno samo za podjetja, kjer so lastniki tujci.
               Trudimo se zadostiti normalnim pogojem in normalno ustvarjati normalnem pogoje za
               delavce v vseh podjetjih. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Kelemina želi postaviti dodatno oziroma dopolnilno vprašanje.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa. Zahvaljujem se za odgovor. Rekli ste, da se dogovarjate z njimi, samo,
               zakaj ste pa potem poslali sklep, s katerim ste jim dejansko onemogočili vsakršno
               nadaljnje pogovarjanje. Popolnoma razumem zakon, da se je treba prilagoditi novim
               predpisom. Zakon o gospodarskih družbah seveda to predvideva. Razumem te stvari,
               ampak gre za specifiko in bi prosil, če že drugega ne morete narediti - zdaj nekje bo
               treba te stvari urediti, ali bo treba zakon spremeniti, ali kako drugače, ali tudi
               počakati na neke druge predpise, ali če bo to predvideval tudi zakon o invalidski
               organizaciji, ki se pripravlja, ne vem, vsaj zadržati za neko obdobje, še za leto
               dni, pa bomo potem videli, kako se da te stvari rešiti. Dajte prosim, saj v tem
               skladu ukrepati, pa ta sklep, ki ste ga tako ostro poslali, poskušate zadržati.</p>
               <p>Kar se pa tiče ostalega vprašanje, bom priskrbel in poslal podatke konkretno na
               ministrstvu - kar se tiče izkoriščanja in neupoštevanja predpisov o varovanju
               zdravega okolja in delovnega mesta. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji, ki bo postavil vprašanje gospod Samo Bevk, pripravita naj se gospa
               Majda Kregelj-Zbačnik in gospod Vincencij Demšar.</p>
            </sp>
            <sp who="SDZ2:BevkSamo">

               <speaker>SAMO BEVK:</speaker>

               <p>Hvala za besedo. Gospa podpredsednica! Spoštovani zbor! Moje prvo vprašanje je
               postalo brezpredmetno, ker se je vprašanje pridobitve licenc za prevoze oziroma
               ureditev iz statusa potujočih knjižnic brez licenc za silo že uredilo.</p>
               <p>Glede Malgajeve rojstne hiše sem posatvil vprašanje v zvezi s tem na prejšnji
               izredni seji. Prosil bi za čimprejšnji pismeni odgovor.</p>
               <p>Ker pa imam že priložnost, bom vprašal ministra za šolstvo oziroma predstavnike
               ministrstva za šolstvo o problematiki subvencij za sobe študentov pri zasebnikih. Gre
               za pobudo študentskih domov, ki so se pred nekaj dnevi obrnili na vse poslanske
               skupine v državnem zboru Republike Slovenije, namreč, da bi v letu 1998 v proračunu
               zagotovili manjkajoča sredstva za nadaljevanje projekta subvencij za sobe študentov
               pri zasebnikih. Akcija je namreč zelo lepo uspela in blaži socialno stisko študentske
               populacije ter hkrati učinkovito preprečuje zlorabe zasebnikov do študentov
               podnajemnikov.</p>
               <p>Napisal sem tudi posebno pismo vladi, v katerem sem predlagal, da vlada Republike
               Slovenije v dopolnjenem predlogu proračuna, ki ga bo poslala v parlament v proceduro,
               zagotovi za leto 1998 dodatnih 48.600.000,00 tolarjev. S tem bi zagotovili potrebna
               sredstva za subvencioniranje sob študentov pri zasebnikih v jesenskem obdobju
               letošnjega leta oziroma v začetku šolskega leta 1998/99. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Za prvi del vprašanja bo ustrezno ministrstvo dalo pisni odgovor. Za drugi
               del vprašanja pa prosim iz ministrstva za šolstvo, državnega sekretarja gospoda
               Strela, da poda odgovor.</p>
            </sp>
            <sp who="SDZ2:StrelJanko">

               <speaker>DR. JANKO STREL:</speaker>

               <p>Spoštovana gospa podpredsednica, poslanke in poslanci! Problem študentov glede
               bivanja v študentskih domovih je zares izjemno pereč in lahko rečem, da v ministrstvu
               je bilo temu vprašanju posvečenega v preteklih letih precej pozornosti. V končni meri
               se je pridobilo tudi kar nekaj novih mest v študentskem naselju. V preteklem letu smo
               pa zelo temeljito pripravili nov poseg na to področje s tem, da smo delno
               sofinancirali najem študentskih domov pri zasebnikih. Ta projekt se je izkazal kot
               zelo uspešen in je uspel vsaj delno ublažiti to krizo, ki je še vedno prisotna.</p>
               <p>V okviru proračuna smo namenili del sredstev temu problemu, seveda pa stojimo na tem
               stališču, da bi bilo smotrno o tej tematiki tudi pri sprejemanju državnega proračuna
               še mogoče nameniti kakšno besedo in če se bodo izkazale možnosti, bomo z veseljem ta
               projekt nadaljevali in ga še razširili, skladno s strategijo, ki je bila že
               postavljena.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospa Majda Kregelj-Zbačnik.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Lep petkov dopoldanski pozdrav! Vem, da smo že vsi utrujeni, vendar imam zelo
               zanimivo vprašanje in tudi mislim, da bodo koristni odgovori, zato bi prosila, da
               preverimo sklepčnost, kajti zdravje je zelo pomembno, hudo je, če smo bolni in hudo
               je, ko naletimo na kup težav v zdravstvu. Prosim.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim, če preverimo prisotnost v dvorani! Ugotovimo prisotnost! <stage>(19 prisotnih.)</stage>
               Ponovimo! Torej ugotavljamo prisotnost v dvorani! Ugotavljamo prisotnost v dvorani!
               <stage>(20 prisotnih.)</stage> Prekinjam za 10 minut in ob 12.10 uri nadaljujemo.</p>
               <stage type="time">(Seja je bila prekinjena ob 12.00 uri in se je nadaljevala ob 12.14 uri.)</stage>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Kolegice in kolegi, prosim, če zasedete svoja mesta in preverimo prisotnost v
               dvorani! Ugotovimo prisotnost v dvorani! 47 poslank in poslancev, zbor je sklepčen in
               lahko nadaljujemo z delom.</p>
               <p>Smo pri 66. točki dnevnega reda, to je pri vprašanjih in pobudah poslank in
               poslancev. Besedo ima gospa Majda Kregelj-Zbačnik.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav in hvala, da ste prišli.</p>
               <p>Poslansko vprašanje je namenjeno ministrstvu za zdravstvo, in sicer prvo
               vprašanje:</p>
               <p>Zasebno delo s koncesijo ali brez koncesije ter uvedba glavarine na področju osnovne
               zdravstvene dejavnosti po mnenju mnogih resno ogroža izvajanje temeljnih preventivnih
               programov. <stage>(Nemir v dvorani.)</stage></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Lepo prosim, če prisluhnemo vprašnju, ki ga postavlja kolegica!</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Kaj misli ministrstvo za zdravstvo storiti, da ne bo prišlo do razsula pediatrične
               službe in šolskih dispanzerjev na primarnem nivoju?</p>
               <p>Prav tako izbira osebnega zobozdravnika resno ogroža obstoj in nadaljnji razvoj
               mladinskega zobozdravstva. Občine podeljujejo koncesije ob soglasju ministrstva za
               zdravstvo, brez da bi imeli v Sloveniji postavljeno mrežo izvajalca na primarni
               ravni. Ali ima ministrstvo za zdravstvo sploh pregled nad dogajanjem na terenu? Če ga
               nima, zakaj ne, če pa, kakšne ukrepe pripravlja za rešitev tega problema? To je prvo
               vprašanje.</p>
               <p>Drugo vprašanje. Financiranje bolnišnic že od leta 1993 temelji na
               bolnišničnooskrbnem dnevu. Ker je prihodek bolnišnice odvisen od števila
               bolnišničnooskrbnih dni, so le-te prisiljene podaljševati ležalno dobo po eni strani
               in čakalno dobo za sprejem v bolnišnico po drugi strani. Pri ceni približno 20.000
               SIT na dan je namreč nemogoče pokriti stroške dražje operacije, pri kateri samo
               porabljeni material dosega preko 500.000 ali več SIT. Ob sedemdnevni ležalni dobi in
               ceni 20.000 SIT na dan pa bolnišnica ustvari prihodek le 140.000 SIT pri takšni
               operaciji. Ob takšnem sistemu financiranja pomeni sprejemanje novih bolnikov za
               bolnišnico le izgubo, zato so stimulirane le v podaljševanju ležalne dobe in čakalne
               dobe ali drugače povedano, v neracionalnem poslovanju. Takšen sistem financiranja
               bolnišnic tudi postavlja bolnišnice v popolnoma neenakopraven položaj, saj se cene
               bolnišničnooskrbnih dni med primerljivimi bolnišnicami menda razlikujejo tudi za več
               kot 20%. Iz nekaterih bolnišnic dobivamo informacije, da bodo v spremenjenem sistemu
               financiranja v letu 1998 finančno in kadrovsko prizadete. Ali je ministrstvo za
               zdravstvo pripravilo ustrezne podlage za spremenjeni sistem in kdaj bodo neupravičene
               razlike odpravljene?</p>
               <p>In še tretje vprašanje v zvezi s podražitvijo avtobusov za dijake in študente. Zakaj
               se je znižalo subvencioniranje in zakaj se zmanjšuje in varčuje ravno pri tej mladi
               populaciji, ki jo moramo stimulirati, da se bo čimbolj izobraževala, da se bo lahko
               kasneje tudi aktivno vključila v delovna mesta, po drugi strani pa vemo, da je
               socialna stiska vedno hujša, da tudi prehrana dijakov ni urejena. Hvala lepa za
               odgovore.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Odgovore na zastavljena vprašanja bo dala državna sekretarka gospa Dunja
               Piškur-Kosmač.</p>
            </sp>
            <sp who="SDZ2:PiškurKosmačDunja">

               <speaker>DUNJA PIŠKUR-KOSMAČ:</speaker>

               <p>Hvala lepa, gospa podpredsednica. Spoštovani poslanci in poslanke, spoštovana
               kolegica poslanka, gospa Majda Kregelj-Zbačnik! Mnogo je bilo vprašanj v vašem
               prispevku, zato bom verjetno samo delno odgovorila na nekatere od njih in bomo na
               ministrstvu za zdravstvo pripravili pisno informacijo. Vendar mislim, da je prav, da
               na marsikaj lahko tudi zdaj odgovorim.</p>
               <p>Preventiva je v naši državi zelo pomembna. Ravno včeraj je minister za zdravstvo
               podpisal navodila za izvajanja preventivnega zdravstvenega varstva, ki smo ga v
               državi usklajevali z razširjenimi strokovnimi kolegiji, z vsemi tistimi, ki izvajajo
               preventivo naših otrok na primarni ravni. To bo zelo obsežen dokument, ki bo
               objavljen v enem od naslednjih uradnih listov. Pri tem smo zelo natančno se
               pogovarjali tudi z Zavodom za zdravstveno zavarovanje Slovenije o načinu financiranja
               preventivne zdravstvene dejavnosti in skupaj s kolegi pediatri in šolskimi zdravniki
               dosegli dogovor, da se ta program ne bo plačeval po glavarini, ampak da bo program
               plačan v celoti. Mislim, da je v tem primeru Zavod za zdravstveno zavarovanje odigral
               dovolj pomembno vlogo, da se zaveda, da tam, kjer je vsa preventiva dobro opravljena,
               ni dovolj tudi kurative in je tudi potrebno znižati opravljeno število točk v
               ordinacijah, kjer delajo predšolski in šolski zdravniki. V zvezi s tem smo se tudi
               dogovorili, da ne bo potrebno za preventivo osebnega izbranega pediatra, šolskega
               zdravnika in tudi ne zobozdravnika.</p>
               <p>Potem bi rada povedala, da je ministrstvo za zdravstvo v planu zdravstvenega
               varstva, ki je pripravljeno za drugo obravnavo v državnem zboru postavilo merilo za
               mrežo javne zdravstvene službe, v kateri delajo javni zdravniki, zdravniki v javnih
               zavodih in zasebniki s koncesijo. In nujno je, da se ta merila za mrežo javne
               zdravstvene službe sprejme, ker bo to služilo tudi za pripravo zelo natančne mreže,
               ki jo na osnovni, primarni ravni pripravljajo občine. Seveda moram povedati, da vsako
               koncesijo, ki jo dobi nek zdravnik, preveri ministrstvo za zdravstvo in vsak zdravnik
               mora opravljati točno tisto delo, ker je v koncesijski pogodbi napisano točno tisto
               delo, ki jo je upravljal pred odhodom v zasebno delo.</p>
               <p>Mislim, da sem na prvo vprašanje vsaj delno odgovorila. Obljubila sem pisni
               odgovor.</p>
               <p>Kar se tiče drugega vprašanja, glede financiranja bolniškooskrbnih dni, ki se že
               vlečejo od leta 1993. Moram povedati, da Zavod za zdravstveno zavarovanje skupaj s
               predstavniki bolnišnic in ministrstva za zdravstvo pripravlja standardizacijo tudi na
               področju bolnišničnega zdravstvenega varstva, tako kot je pripravljena
               standardizacija v osnovnem zdravstvenem varstvu. Res je, da velja v zdravstvenih
               zavodih, da so plačani izključno po bolnišničnooskrbnem dnevu. Res pa je, da Zavod za
               zdravstveno zavarovanje pri financiranju bolnišnic uporablja tako imenovan korkcijski
               faktor, kar je vezano tudi na število sprejemov bolnikov. Tako da v bistvu postajajo
               v državi nek mešan sistem, ki ni vezan izključno na število, se pravi na povprečno
               ležalno dobo, na število ležalnih dni, ampak je tudi dejansko vezano na sprejeme in
               odpuščanje bolnikov.</p>
               <p>Toliko v informacijo, ostalo pa bomo pripravili gospe pisno.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želite postaviti dopolnilno vprašanje? Gospa Kregelj.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Hvala državni sekretarki za delne odgovore. Res bom prosila pisno za poglobljene in
               bolj eksaktne odgovore, bi pa prosila, vsaj v roku 30-ih dni, tudi odgovore na
               prejšnji dve postavljeni vprašanji glede fizoterapije in glede instituta. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji ima besedo gospod Demšar, pripravijo naj se gospod Mežan, gospod
               Zamernik in Kužnik.</p>
            </sp>
            <sp who="SDZ2:OkretičSalmičEda">
               <speaker>PODPREDSEDNICA EDA OKRETIČ-SALMIČ:</speaker>
               <p>
                  <title>Proceduralno?</title> Gospa Kregelj.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Tu sem zastavila vprašanje, pa še nisem dobila niti ustnega odgovora. Zakaj se
               varčuje ravno pri dijakih in študentih? Tokrat pri subvenciji za prevoz, vprašanje pa
               je tudi prehrana dijakov.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Odgovor bo dal državni sekretar, gospod Strel.</p>
            </sp>
            <sp who="SDZ2:StrelJanko">

               <speaker>DR. JANKO STREL:</speaker>

               <p>Spoštovane poslanke in poslanci! Temeljit odgovor boste dobili v pisni obliki, sicer
               pa lahko rečem, da gre za poseben problem, ki se je pojavil pri prevozih dijakov in
               učencev. Predvsem pri učencih se zadeva odvija v tej smeri, da so bile z zakoni, ki
               ste jih v parlamentu sprejeli, dane dodatne naloge ministrstva za šolstvo in šport v
               tej smeri, da je potrebno financirati tudi tisti delež prevozov, ki pomenijo posebno
               nevarne prevoze v posameznih okoljih. Teh vlog je iz dneva v dan več in zaradi tega
               se potreba po tovrstnih sredstvih bistveno hitreje povečuje, kot je bilo sicer
               planirano. Po drugi strani pa je tudi res, da bomo poskušali pripraviti določene
               spremembe - torej predlog za spremembo zakonodaje, ker je problem v kriterijih;
               kateri so nevarni privozi. Glede na to, da ministrstvo za šolstvo pri teh kriterijih
               nima nobene pravice, so v praksi prisotne zelo raznovrstne rešitve, za katere pa ni
               nujno, da so zmeraj tudi racionalne. Skratka, mislim, da bo to tematika, v okviru
               katere bo smiselno temeljiteje spregovoriti. Vsekakor bomo pa v pisni obliki stvari
               detajlneje obrazložili.</p>
               <p>Pri prehrani otrok in mladine pa ukrepamo v tej smeri, da ta sredstva poskušamo
               racionalno razdeliti v tistih primerih, kjer gre za najbolj akutne probleme. Se pa,
               normalno, zavedamo, da teh sredstev - tudi če bi jih bilo bistveno več, bi še vedno
               imeli te probleme. In ta zaskrbljenost, ki vlada pri vas, je prisotna tudi pri nas in
               jo poskušamo po svojih močeh najbolje reševati.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ - SALMIČ:</speaker>

               <p>Hvala. Še dopolnilno vprašanje gospa Kregelj želi postaviti.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Hvala lepa za odgovor. Imam pa samo še predlog, da bi se tega sistemsko lotili. Ker
               je prehrana srednješolcev problem, ki ga je treba sistemsko rešiti. Mislim, da je ta
               generacija tista, ki najbolj potrebuje zdravo prehrano; je v fazi razvoja rasti in so
               kasneje posledice, če ne drugega, vsaj finančne, če ne nacionalnega pomena. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ - SALMIČ:</speaker>

               <p>Hvala. Obema se opravičujem za neljubo napako, ker sem preskočila vprašanja. Zdaj ima
               pa besedo gospod Demšar.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala za besedo. Malce se bojim, da bo moje vprašanje že postala navada in da potem
               tudi ne bo več pravega odziva - glede na to, da sem o Visokem že večkrat spraševal in
               to delam tudi danes.</p>
               <p>V imenu vlade je najemno pogodbo za visoko za šolo za ravnatelje podpisal gospod
               Mirko Bandelj 3. decembra pred dvema letoma 1996. leta. Pogodba je podpisana tudi s
               strani štirih občin, ki so nastale iz prejšnje občine Škofja Loka. Gre za mesečno
               najemnino - takrat 577.800 tolarjev - in sedaj, če to pomnožimo z 12, pridemo vsaj
               tja čez 7 milijonov, v letošnjem proračunu pa ni predvidenih nobenih sredstev za šole
               za ravnatelje.</p>
               <p>Zato me zanima: prvo vprašanje, kje bo dobila vlada oziroma ustrezna ministrstva
               sredstva za plačevanje najemnine, če v proračunu ni za letošnje leto predvidenih
               nobenih sredstev. In kot drugo, me zanima, kaj namerava vlada in kaj bo storila z
               Visokim glede na to, da je že več kot leto in pol, ko je bila pogodba podpisana. Do
               sedaj se ni še nič spremenilo, pri tem, da vemo, da je bil razpis za celoten
               inženiring za projekt za Visoko, dobil ga je Domplan v Kranju, in sedaj stvari
               stojijo. Meni je osebno tudi zelo žal, da potem preberem članek z naslovom <q>"Najemnina
               le za pajčevino"</q>, kar - mislim, da ni ne vladi ne tistim, ki smo na Loškem, v
               nikakršno čast.</p>
               <p>Na koncu imam samo še eno kratko vprašanje, ki pa je približno vredno toliko, kot je
               tudi to Visoko -investicija naj bi bila od 7 do 8 milijonov. Vprašanje je pa tako.
               Kdaj in kdo je zahteval vrnitev zasežene opreme pri Zavrču? Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Prosim predstavnika. Odgovor bo dal državni sekretar, gospod Strel.</p>
            </sp>
            <sp who="SDZ2:StrelJanko">

               <speaker>DR. JANKO STREL:</speaker>

               <p>Hvala lepa. Spoštovane poslanke in poslanci! Gospa predsedujoča! Glede najemnine
               boste dobili detajlen pisni odgovor. Glede stanja Visokega pa v tem trenutku, žal, ni
               bistveno drugače, kot sem vam odgovoril - misli, da pred slabim pol leta, morda nekaj
               več.</p>
               <p>Minister ima resen namen, da se ta objekt pripravi v namen, za katerega je bil
               opredeljen. Vendar so v tem trenutku nekatere druge prioritete pomembnejše - glede
               razreševanja prostora, zlasti v osnovnem šolstvu. Seveda pa veste, da problemi v
               drugih segmentih niso manjši. Ta problem je precej direktno odvisen tudi od tega,
               kako se bodo dokončala pogajanja oziroma stališča v zvezi z aktiviranjem tako
               imenovanega pariškega kredita. V okviru tega segmenta pa je realno pričakovati, da se
               ta investicija tudi prevede v prakso.</p>
               <p>Povedati moram, da imamo tudi sprotno tekoče delo na tem projektu, kjer se
               usklajujejo zadeve z ustreznimi upravnimi službami v občini Škofja Loka. Tukaj je
               nekaj težav, ampak vendar, to je normalen posel, ki ga je potrebno strpno in
               odgovorno tudi realizirati.</p>
               <p>Glede zadeve z Zavrčem boste pa dobili v pisni obliki.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Demšar želi postaviti še dodatno oziroma dopolnilno vprašanje.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Ne bo hudo vprašanje. Imam samo dodatno prošnjo, da ne samo o najemnini, ampak o
               celotni zadevi odgovorite pisno, ker so tako iz občin - ravno sinoči sem bil v Žireh
               - postavili svetniki to vprašanje in tudi drugi se zanimajo za kompleten pisen
               odgovor, glede tega, kar sem vprašal. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji je gospod Mežan, ki postavlja vprašanje vladi.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Spoštovane poslanke in poslanci! Gospa podpredsednica! Predstavniki
               vlade. Moje vprašanje je namenjeno ministrstvu za šolstvo in šport. Preden bi ga
               predstavil oziroma razložil, bi protestiral, ker do sedaj še nisem dobil niti enega
               odgovora, čeprav sem predstavil - mislim - da že tri vprašanje.</p>
               <p>Sedaj pa na vprašanje. Nekateri starši, ki imajo otroke v osnovni in srednji šoli,
               berejo pa tudi Uradne liste, so me opozorili, na naslednji problem. Gre za zakon o
               gimnazijah. 15. člen tega zakona pravi, da se za vpis v začetni letnik gimnazije
               upoštevajo njihov - torej kandidatov - učni uspehi v tretjem obdobju osnovnošolskega
               izobraževanja. 47. člen tega zakona pa ne glede na določbe drugega odstavka 15. člena
               tega zakona: <q>"se do uveljavitve tretjega obdobja v osnovni šoli pri izbiri kandidatov
               upošteva učni uspeh v 6., 7. in 8. razredu."</q> Torej velja 47. člen, ker še ni
               devetletke.</p>
               <p>Sedaj pa sprašujem, ali to pomeni, da je postopek izbire kandidatov v šolskem letu
               1996/97, 1997/98 potekal protizakonito in da so protizakonite tudi vse priprave na
               omejitev vpisa v šolsko leto 1998/99. Zakaj? V teh treh letih se je oziroma naj bi se
               - tako so obveščene šole in starši - pri izbiri kandidatov upošteval uspeh v petem,
               šestem, sedmem in osmem razredu, upošteval naj bi se uspeh na državnih tekmovanjih in
               pri skupinskem zaključnem zunanjem preverjanju znanja.</p>
               <p>Prosim za odgovor. Glede na zakon mislim, da so se stvari odvijale protizakonito.
               Zato res prosim za odgovor, ker - še enkrat poudarjam - do sedaj še nisem dobil
               nikakršnega odgovora za tri vprašanja, čeprav mi je bil obljubljen pisni odgovor.
               Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Na zastavljena vprašanja bo dal odgovor spet državni sekretar, gospod Strel.
           </p>
            </sp>
            <sp who="SDZ2:StrelJanko">

               <speaker>DR. JANKO STREL:</speaker>

               <p>Še enkrat vsem lep pozdrav! Prvo, kar je, vam zagotavljam, da boste pisne odgovore za
               nazaj - in tudi tega - dobili najkasneje v roku treh tednov.</p>
               <p>Za zadnje vprašanje - glede vpisa učencev osnovnih šol v srednje šole letos; je bila
               z obvestilom posredovana določena sprememba, za katero mislim, da prispeva k
               objektivnejšemu vpisu učencev v srednje šole. Ta je v tem, da se je razširila možnost
               učencev pri uveljavljanju posebnih nadarjenosti oziroma posebnega interesa, ki ga
               dokazujejo s svojim znanjem. To se pravi, ne samo v okviru Vegovih značk in nekaterih
               drugih, temveč se je ta blok poskušal še nekoliko razširiti, da bi imelo čim več
               učencev, v skladu z raznovrstno orientiranostjo, možnost za vpis. Torej, ta sprememba
               je bila letos nakazana.</p>
               <p>Za vse ostale zadeve v zvezi z vezavo na kršitev zakona in podobno pa mislim, da je
               tako zahtevno vprašanje, da vam bomo odgovor poslali pisno, ni to iz resorja, ki
               konkretno za to odgovarja.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospodu Strelu. Vprašanje bo postavil še gospod Zamernik.</p>
            </sp>
            <sp who="SDZ2:ZamernikBogomir">

               <speaker>BOGOMIR ZAMERNIK:</speaker>

               <p>Hvala lepa za besedo. Ne bom preverjal sklepčnosti, čeprav je dvorana zelo prazna;
               tudi od vlade, se bojim, da ni nikogar, ki bi bil kompetenten dati odgovor na to
               vprašanje. Enako kot kolega Mežan pred mano, imam tudi sam sila slabe izkušnje v
               zvezi z obljubami o dajanju odgovorov na vprašanja, z eno svetlo izjemo gospoda
               državnega sekretarja na ministrstvu za promet in zveze, gospoda Zajca, ki mi je pred
               kakšnim letom obljubil odgovor in sem ga tudi dobil, za kar se mu še enkrat
               zahvaljujem.</p>
               <p>Sedem mesecev je bilo predvčerajšnjim, odkar sem postavil v zvezi s prodajo
               restavracije Kompas Magistrat. Takrat mi je, da malo osvežim spomin, takrat sem
               vprašal naslednja konkretna vprašanja.</p>
               <p>Kako je lahko kupec Avtocommerce plačal z obveznicami, ki jih je izdal sam? In pa:
               kako da je bil lahko pogajalec s strani Avtocommerca gospod Uroš Korže, bivši
               direktor sklada za razvoj? Ali ne gre za zlorabo položaja? In pa; v Avtocommercu sta
               prodajala deleže v podjetjih za obveznice tudi odškodninski in pokojninski sklad.
               Eden od pogajalcev s strani skladov se je nato celo zaposlil v Avtocommercu na
               odgovornem mestu. Ali je prodaja za obveznice, ki jih izda podjetje samo, splošna
               praksa ali pa je pri delu državnih skladov takšna možnost dana samo Avtocommercu,
               katerega direktor vemo, kdo je? To sem spraševal gospoda podpredsednika vlade.</p>
               <p>Na ta vprašanja sem pa dobil približno tak odgovor: Da je bila stvar dvakrat
               zavrnjena na vladi in da se je stvar vlekla več tednov in ko so preiskali oziroma
               poiskali vse informacije, ki so bile dosegljive, so bili seznanjeni tudi z
               informacijo, da v primeru, da se bo zgolj zavlačevalo in preprečevalo, da bi prišlo
               do tega postopka, lahko pride do zelo velikih negativnih gospodarskih posledic.
               Kolikor vem, je Kompas Magistrat tako prej kot tudi sedaj posloval pozitivno. V
               Gospodarskem vestniku z dne 15. januarja je bil objavljen članek, ki pravi tako, da
               je že junija lani Avtocommerce postal večinski lastnik Kompas Magistrata. Obveznice,
               s katerimi je kupil Kompas Magistrat, so bile pa izdane 30.10.1997 v višini 22
               milijonov 300.000 DEM. Torej, zadeva je bila kupljena, preden je ta denar sploh bil.
               Če pa ne bi bilo prodano takemu kupcu za take obveznice, ki bodo zapadle šele leta
               2006, bi bila povzročena, kakor je bilo navedeno, velika negativna gospodarska
               posledica. Ker se mi to zdi zelo pomembna stvar, bi prosil, da se ta zadeva v pisni
               obliki obrazloži, kako je do tega prišlo.</p>
               <p>In nazadnje, pa vas ne bi hotel zadrževati, gospod minister za promet in zveze, bi
               prosil, ker danes je ravno obletnica postavitve vlade in mogoče bo na ta rojstni dan
               se kaj praznovalo, pa vas ne bi hotel moriti. Prosil bi, da se glede na nove
               okoliščine, ki so nastale v zvezi s Pavličevim sedlom, poda izčrpna pisna
               informacija. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ustrezno ministrstvo bo poskrbelo za ustrezen odgovor. Hvala. Naslednji je
               gospod Kužnik. Vidim, da ga v dvorani ni. Besedo dajem še gospodu Petanu.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Hvala, gospa podpredsednica. Spoštovani! Glede na to, da je danes obletnica, kot je
               bilo omenjeno s strani gospoda Zamernika, sem res opazil, da je nekaj novega. Namreč,
               na začetku je bilo napisano, kateri ministri se ne morejo udeležiti. Kljub temu da se
               ne morejo udeležiti, je to res velik napredek in če bomo tako nadaljevali, potem bomo
               do naslednje obletnice verjetno doživeli, da bodo tudi ministri tukaj. Pa to ni
               slabonamerno, ampak bolj za vzdušje in nič drugega.</p>
               <p>Torej moje vprašanje se nanaša na problematiko reševanja podjetja Vozila Nova
               Gorica. Pa bi najprej nekaj suhoparnih številk povedal. 27.maja lani je bil v Novi
               Gorici sestanek med - dobro, če lahko še tako rečem - med predstavniki podjetja
               Vozila Gorica in skladom kot njenim lastnikom, sedaj je to slovenska razvojna družba.
               Tam so bili tudi predstavniki občine, župan, gospodarska zbornica in verjetno še
               koga.</p>
               <p>Tam je bilo tudi predstavljena ponudba podjetja Formteh za koncept reševanja. Gre za
               to, da to podjetje ponuja program za 300 delavcev v navezavi z enim od največjih
               svetovnih proizvajalcev pohištvenega okovja. Pri tem je bilo tudi nekje dogovorjeno,
               da bo sklad ponudil pomoč, da se ta zadeva čimprej analizira. Potem je potekala
               papirnata vojna z dopisi, z elaborati, ki so verjetno najbolj običajno šli v smeri od
               Nove Gorice v Ljubljano na sklad. Vendar do sedaj s strani sklada ali slovenske
               razvojne družbe po novem ni prišlo še niti eno pismo: gospodje, to še manjka, to še
               pošljite. Vedno je šlo vse po telefonu: ne morete, ne gre tako hitro. Nobenega
               pisnega odgovora! Glede na to, da smo že uspeli prodati nekatera res dobra slovenska
               podjetja in to, da ne bom rekel, skoraj zastonj. Zato se mi zdi toliko bolj čudno, da
               v Vozilih Gorica, ki je v stečaju; to se pravi, je treba podjetje nekako postaviti na
               noge ali najti neke druge programe. Če gre za 300 delovnih mest ali pa če ostanemo
               samo pri polovici 150 ali tudi če ostane samo 100 delovnih mest. Zakaj pa tu takšna
               počasnost? Sedaj je minilo že 9 mesecev in niti enega odgovora še ni.</p>
               <p>Tu imam tudi gradivo, to je iz od teh elaboratov ali dela elaboratov, kako si to
               zamišljajo. Recimo, dinamika zaposlovanja v prvih 12-ih mesecih - 150 zaposlenih, ob
               polnem zagonu vseh proizvodnih kapacitet pa število na 300 in ker je ta firma, ki
               stoji zadaj, ni nova v Sloveniji, ampak že sodeljuje s firmo Tehno Lož, bi vseh
               skupaj zaposlenih bilo na tem programu za to firmo, ki stoji zadaj, 410 ljudi. Tu je
               tudi opredeljeno, koliko električne moči rabijo. Elaborat je bil <stage>(takoj bom končal)</stage>
               izdelan. Ti ljudje sedaj, ki tam čakajo na teh 100, 200, 300 delovnih mest, ker ne
               dobijo nobenega odgovora, sprašujejo, kaj bo storjeno, kdaj bodo dobili vsaj odgovor,
               da se ne da nič narediti ali da se bo nekaj naredilo. Prosil bi, če lahko, hiter
               odgovor. Drugače pa tudi prosim, da tem ljudem, ki so me na to opozorili, lahko dam
               nekaj konkretnega, za pismen odgovor. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim predstavnika ustreznega ministrstva. Odgovor bo dal državni sekretar, gospod
               Šuštar, ministrstvo za gospodarske dejavnosti.</p>
            </sp>
            <sp who="SDZ2:ŠuštarBoris">

               <speaker>DR. BORIS ŠUŠTAR:</speaker>

               <p>Hvala lepa. Kar se tiče problematike Vozila Gorica, je stvar, ki se res že vleče že
               nekaj časa. Vendar bo treba, da pogledamo malo v zgodovino.</p>
               <p>Ko je še obstajala prejšnji sklad Republike Slovenije za razvoj se je takratni
               direktor sklada aktivno ukvarjal z problematiko Vozil Gorica. In zadeve so šle v tej
               smeri, da se je zgodil stečaj in v okviru stečaja se je iskalo možnosti za obnovitev
               proizvodnje. Pojavljale so se še številne variante, alternative, med njimi je bila
               tudi varianta neke skupine podjetnikov, ki so želeli prevzeti to podjetje in
               nadaljevati v stečaju. Zadevo bi podprl sklad Republike Slovenije za razvoj. Šlo je
               kar za pomemben zalogaj. O zadevi je razpravljal že nekajkrat tudi takratni nadzorni
               svet in novi nadzorni svet slovenske razvojne družbe, vendar se je kljub temu
               ugotovilo, da se poiščejo še dodatne možnosti, alternative reševanje podjetja. Ravno
               zaradi močno izraženega finančnega efekta se je pristopilo tudi k drugim variantam,
               ki bi bile morda finančno manj obremenjujoče s stališča takratnega sklada oziroma
               slovenske razvojne družbe.</p>
               <p>Hkrati so se začeli pojavljati tudi drugi eventualni prevzemniki podjetja v stečaju,
               ki bi nadaljevali proizvodnjo. Variante so vključevale znanje, ki je bilo razvito v
               tem podjetju. Podjetje je bilo v preteklosti znano, imelo je določen know-how,
               kadrovsko je bilo precej močno, bila je tu inženirska baza, ki je znala zadeve tudi
               narediti. Vendar vsak dan odlaševanja je, logično, pomenilo, da se bo ta baza
               rotirala in da se bodo možnosti za uspešno revitalizacijo projekta tudi zmanjševale.
               Tako so se med drugimi tudi pojavili - že ko je nastala slovenska razvojna družba, ko
               se je sklad preoblikoval z novim zakonom o slovenski razvojni družbi in s programom
               prestrukturiranja - so se pojavili tudi novi interesenti, tako recimo: Avtotrading,
               ki je podal tudi svojo ponudbo. Ta ponudba je bila v primerjavi s prejšnjo, ki sem jo
               omenil, boljša, vsaj na papirju, ker je zahtevala manjšo finančno udeležbo slovenske
               razvojne družbe. Hkrati so se komplementarno pojavljale tudi ponudbe številnih drugih
               podjetij, tako podjetje Penta zastopa interes italijanskega podjetja, ki se ukvarja s
               proizvodnjo okovij in bi te izredno velike hale tudi zapolnil s svojimi programi.</p>
               <p>No, res zadeve so se začele odvijati. Samo oblikovanje slovenske razvojne družbe je
               zahtevalo kar določen čas, predno se je oblikoval nadzorni svet, nato tudi sama
               uprava; številni zapleti. Tako je dejansko uprava polno prevzela posle nekje v jeseni
               lanskega leta. Podjetje Penta se je pojavljalo ves čas - kot je bilo pravilno
               ugotovljeno s strani poslanca Petana; se je pojavljalo tudi kot potencialen najemnik
               v tem delu podjetja, ki bi razvijalo svoje programe, zaposlilo - če se ne motim -
               okoli sto petdeset do dvesto ljudi in naslavljalo razne prošnje; od sklada oziroma
               slovenske razvojne družbe, ministrstva, vlade in podobno.</p>
               <p>Ministrstvo je večkrat apeliralo pri slovenski razvojni družbi, da se zadeva uredi.
               Tu je malo netočna informacija. Predsednik uprave je direktno odgovoril podjetju
               Penta, da se išče celovita rešitev projekta Vozila Gorica in da je v tem kontekstu
               treba tudi iskati možnosti za italijanskega partnerja. Se pravi, to je dopis, ki vam
               ga lahko tudi posredujemo.</p>
               <p>Je pa res, da trenutno do danes ta končna odločitev še ni bila sprejeta. V tem pismu
               je predsednik uprave slovenske razvojne družbe povedal, da se išče kompleksna rešitev
               in da je rešitev najema kapacitet odvisna od tega, katera varianta bo izbrana v
               primeru proizvodnje prikolic.</p>
               <p>Mi imamo redne petkove kolegije - koordinacijske sestanke z upravo slovenske
               razvojen družbe na ministrstvu za gospodarske dejavnosti, ki jih vodi sam minister.
               Eden izmed projektov je tudi Vozila Gorica. Na predzadnjem sestanku se je zahtevalo
               tudi statusno poročilo o tem projektu. To poročilo smo dobili in ga kot predsednik
               nadzornega sveta slovenske razvojne družbe želim uvrstiti na naslednjo sejo, ki bo v
               marcu, kjer bi se dokončno odločili o tem, v katero smer bomo peljali projekt. Tako
               da lahko potem tudi damo pisni odgovor podjetju Penta o eventualnem najemu.</p>
               <p>Mislim, da tu ni problematično samo tuje podjetje, ki bi želelo izvajati določeno
               dejavnost, ampak da je obseg tega posla odvisen od tega, kako široko se bo šlo z
               aktiviranjem programa prikolic. To je trenutni presek, razrez zadeve v primeru Vozila
               Gorica. Zavedam se, da se zadeve vlečejo že 7, 8 mesecev, da tuji partner izgublja
               potrpljenje. Ministrstvo je opozarjalo in bo opozarjalo na ta problem in tudi bo
               povleklo ustrezne ukrepe, da bi se ta projekt do srede marca tudi definitivno
               zakoličil in se podal odgovor. Bo pa vsekakor vodilo to, da se poskuša celotne
               kapacitete - zmogljivosti, ki so, maksimalno zapolniti z novimi programi, aktivirati
               dodatne programe, ki so lahko čisto z drugega stališča, ki niso komplementarni, ampak
               so iz drugih dejavnosti. Tako bi se določena dinamika ohranjanja zaposlovanja ali
               celo povečevanja zaposlovanja v tem delu, ki je sploh kritičen, tudi obdržala. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ - SALMIČ:</speaker>

               <p>Hvala. Vabim še kolega Juria. Gospod Petan bi postavili še dodatno oziroma dopolnilno
               vprašanje.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Hvala za besedo. Z odgovorom, ki je bil izčrpen, sem sicer zadovoljen, ne pa z
               vsebino. To pa zato, ker tisti ljudje, ki pričakujejo nekaj pismeno - in upam, da bom
               dobil tudi pismeno. Ni treba obširnega, zaradi vsebine. Hočem povedati to: včeraj smo
               zaključili točko Obravnava strategije vključevanja Slovenije v Evropsko unijo. V
               Evropski uniji vemo, da danes je stečaj, jutri pa zdravi del, nekako v neki novi
               obliki, v neki novi firmi deluje naprej. Ta zadeva z Vozila Gorica se pa očitno več
               kot en dan, en teden, en mesec, več kot eno leto že vleče. Mislim, da je to tudi del
               strategije vključevanja v Evropsko unijo na naših praktičnih primerih; kako lahko
               naše gospodarstvo, tisto, ki ima še možnost preživetja, ki še lahko nekaj da, kjer še
               lahko nekaj nastane, kjer so lahko tudi delovna mesta, kjer so lahko programi - da
               čimprej zaživi.</p>
               <p>To se pravi, pa vem, da to ni samo odvisno od gospoda državnega sekretarja, ampak da
               je samo on eden od členov pri tem reševanju, tako da je to bolj mišljeno, da leti na
               vlado, da je treba pač vse narediti, da se bomo tudi tu približevali Evropi, ne pa,
               da bomo še vedno ostali pri tistih naših načelih in principih, ko nekaj vlečemo
               zaradi nekih drugih interesov. Upam, da tista strategija, ki smo jo včeraj sprejeli,
               da bi mogoče veljale tudi na tem in pa podobnih primerih; da bi mogoče tisti, ki v
               državni upravi želijo nekaj spremeniti, imeli več podpore.</p>
               <p>V tem smislu sem se sedaj prijavil in to, kar sem povedal, je šlo v tej smeri, da bi
               mogoče bila neka pomoč državnemu sekretarju pri njegovem delu, da bi v Novi Gorici
               nekaj nastalo. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Dajem še besedo gospodu Aurelio Juriju. Ko je bil na vrsti, je šel na sprejem
               delegacije, zato mu sedaj dovoljujem, da postavi svoje vprašanje.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Hvala za benevolenco, gospa podpredsednica. Prosil, da vztrajamo, ker smo na robu
               sklepčnosti, tako da ne bi prej prenehali. No, vprašanje se glasi tako:</p>
               <p>V nacionalnem programu razvoja slovenske železniške infrastrukture je predvidena
               izgradnja drugega tira Divača-Koper, 48 in pol kilometrov, v letih 1998-2000. Mislim,
               da je odveč poudariti, da je izgradnja navedenega tira pogoj za nadaljnji razvoj naše
               edine pomorske luke in za uspešno vključitev Slovenije v mednarodne prekomorske
               blagovne tokove. Ker priprava izgradnje navedenega tira ni potekala po terminskem
               planu, ki bi zagotavljal njegovo izgradnjo v rokih, določenih z nacionalnim programom
               razvoja slovenske železniške infrastrukture, so bili aprila lani na sestanku
               predstavnikov pristojnih ministrstev, občin in drugih zainteresiranih subjektov
               dogovorjeni ukrepi za pospešitev priprave izgradnje ter dogovorjene zadolžitve
               pristojnih ministrstev v zvezi s tem. Ministrstvo za promet in zveze je tako prevzelo
               zadolžitev, da do konca 1997. leta pripravi ustrezno študijo o povečanju kapacitet
               enotirne proge Divača-Koper, nadalje, da do konca 1997. leta poda vladi Republike
               Slovenije uradni predlog za izdelavo lokacijskega načrta ter do istega termina v
               sodelovanju z občinami Koper, Divača in Hrpelje-Kozina, pripravi podroben program za
               izdelavo navedenega lokacijskega načrta.</p>
               <p>Po mojih informacijah je do sedaj ministrstvo za promet in zveze delno izpolnilo le
               prvo nalogo. V decembru 1997. leta je bilo namreč izdelano vmesno poročilo o pripravi
               študije o povečanju kapacitet enotirne proge Divača-Koper. Iz navedenega lahko
               sklepamo, da se glede na veljavne postopke in predpisane roke priprave lokacijskega
               načrta izgradnja drugega tira Divača-Koper ne bo pričela niti do leta 2000, ko bi po
               sprejetem nacionalnem programu razvoja slovenske železniške infrastrukture navedeni
               tir moral biti že zgrajen.</p>
               <p>Vlado Republike Slovenije zato pozivam oziroma sprašujem, kdo je odgovoren za
               neizpolnjevanje konkretne naloge - izgradnje drugega tira Divača-Koper - iz
               sprejetega nacionalnega programa ter kaj je vlada ukrenila, da bi odgovorni za
               uresničitev navedene naloge iz nacionalnega programa svojo zadolžitev izpolnili v
               sprejetih rokih? Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Vabim predstavnika ministrstva, da poda odgovor. Državni sekretar, dr.
               Hanžel.</p>
            </sp>
            <sp who="SDZ2:HanželSlavko">

               <speaker>DR. SLAVKO HANŽEL:</speaker>

               <p>Hvala lepa. Spoštovani! Navedbe, ki smo jih slišali, so točne. Dejstvo je, da je
               vlada v proračun uvrstila že za leto 1996, nato za leto 1997 in v predlog proračuna
               za leto 1998 dodatna sredstva. Če jih seštejemo, približno 750 milijonov tolarjev za
               povečanje zmožnosti elektronapajalne postaje Črnotiči. Dela so bila pričeta v tem
               obdobju in bodo zaključena v prvi polovici letošnjega leta. Ta investicija omogoča
               povečanje propustnosti proge za 30 do 40%, kar je po načrtih razvoja, tudi Luke
               Koper, dovolj za načrtovani razvoj do približno 8, 9 milijonov ton obsega dela v luki
               do leta 2002.</p>
               <p>Ministrstvo za promet in zveze je na osnovi skromne realizacije nacionalnega
               programa razvoja železniške infrastrukture, ki je bila v obdobju doslej realizirana
               le nekoliko čez 30%, in še to ob veliki udeležbi tujih kreditorjev - dobili smo
               namreč približno 150 milijonov dolarjev finančnih sredstev v obdobju od 1993 do
               zaključka letošnjega leta za posodobitev železniške infrastrukture - v grobem rečeno.
               In seveda sredstva iz državnega proračuna, ki pa so skupaj - kot rečeno - zadoščala
               za tako skromen obseg realizacije nacionalnega programa. Zaradi tega smo dejansko že
               v lanskem letu pripravili dopolnitev nacionalnega programa, ki ga je obravnavala
               vlada, ga potrdila in predložila v obravnavo državnemu zboru. Ta nacionalni program
               dejansko vključuje - če se smem omejiti samo na poslansko vprašanje gospoda Jurija -
               tudi aktivnosti v zvezi z izgradnjo drugega tira Divača - Koper na način, da naj bi
               dejansko ta tir bil zgrajen v obdobju do leta 2002 oziroma 2003. Takšen je predlog v
               dopolnitvi nacionalnega programa, ki ima tudi svojo strokovno osnovo v povečani
               kapaciteti prevoza vlakov na odseku med Divačo in Koprom z realizacijo te močnejše
               elektronapajalne postaje, ki bo dejansko fizično omogočila vožnjo vlakov s krajšimi
               razmiki, kot je to danes primer.</p>
               <p>Kot je bilo rečeno, je neke vrste predhodna študija upravičenosti, ki vključuje tri
               variante možnega poteka drugega tira na tem območju, bila izdelana v lanskem letu.
               Sedaj je pa v polnem teku izdelava študije upravičenosti, ki jo sofinancira tudi
               avstrijska vlada in jo v sodelovanju z našimi inštitucijami izdeluje avstrijsko
               podjetje AREI. Ta študija bo končana do jeseni letošnjega leta. Potem je priprava
               idejnih projektov in vse ostale dokumentacije, ker zahteva svoj čas. To, kar je
               omenil gospod Jurij, da naj bi takoj po izdelavi študije upravičenosti tudi že
               vložili zahtevek za lokacijski načrt, je velika iluzija. Vi vsi dobro veste, da je
               treba vso strokovno dokumentacijo imeti pripravljeno prej, preden se lahko do take
               procedure pride. In to se bo - po predvidevanjih dejansko tega dopolnjenega
               nacionalnega programa - zgodilo šele nekje v obdobju konec leta 1999 do leta 2000. Se
               pravi, da bi vlada sprejela uredbo o lokacijskem načrtu.</p>
               <p>Sama izgradnja proge in sploh financiranje razvoja železniške infrastrukture je
               predvideno iz proračunskih sredstev, ki so izjemno omejena, kot veste; omejena so v
               tem smislu, da jih ni možno zagotavljati v obsegu, ki bi omogočila zagotavljanje
               nacionalnega programa razvoja železniške infrastrukture. Zato je vlada tudi naložila
               - recimo, prav v primeru izgradnje železniške povezave med Slovenijo in Madžarsko, ki
               je kot prva v teh posodobitvah železniške infrastrukture - pridobitev dodatnih tujih
               kreditov. Podobno bo verjetno treba narediti tudi za izgradnjo drugega tira
               Divača-Koper ali pa najti kak drug model udeležbe zasebnega kapitala pri realizaciji
               tovrstnih investicij. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Juri želi še dodatno postaviti vprašanje.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Le zahvalil gospodu Hanželu za odgovor, iz katerega se vendar da nekaj ugotoviti; da
               tako kot pri avtocesti, tudi pri železnici pride do bistvenih odmikov - pa se ne
               spuščam na teren razlogov, morda upravičenih ali ne vzrokov, ampak do pomembnih
               odmikov - od terminov, ki so bili opredeljeni v nacionalnem programu. Govorimo že <q>"od
               leta 2002 oziroma 2003"</q>, to pomeni, če bi bile posledice v smislu glede
               konkurenčnosti bližnjega Trsta itn. za naše edino slovensko pristanišče, za to vlada
               prevzema in nosi vso odgovornost. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Takole. Izčrpali smo izbor vseh poslanskih vprašanj. Predstavnikov vlade se
               toplo zahvaljujem za prisotnost in za vse podane odgovore. S tem zaključujem to točko
               dnevnega reda. Še obvestilo. Sejo nadaljujemo v torek 3. marca ob 14.00 uri in vsem
               želim prav prijeten vikend.</p>
               <p>Za konec pa bi želela podati še naslednje pojasnilo. Na klopeh ste našli gradivo o
               naravnih spomenikih <q>"Mali plac in Kuclerjev kamnolom"</q>. Obveščam vas, da je bilo,
               sicer lično gradivo, razdeljeno v dvorano državnega zbora v nasprotju z dosedanjo
               prakso in brez vednosti vodstva ter pristojnih služb državnega zbora. Hvala. <stage type="time">(SEJA JE BILA PREKINJENA DNE 27. FEBRUARJA 1998 OB 13.08 URI.)</stage>
               </p>
            </sp>
         </div>
      </body>
   </text>
</TEI>