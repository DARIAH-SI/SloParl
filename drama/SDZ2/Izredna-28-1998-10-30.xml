<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-28-1998-10-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|4CDA0F7EDF349125C12566B100488F12</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=4CDA0F7EDF349125C12566B100488F12</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-28-1998-10-30.DZ" n="28">
               <name>Izredna</name>
               <date when="1998-10-30"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-28-1998-10-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 28. izredne seje</stage>
            <stage type="date">(30. oktober 1998) </stage>
            <stage type="chairman"> Sejo je vodila Eda Okretič-Salmič, podpredsednica zbora.</stage>
            <stage type="time"> Seja se je pričela ob 10.08 uri. </stage>


            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Lepo prosim kolegice in kolege, če zasedejo vsak svoje mesto, da nadaljujemo delo.</p>
               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 28. izredne seje državnega zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednje
               poslanke in poslanci: Rudolf Moge, Štefan Klinc, Peter Petrovič, Miroslav Luci,
               Vladimir Čeligoj, Andrej Gerenčer za pričetek seje, Mirko Zamernik, Benjamin
               Henigman, Vincencij Demšar, Polonca Dobrajc, Jurij Malovrh za pričetek seje, Andrej
               Fabjan, Josip Bajc, Jakob Presečnik, Jože Možgan, Janez Kramberger, Tone Partljič,
               Jožef Košir, Jožef Zimšek in Jože Avšič za pričetek seje. Pravkar so me obvestili, da
               je gospod Čeligoj prisoten.</p>
               <p>Prosim, da ugotovimo prisotnost v dvorani. Nekateri še niso zasedli svojih mest.
               Lepo prosim, če zasedete mesta, kajti ugotavljamo prisotnost v dvorani. <stage>(44
               prisotnih.)</stage> Ponovno ugotovimo prisotnost v dvorani! <stage>(39 prisotnih.)</stage></p>
               <p>Nadaljevali bomo čez deset minut.</p>
               <stage type="time">(Seja je bila prekinjena ob 10.11 uri in se je nadaljevala ob 10.23 uri.)</stage>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Prosim, da ugotovimo navzočnost v dvorani! Ugotavljam, da je navzočih 54 poslank in
               poslancev. Zbor je sklepčen in lahko odloča.</p>
               <p>Na sejo so bili povabljeni predstavniki vlade in drugi, enako kot včeraj. Vse prav
               lepo pozdravljam. Današnje nadaljevanje 28. izredne seje bomo pričeli s prekinjeno
               obravnavo <title>2. TOČKE DNEVNEGA REDA - PREDLOG PRORAČUNA REPUBLIKE SLOVENIJE ZA LETO
                  1999.</title> Nato bo zbor prešel na obravnavo 3. točke - predlog zakona o
               spremembah in dopolnitvah zakona o izvrševanju proračuna. Želimo, da bi danes ti dve
               točki tudi zaključili. Včeraj je bila seja prekinjena zaradi posvetovanja v poslanski
               skupini SDS. Želi predstavnik poslanske skupine besedo? Prosim! Besedo ima gospod
               Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Hvala za besedo. Podobno kot smo že večkrat zastavljali vprašanja, predvsem povezana
               z metodologijo izračunavanja nekaterih ključnih pokazateljev, ki so vsebovani v
               gradivu za predlogo proračuna v letu 1999, ki ga je predložila v državni zbor
               vlada<gap n="..."/></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Lepo prosim, gospod Špiletič. Poprosili bi kolegice in kolege, če utihnejo in
               prisluhnejo vašemu poročilu oziroma pojasnilu. Imate besedo, gospod Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Hvala lepa. Moram reči, da smo ocenjevali tudi včeraj vlogo poslanske skupine v
               samem procesu sprejemanja proračuna za leto 1999. Ugotovili smo, da je sodelovati v
               splošni razpravi o proračunu za leto 1999 na način, ko lahko postavljamo tu izza te
               govornice številna vprašanja, na katere se vladna stran praviloma ne odziva ali pa
               odgovarja, odgovorov pa ne daje, povsem neproduktivno. Zato pričakujemo in pozivamo
               vladno stran in prosimo, da vendarle postreže z odgovori na tista vprašanja, ki so
               bila že zastavljena.</p>
               <p>Predvsem nas zanima vprašanje oziroma prosimo, da vladna stran predstavi
               metodologijo računovodskega izkazovanja prihodkov in odhodkov proračuna. Prosimo tudi
               za temeljito predstavitev izračuna proračunskega primanjkljaja. Mnenja o tem so
               različna. O tem je govoril tudi včeraj minister Gaspari in priznal, da je možno tu
               izbrati različne pristope. Vendar želeli bi slišati, zakaj tak pristop, kot ga
               zagovarja vlada, in ne drugačen. Tega vse do sedaj žal nismo prejeli, nismo mogli
               slišati niti oceniti ustreznosti oziroma primernosti. Prav tako sem že včeraj, pa
               tudi tokrat, pozval vladno stran, naj pojasni, katere spremembe v metodologiji
               izračunavanja deleža javne porabe v bruto domačem proizvodu, katere spremembe so bile
               napravljene, da je izračun deleža javne porabe po tej novi metodologiji padel z
               lanskih 46% na letošnjih 43%.</p>
               <p>To so torej ključna vprašanja, ki jih je naša poslanska skupina v dosedanji razpravi
               zastavila vladi oziroma predstavnikom vlade. Nanje odgovorov nismo prejeli, zato
               pričakujemo, da bo vendarle vladna stran danes s temi odgovori postregla. In tudi od
               tega, kako bo vladna stran sodelovala v tej razpravi, je odvisno tudi nadaljevanje te
               seje. Bolj ko bodo odgovori kvalitetni oziroma ustrezni, hitrejše bo razprava tekla
               in narobe. Zato tudi ne sprejemamo očitka, ki je bil včeraj zelo bučno usmerjen na
               našo stranko pred tem, ko je vzela odmor, da zavlačujemo. Zavlačuje tisti, ki ni
               pripravljen sodelovati v razpravi, ki ni pripravljen podajati odgovorov in tisti naj
               si vzame tudi odgovornost, zakaj seja ne poteka tako, kot je bilo sprva zamišljeno.
               Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Špiletič. Prosim, gospod Lešnik. Imate proceduralno?</p>
            </sp>
            <sp who="SDZ2:LešnikZoran">

               <speaker>ZORAN LEŠNIK:</speaker>

               <p>Hvala lepa. Gospa podpredsednica, kolegice in kolegi! Imam proceduralni predlog.
               Nastop predstavnika poslanske skupine socialdemokratske stranke gospoda Špiletiča
               potrjuje, da je bila sinoči ob 17.15 ali morda 2 minuti pozneje, 28. izredna seja
               državnega zbora prekinjena na zahtevo poslanske skupine. Poudarjam, če je potrebno,
               bom povedal dvakrat. To me ne moti, to je pravica poslanske skupine. Moti pa me, da
               je televizija v sinočnjem Dnevniku poročala o prekinitvi seje zaradi neudeležbe, kar
               se razume zaradi nesklepčnosti. To seveda ne obremenjuje poslanske skupine, da se ne
               bi napačno razumeli. Med zahtevo o prekinitvi seje na zahtevo poslanske skupine in
               prekinitvijo zaradi nesklepčnosti je seveda razlika. Zato vodstvu državnega zbora
               predlagam, da služba za informiranje zahteva opravičilo televizije in popravek, iz
               katerega mora biti razvidno, da je bila seja prekinjena zaradi zahteve poslanske
               skupine in ne zaradi slabe udeležbe poslancev na seji.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Torej gospod Lešnik je podal poročilo, zakaj je bila prekinjena
               včerajšnja seja državnega zbora. Smo pri razpravah poslancev in poslank, pri
               5-minutnih razpravah. Prvi prijavljeni je gospod Jurij Malovrh. Obenem bi pa tudi
               vlado pozvali, da bi poskušala oziroma odgovorila na vsa zastavljena vprašanja.
               Besedo ima gospod Jurij Malovrh.</p>
            </sp>
            <sp who="SDZ2:MalovrhJurij">

               <speaker>JURIJ MALOVRH:</speaker>

               <p>Lepo pozdravljeni vsi skupaj! Gospa podpredsednica, prav lepa hvala tudi za mojih pet
               minut.</p>
               <p>Rad bi spregovoril nekaj besed o železnici oziroma kako se železnica odraža v
               letošnjem praračunu.</p>
               <p>V našem državnem zboru sprejemamo nacionalni program. V prejšnjem mandatu sva se
               tukaj dajala s predsednikom državnega zbora, ali je soški koridor potreben ali ne,
               no, in potem je on zmagal. Vendar, soški koridor je opredeljen z ničlo. Potem smo se
               dogovarjali o povezavi z Madžarsko, pa vendar je veliko premalo sredstev za
               dograditev te, še kako pomembne povezave, kajti sedaj nas bodo počasi zaobšli Hrvati,
               medtem ko so nas Avstrijci in Italijani že zaobšli.</p>
               <p>Veliko govorimo o Luki Koper, kako pomembna je, kako je to okno v svet, vrata v
               svet, kako je regenerator razvoja tega območja, pa vendar je za progo Divača-Koper
               velika ničla, tako za leto 1999 kot za leto 2000.</p>
               <p>Govorimo o posodobitvi železniških prog, tako generalnega železniškega križa, pa
               vendar je za remonte prog veliko premalo sredstev, zlasti pa je premalo sredstev za
               povečanje hitrosti. Kupujemo vlake <q>"pendolino"</q>, ki omogočajo izredno velike hitrosti,
               pa vendar je za remont proge Ljubljana-Maribor za 58% manj sredstev. S tem, da tukaj
               sploh ni poudarjeno izvennivojsko križanje, ki je še kako potrebno, glede na zakon o
               varnosti v železniškem prometu, ki je tik pred sprejemom. Tukaj niso poudarjene
               elektrorelejne in signalnovarnostne naprave in nasploh je pomen železnice izničen. V
               Evropski skupnosti je železnica hrbtenica transporta, pri nas pa ne, ker smo
               premajhni. Pa vendar bi morali tukaj dati veliko večji poudarek ekologiji, ceneni
               energiji, deviznim sredstvom, ki bi na ta način prišla k nam, kajti na ta način
               izvozimo energijo, delovno silo, delovne priprave in naprave in bolje eksploatiramo
               obstoječe proge. Mi pa imamo namesto tega nadpovprečno število tovornih vozil in zato
               moramo izdati tudi nadpovprečno število dovolilnic tujim prevoznikom, ki pa v našo
               deželo ne prinašajo nič drugega kot onesnaženost.</p>
               <p>Ko sem poslušal uvodne ekspozeje predsednika vlade in obeh ministrov, sem bil
               izredno zadovoljen. Ko pa sem prebiral proračun, sem pa videl, da je to kot mlačna
               juha brez soli. Pogrešal sem ukrepe, ukrepe na zmanjšanju javne porabe. Če bi vseh
               teh šest let zmanjševali javno porabo vsako leto samo za 1%, bi bil proračun že
               uravnovešen. Tukaj velja poudariti, da je samo državni zbor, samo poslanci smo si
               zmanjšali plače za 20%, medtem ko tisti, ki so vezani na poslanske plače - pa mi
               pokažite, kdo si je ravno tako zmanjšal za 20%!</p>
               <p>No, poudariti je treba tudi področje kmetijstva in ministrstva za okolje in prostor,
               kjer za sušo, točo, poplave, plazove in drugo dajemo v veliki meri državljanom
               Slovenije lažno upanje. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Malovrh. Naslednji prijavljeni razpravljavec, gospod Vladimir
               Čeligoj.</p>
            </sp>
            <sp who="SDZ2:ČeligojVladimir">

               <speaker>VLADIMIR ČELIGOJ:</speaker>

               <p>Hvala lepa za besedo. Spoštovani! Vlada je sicer pohitela s proračunom za leto 1999
               in ga predložila državnemu zboru skoraj v zakonskem roku. Toda ne morem mimo tega, da
               kljub tekstovni zajetnosti še vedno ni nikjer preglednice oziroma vsebinskega kazala.
               Tako smo poslanci prepuščeni zgolj lastni iznajdljivosti. Predvsem pa brskanju po
               posameznih poglavjih.</p>
               <p>Očitno je bilo težko napisati, od katere do katere strani obsega predlog proračuna
               za določeno ministrstvo, v kateri številki Poročevalca se določeno ministrstvo
               nahaja. Moram reči, da sem pričakoval od vlade, da bo predložila uravnotežen proračun
               ter s tem pokazala in dokazala, da ravna v smislu dobrega gospodarja. Namesto tega je
               vlada predložila proračun z 29 milijardami 780 milijoni primanjkljaja. Proračun s
               primanjkljajem predlaga vlada že drugo leto zapored, kar pa ni dobro. To daje jasno
               vedeti, da je poraba prevelika, glede na dohodkovno stran. Vsak dober gospodar gre v
               zadolžitev takrat, ko se zavestno odloči in z zadolžitvijo planira, da bo investiral
               v razvoj, ki bo dajal novo in večjo vrednost. Torej investiral v bodočnost in v
               sigurnost.</p>
               <p>Ta vidik, vidik razvojnosti ni razviden iz tega proračuna. Ugotavljam, da je
               proračun preveč porabniško naravnan. Zakaj vlada noče ničesar storiti na področju
               zmanjševanja porabe? Vsak preprost človek se zaveda, da lahko porabi le toliko,
               kolikor zasluži in nič več. Zakaj se vlada noče držati tega preprostega pravila?
               Zakaj vlada v tem smislu ne pokaže malo volje, s konkretnim varčevanjem? Vaše
               celonočno usklajevanje proračuna na Brdu pri Kranju je pomenilo le zmanjšanje
               prevelikih apetitov posameznih ministrstev. Pričakoval sem, da bo to usklajevanje
               obrodilo proračun, ki bo uravnotežen, pa smo namesto tega dobili proračun z prej
               navedenim primanjkljajem. Tu se mi poraja vprašanje: Ali je bilo to usklajevanje
               dejansko pravo pri vseh ministrstvih? Imam resne pomisleke, da je po tem usklajevanju
               preveč prikrajšano ministrstvo za zdravstvo, ministrstvo za znanost, ministrstvo za
               evropske zadeve in še marsikatero. Po vsej verjetnosti pa so nekatera druga
               ministrstva dobila za določene programe bistveno več, kot pa določeni bolj potrebni
               programi prej omenjenih ministrstev.</p>
               <p>Proračun je delan preveč po ustaljenih principih in merilih. Namesto, da bi proračun
               slonel na osnovah reform, ki še niso izvedene, pa bi morale biti. Proračun bi bil
               povsem drugače zastavljen, če bi bila že izvedena pokojninska reforma, davčna reforma
               in izvedba davka na dodano vrednost.</p>
               <p>Predsednik vlade je ob predstavitvi proračuna v državnem zboru dejal, da so letošnje
               gospodarske okoliščine še posebej zahtevne, glede na svetovno finančno krizo.
               Mednarodne institucije so svoje začetne optimistične napovedi o gospodarski rasti v
               letošnjem letu s predvidenih 4% znižale na 2%. Skoraj vse države so v zadnjem času
               spremenile svoje napovedi. Sprašujem vlado, ko ugotavlja, da je v svetu finančna
               kriza, da se zmanjšuje gospodarska rast, kakšne ukrepe je uvedla znotraj našega
               finančnega trga, znotraj našega gospodarskega sistema, da bi čimbolj zajezila
               negativne vplive na naše gospodarstvo in naš finančni položaj! Vlada ostaja pri oceni
               4% rasti družbenega proizvoda za letošnje leto. Iz izkušenj pa vemo, da so ocene
               nekoliko previsoke, da je ob zaključku leta dosežena rast nekoliko nižja. Ali je
               vlada upoštevala pri sestavi dejansko stopnjo rasti?</p>
               <p>Vlada predvideva zelo zmerno rast plač, praktično pa realno nespremenjene v državnem
               sektorju. Glede rasti plač je dober zgled v okviru državnega aparata pokazal že drugo
               leto zapored le državni zbor, ki je s svojim sklepom<gap n="..."/> <stage>(Opozorilni znak za
               konec.)</stage><gap n="..."/> <stage>(Naj zaključim misel.)</stage><gap n="..."/> ki je s svojim sklepom zamrznil plače tako v
               letu 1997 kot v letu 1998, zadnje leto pa se je odpovedal tudi regresu vseh
               zaposlenih v državnem zboru in vseh uslužbencev, katerih plače so vezane na višino
               plač v državnem zboru. Toda državni zbor je v teh potezah ostal osamljen. Zakaj vlada
               ni storila enake poteze pri sebi, pri vseh ministrstvih, pri vseh zaposlenih v
               državnem aparatu? Potem bi bil učinek, ki bi se pozitivno odražal v plačni politiki
               cele države in istočasno v zmanjšanju inflacije. Za skupni cilj zmanjševanja
               inflacije in povečanja gospodarske rasti moramo prispevati vsi zaposleni v državi.
               Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Čeligoj. Besedo dajem gospodu državnemu sekretarju v ministrstvu za
               finance, gospodu Milanu Cviklu.</p>
            </sp>
            <sp who="SDZ2:CviklMilanM.">

               <speaker>MILAN M. CVIKL:</speaker>

               <p>Hvala lepa za besedo. Spoštovane poslanke in poslanci! Rad bi odgovoril samo na nekaj
               vprašanj, ki so se pojavila v včerajšnji diskusiji, kot dodatno pojasnilo. Radi bi pa
               predočili tudi dokument, ki pojasnjuje napako <q>"Central Economic Review"</q>, ki je, kot
               je bilo povedano, <q>"published by the Wall Street Journal, Europe"</q>.</p>
               <p>Najprej okrog metodološkega prikaza državnega proračuna. Obrazložitev predloga
               proračuna in metodološki elementi, ki so vodili k temu, je podrobno pojasnjena v
               Poročevalcu na strani 413 do 419. Tam povemo, kaj so ključne spremembe v metodološkem
               prikazu za leto 1999, v skladu z novo ekonomsko klasifikacijo javnofinančnih tokov.
               Gre preprosto za to, da z ekonomsko klasifikacijo za leto 1999 delamo prvi napor, ki
               mu bo sledila funkcionalna klasifikacija in po ustrezni reformi državne uprave tudi
               nova institucionalna klasifikacija. Preprosto gre za vprašanje, kdo kaj dela in s čim
               se to plača. Kaj dela, povedo postavke, kaj se plača, povedo konti, kdo - so pa
               institucije.</p>
               <p>V Poročevalcu na teh straneh potem podrobno pojasnjujemo, kaj se pod posameznimi
               kategorijami prihodkov in odhodkov prikazuje oziroma kaj se iz znanih proračunskih
               postavk plača. Zaradi tega, ker pa smo morali za prehodno obdobje izhajati iz
               obstoječih proračunskih postavk in smo te razbili na ekonomske konte, je obseg
               državnega proračuna, ki bo objavljen v Poročevalcu, za približno 100 strani daljši,
               kot je bilo to za leto 1998, oziroma tisti del Poročevalca, ki bo tudi, ko bo sprejet
               proračun, uradno objavljen v Uradnem listu.</p>
               <p>Vsa ostala dokumentacija prikazuje obrazložitev tega, kaj bodo posamezni proračunski
               uporabniki s sredstvi, ki jih pridobijo, delali oziroma kakšne funkcije bodo
               izvajali. Mi smo za razliko od prejšnjih let, ko je bila obrazložitev samo prikaz, če
               hočete, namera porabe na posamezni proračunski postavki, v zvezkih proračunskih
               uporabnikov, in to je tudi v obrazložitvi povedano, še povedali, kakšne cilje,
               naloge, ukrepe, so si posamezni proračunski uporabniki zastavili in kakšna sredstva,
               ali predlog proračunskega uporabnika finančnega načrta potrebujejo. Obrazložitev
               finančnih načrtov je tudi nekoliko daljša, ker v obrazložitvi finančnih načrtov
               oziroma v finančnih načrtih samih prikazujemo tako predlog finančnega načrta,
               usklajen s predlogom državnega proračuna za leto 1999, kot okvirni predlog finančnega
               načrta posameznega uporabnika za leto 2000. To o metodologiji.</p>
               <p>Okoli metodoloških izkazov, globalnih konsoldiranih bilanc javnega financiranja je
               pa potrebno povedati to, da ker imamo novo ekonomsko klasifikacijo, o nekaterih
               odhodkih globalnih bilanc vemo več, kot smo vedeli v preteklosti. Vemo nekaj več o
               tako imenovanih transferjih med posameznimi bilancami, zato se te v večji meri
               medsebojno konsolidirajo. In če to naredimo za leta 1997, 1998 in 1999, bomo videli,
               da se kot delež obstoječega danega družbenega proizvoda delež javnih financ tako
               konsoldiranih nekoliko znižuje. To ne pomeni, da za leto 1999 je delež bistveno
               drugačen kot leta 1998. Tudi v letu 1998, če boste pogledali posamezne bilance,
               primerljivo prikazujemo in tudi za leto 1998 ugotavljamo, da je ta delež nekaj nižji,
               kot je to bilo, ko podatkov o transferjih, na primer obveznosti za zdravstveno
               zavarovanje, ki se plačujejo za delavce, zaposlene v lokalnih skupnostih, nismo
               natančno imeli in nismo tega mogli konsoldirati z bilanco obveznega zdravstvenega
               zavarovanja.</p>
               <p>Na koncu še vprašanje o višini deficita državnega proračuna. Nova metodologija,
               ekonomska, omogoča konsolidacijo. Zaradi tega, ker se konsolidira, se deficit
               državnega proračuna ne spreminja, je pa, kot je bilo povedano na uvodni predstavitvi
               nove metodologije že v juniju mesecu v odboru za nadzor proračuna in odboru za
               denarno politiko in fiskalne namere, mogoče prihodke ali pa prejemke, izdatke
               državnega proračuna prikazati v tako imenovanih treh računih: bilanci prihodkov in
               odhodkov, računu danih in prejetih posojil in spremembe kapitalskih deležev in pa
               računu financiranja. To je osnovni razlog, zakaj je stran 6 Poročevalca, kjer je
               prikazan splošni del proračuna, nekoliko drugačna, kot je bilo v predhodnih letih, je
               pa seveda enako primerljivo mogoče narediti tudi za proračun leta 1998 in to tudi
               prikazujemo.</p>
               <p>Na koncu mi dovolite samo še, da se dotaknem vprašanja, ki je bilo tudi včeraj
               sproženo, to je vprašanje tega, kar je <q>"Wall Street Journal"</q> objavil. Mi bomo predali
               predsedujoči dokument, pismo <q>"Central Economic Review"</q>, ki pojasnjuje, kakšno napako
               so naredili. Vzeli so podatke iz Agende 2000, pri teh podatkih namesto relativnega
               deleža deficita v državnem proračunu, ki je bil 0,3% ali 0,4%, prepisali nominalno
               številko, ki je tam pač bila napisana, 6 milijard. Podobno napako so naredili za
               Slovaško, podobno napako so naredili na primeru Slovenije v <q>"The Bankerju"</q>, ko so
               primerjali Slovenijo in <q>"rating"</q> Slovenije s Slovaško. Tako, da teh primerjav, ki jih
               je včeraj gospod minister omenil, teh napak je kar nekaj. Toliko, če se to
               razdeli.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala.</p>
            </sp>
            <sp who="SDZ2:CviklMilanM.">

               <speaker>MILAN M. CVIKEL:</speaker>

               <p>In končno vprašanje, ki je vprašanje samega deficita državnega proračuna glede na
               institucionalne sektorje. Vlada je sprejela uredbo o tako imenovani institucionalni
               klasifikacij sektorjev, ki omogoča po tem, ko bodo sektorji ustrezno razvrščeni, tudi
               nekoliko podrobnejši prikaz ne deficita državnega proračuna, ampak deficita javnega
               financiranja. In v odvisnosti od institucionalne klasifikacije teh sektorjev, kjer je
               potrebno odgovoriti na vprašanja kot, kdo je ustanovitelj, kdo je lastnik, kako se
               financira, kdo določa politiko, kaj je osnova dejavnost, vseustrezna dejavnost,
               ustrezna aktivnost, tudi klasificira v pet sektorjev: nefinančne družbe, finančne
               družbe, država, gospodinjstva in neprofitni izvajalci storitev gospodinjstev. Na
               podlagi tega bo tudi prišlo do ustrezne preklasifikacije javnofinančnih tokov,
               monetarnih tokov, plačilnobilančnih tokov in tako naprej. Na tej podlagi boste potem
               oziroma se bo potem lahko razglabljajo in pri tem mislim metodološko o višini,
               poudarjam, ne deficita državnega proračuna, ampak deficita javnih financ.</p>
               <p>Pri tem naj samo to poudarim, da to kar je bilo že včeraj povedano, primer družbe za
               izgradnjo cest oziroma Darsa, ki tudi v sosednji Avstriji, tako imenovana <q>"Asfenag"</q>
               ali <q>" Autobahn und Schnellstrassen Finanzierung Aktien Gesellschaft"</q>, ni sestavni del
               državnega proračuna niti javnih financ. Je podobna praksa tudi ustrezno v skladu z
               zakonodajo, ki opredeljuje Dars kot d.d. in v skladu s pravili, ki veljajo, tudi njih
               opredeljuje izven javnih financ. Zato deficita ali zadrževanja Darsa ne moremo
               vključevati v deficit financ.</p>
               <p>Na koncu samo še eno vprašanje, ki je bilo sproženo. Vprašanje kazala. Mi smo na
               pobudo poslancev že prejšnji teden pripravili kazalo. Kazalo je bilo v torek
               posredovano v državni zbor, in kot so nam zagotovili, bo danes objavljeno v
               Poročevalcu. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Cvikl. Repliko ima gospod Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Gospod Cvikl je vendarle skušal podati odgovore na zastavljena vprašanja. Kako jih
               je podal oziroma kako razumljivo je podal, to je sedaj drugo vprašanje. Pa vendar.
               Jaz bi ga le spomnil predvsem v zadnjem delu, ko je govoril o višini javnega dolga
               Republike Slovenije, da ustava Republike Slovenije jasno določa, da ima Slovenija
               integralni proračun. Piše dobesedno tako: <q>"Vsi prihodki in izdatki države in lokalnih
               skupnosti za financiranje javne porabe morajo biti zajeti v njihovih proračunih"</q>. To
               je dejstvo. Vendar, gospod Cvikl! Ne glede na to, kakšni bodo ti sektorji oblikovani,
               kako si boste to podrobneje uredili s klasifikacijami, kakršnimikoli akti, vendar je
               le vprašanje: Kaj v Sloveniji je javni sektor in kaj javni sektor ni? Gospod minister
               je včeraj rekel, da v ta javni sektor prištevamo vsaj še agencije in sklade,
               upoštevajoč zakon o izvrševanju proračuna. Opozoril sem na to, da nekateri ministri v
               odboru za nadzor proračuna in javne porabe pravijo, saj to v Sloveniji sploh še ni
               opredeljeno. Torej, kaj je javni sektor, je raztegljiv pojem - enkrat malo več,
               enkrat malo manj, pač po potrebah dnevne politike.</p>
               <p>Zato bi jaz vendarle prosil, gospod Cvikl, da, upoštevajoč ustavno določilo, ki sem
               ga ravnokar omenil, da ima Slovenija integralni proračun, koliko znaša javni dolg v
               Republiki Sloveniji, če vse te institucije, če vse paradržavne institucije, ki jih ni
               malo in jih je kar nekaj deset, kar lahko preberemo v poročilu računskega sodišča o
               delu v zadnjih dveh letih, koliko znaša javni dolg v Sloveniji. Ne govoriti, <q>"to
               bomo, to šele bomo"</q> in tako naprej! Gotovo danes to veste. To je mogoče izračunati,
               nekaj bilanc je mogoče danes združiti, konsolidirati, sešteti; samo vprašanje je, ali
               to hočete ali nočete. Vi se lahko nasmihate, ampak tako je - to lahko storite. Če
               imate pa nered v javnihfinancah, tega pa imate, gospod Cvikl, je krivda tudi vaša. Ne
               bom jaz urejal tega, ampak ste vi tisti, ki ste dolžni zagotoviti enotne okvire za
               poslovanje vseh javnofinančnih institucij v Sloveniji in možnost njihovega
               primerjanja. Žal, tudi na tem področju niste storili doslej ničesar ali bore malo,
               vsaj kolikor jaz poznam stvar.</p>
               <p>Tudi način vašega izločanja institucij v ali izven javnega sektorja je strašno
               vprašljiv. Do lani je bila še slovenska razvojna družba v javnem sektorju, po logiki,
               ki jo je včeraj tu razlagal gospod Gaspari, letos je ni več; obrazložitev: ker je
               delniška družba. Delniška družba, ki upravlja z državnim kapitalom in izgube, če do
               njih pride, bodo šle v breme lastnine, ki je državna. Zato prosim, da pojasnite,
               koliko je konsolidiran javni dolg vseh tistih institucij, ki bi morale in morajo
               biti, upoštevajoč določilo ustave, vključene v proračun. Še enkrat poudarjam, po
               ustavi ima Slovenija integralni proračun.</p>
               <p>Pa še drugo vprašanje. Ko sem v odboru za delo, družino in socialne zadeve vprašal
               direktorja zavoda za pokojninsko in invalidsko zavarovanje, kakšne so notranje
               rezerve v zavodu, če bi preračunali vse pokojnine, ki jih ta izplačuje, na razmerja,
               kot jih predvideva zakon o spremembah in dopolnitvah zakona o pokojninskem in
               invalidskem zavarovanju, mi je zagotovil pisni odgovor do dneva, ko bo ta razprava
               tekla v državnem zboru. Tega jaz še nisem prejel in bi tudi za ta odgovor lepo prosil
               še pred glasovanjem. Tako ste obljubili gospodje iz ZPIZ-a, zato tudi vas prosim za
               pojasnilo.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še nekaj replik: gospod Mežan je prijavljen, gospod Čeligoj in gospod
               Jelinčič. Gospod Mežan ima besedo.</p>
            </sp>
            <sp who="SDZ2:MežanJanez">

               <speaker>JANEZ MEŽAN:</speaker>

               <p>Hvala lepa. Jaz se oglašam oziroma repliciram ali pa hočem odgovor gospoda Cvikla,
               glede na to, da je prej rekel, da bo odgovoril na nekatera vprašanja, ki smo jih
               postavljali včeraj pri splošni razpravi o proračunu.</p>
               <p>Eno od vprašanj, na katero ni bilo odgovorjeno, je naslednje. Gre za zakon o tako
               imenovanem pariškem kreditu. Ta zakon, vemo, je predlagala vlada, ne poslanci. Vemo,
               da smo ga sprejeli konec julija in proračun se je pripravljal potem po sprejetju tega
               zakona, in ta zakon ni spoštovan v predlogu proračuna za naslednje leto. To vprašanje
               sem postavil sam, postavljeno pa je bilo tudi s strani odbora za kulturo, šolstvo in
               šport. Sprejet je bil sklep, ki pravi: <q>"Pri dokončni pripravi proračuna za leto 1999
               naj vlada v celoti upošteva dinamiko in obseg zadolževanja po zakonu itn."</q> Zakaj ni
               upoštevan ta zakon? Zakaj ni ta denar v proračunu? Vemo namreč, da to ni, da je to
               denar, ki je prišel iz Evrope, to je posojilo in seveda se sprašujem, ali to posojilo
               ni prelito na kakšne druge postavke. Prosim, da se tudi tukaj da jasen odgovor.
               Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Mežan. Naslednji ima repliko gospod Čeligoj.</p>
            </sp>
            <sp who="SDZ2:ČeligojVladimir">

               <speaker>VLADIMIR ČELIGOJ:</speaker>

               <p>Hvala lepa. Repliciral bom gospodu Cviklu. Jaz sem prej postavil vprašanje glede
               plačne politike, gospod Cvikl, in sicer moje vprašanje je bilo namenjeno vladi v tem
               smislu, zakaj vlada načrtuje zmerno rast plač. Dejal sem, da je državni zbor lani in
               letos zamrznil plače in spraševal sem, zakaj temu ni sledila tudi vlada, ker le tako
               bi potem dosegli večji učinek v smislu znižanja inflacije. In zato ponavljam to
               vprašanje in bi vas prosil, če mi na to vprašanje odgovorite. Zakaj načrtujete zmerno
               rast? Zakaj ne sledite zgledu parlamenta? Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Jelinčič.</p>
            </sp>
            <sp who="SDZ2:JelinčičZmago">

               <speaker>ZMAGO JELINČIČ:</speaker>

               <p>Hvala lepa. No, gospod Cvikl je govoril o javnem dolgu in moram reči, da pa jaz
               njega popolnoma podpiram. Tako kot podpiram vso vlado, ki je vložila ta proračun. Ta
               proračun je vendar briljanten. Poglejte, javni dolg ni poznan. Seveda ni poznan,
               zakaj bi se ljudje, zakaj bi se davkoplačevalci s tem ukvarjali in zakaj bi trpeli,
               ko bi računali, kakšen je javni dolg. Najbolje je, da se ne ve, kakšen je javni dolg.
               Kulturi so odvzeli denar. Zakaj? Ja, zakaj pa ne bi Avstrijci in ostali Evropejci
               kupovali slovenske kulturne dediščine, ker jo bodo hranili bolje kot naši muzeji,
               recimo. Govori se, ni denarja za železnico Puconci-Hodoš in pa za izgradnjo drugega
               tira v Kopru. Pravilno, naj imajo Hrvatje, Nemci, Avstrijci in Italijani svoj
               zaslužek tukaj. Zakaj bi se Slovenci <q>"matrali"</q>, pa gradili še en tir? Pa zakaj bi
               ubogim kmetom še kakšen kvadratni meter zemlje vzeli, ker že tako ali tako jim nismo
               nič pobrali? Gospodarski razvoj, takšen kakršen je, zagotovo bo še boljši, če ne bomo
               nič vedeli, kam bo šel denar, in še bolj se bo lahko stekal tja, kamor je namen, v
               razne privatne žepe. Pravilno je tako, gospoda iz vlade. Znanost. Zakaj bi Slovenci
               potrebovali znanost, ko imamo pa vendar prekrasno svetlo Evropo okrog nas, vse okrog
               nas in zakaj bi znanosti dajali dodatne denarje, ko pa to vendar ni potrebno. Edino,
               kar me moti pri vsej tej zadevi, pa je ena postavka, ki mislim, da bi jo bilo
               potrebno povečati. In sicer je to postavka za ustavno sodišče. Mislim, da bi
               potrebovali več denarja. Mislim, da bi morali investirati v izgradnjo peskovnika in
               kupiti še nekaj lopatk, kanglic, plastičnih, da bodo cenejše.</p>
               <p>Potem bi še gospe predsedujoči nekaj pojasnil. Gospod Lešnik je prej imel
               proceduralni predlog. Gospa predsedujoča je izjavila, da je gospod Lešnik podal
               poročilo. Vendar bi gospo predsedujočo opomnil na 136. člen poslovnika državnega
               zbora Republike Slovenije, ki v drugem delu drugega odstavka pravi takole: <q>"Poročilo
               državnemu zboru lahko da le matično delovno telo"</q>. Torej, gospa predsedujoča, včasih
               je dobro odpreti poslovnik državnega zbora. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Jelinčič, zlorabili ste to govornico. Bilo je dano pojasnilo. Naslednji, ki
               želi razpravljati, gospod Jožef Jerovšek.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospa podpredsednica. Spoštovane kolegice in kolegi! Predstavniki vlade!</p>
               <p>Pred nami je proračun za leto 1999. Kot že nekaj proračunov nosi tudi ta proračun v
               sebi coklo, ki se ji pravi primanjkljaj. Ta cokla je posledica zamujanja z reformami.
               Osnovna zamuda oziroma osnovna napaka je, da vladna garnitura, ki ima že 6 let istega
               predsednika, istega človeka na prvem mestu, ni sposobna slediti, kot bi lahko rekli,
               znamenjem časa. Pokojninska reforma zamuja sedaj že za 5 let. Če bi bila pokojninska
               reforma speljana pred 5 leti, potem bi se sedaj počasi približevali koncu agonije, ki
               se ji reče proračunski primanjkljaj, ki ga je treba iz leta v leto skrivati na vse
               možne načine, da procent primanjkljaja ne bi šel prek vizualno neke sprejemljive
               meje. Te reforme, jaz dvomim, da je sedanja garnitura sposobna speljati tudi v tem
               trenutku.</p>
               <p>Proračunu, ki ga imamo pred seboj, se pozna noč na Brdu. Ta noč je očitno vzela iz
               proračuna tisto, kar bi v tem trenutku za to državo bilo najpomembnejše. Proračun bi
               moral vsebovati tako imenovano razvojno komponento. Moral bi kazati preboj, moral bi
               kazati aktivno gospodarsko politiko. Vsega tega v proračunu ni. Očitno je v noči na
               Brdu to izpadlo. Predpostavljam, da so ministri bili vsaj toliko, da so to imeli v
               osnutkih, vendar to je iz proračuna šlo, ostala pa je, če tako rečem, birokratska
               komponenta. Razvoj administracije v tej državi, pospeševanje upravnega aparata, to pa
               je ostalo in čudim se temu, da je do tega prišlo. Seveda pa je treba upoštevati
               argumente, ki jih lahko vlada za to navede. Končna redakcija, končno oblikovanje
               proračuna je v tej noči na Brdu potekalo točno v trenutku največja kaosa v koaliciji
               in rezultat ni presenečenje.</p>
               <p>Sedanji proračun ima gotovo simbolni pomen, simbolno kaže po svoji količini na
               stanje skrbi za razvoj te države. Dobili smo dokument, ki je enormno obsežen. Sinoči
               smo slišali, da je 3.600 strani in simbolika je v tem, imamo ogromen državni aparat,
               za to državo mnogo mnogo prevelik, ki seveda producira papirje, ne producira pa ne
               izvršuje pa več tega, kar ta država potrebuje. Ni sposoben oblikovati vizije, ni
               sposoben oblikovati preboja. Torej proračun je v skladu z ogromnim aparatom, je ravno
               tak, vsi so delali, niso pa pokazali poti iz zagate. Dobro, čas mi je potekel. Težko
               se bom opredelil do teh stvari, vsebinsko, upam pa, da bom to v okviru nadaljnje
               debate lahko storil, se pač še enkrat priglasil. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Jerovšek. Naslednji razpravljalec, gospod Veber.</p>
            </sp>
            <sp who="SDZ2:VeberJanko">

               <speaker>JANKO VEBER:</speaker>

               <p>Hvala in lepo pozdravljeni vsi! Pri proračunu bi želel poudariti naslednje, da
               dejansko ne rešuje stanovanjske problematike v naši državi, kajti iz vseh opravljenih
               ocen in analiz izhaja, da bi Slovenija morala zagotoviti letno okoli 10.000
               stanovanjskih enot. No, v proračunu zasledimo milijardo in pol za povečanje sredstev
               pri stanovanjskem skladu, nejasnost je pri samih občinah, ki se nekje vključujejo v
               reševanje tega problema. Tako da vse, kar je na razpolago, je v bistvu to, kar pač
               posamezne fizične osebe lahko rešujejo, in seveda to ni tisto, kar je povezano s
               proračunom in z neko vladno politiko. Poleg dejstev, da seveda se s tem ne rešuje,
               mislim, da eden pomembnejših problemov v državi, lahko pričakujemo zaradi vse večjega
               povpraševanja in seveda razlike med ponudbo stanovanj, še večje težave, kajti cene
               stanovanj so vse višje, tudi najemnine so vse višje, seznami prosilcev pa seveda iz
               dneva v dan večji.</p>
               <p>Številka, ki zgovorno priča, kje tudi je največji problem, pa seveda so podatki o
               socialnih stanovanjih. V obdobju od leta 1991 do 1996 je bilo pridobljenih le nekaj
               več kot 900 socialnih stanovanj. Po podatkih, ki so na razpolago, pa danes
               potrebujemo letno 7.000 socialnih stanovanj. Kako se bo premostila ta razlika, če
               proračun za leto 1999 te problematike ne rešuje? Potrebujemo pa gotovo vsaj 2.000
               stanovanjskih enot letno za potrebe socialnih stanovanj, 2.500 za potrebe neprofitnih
               stanovanj in 500 za profitna stanovanja, ostalih 5.000 pa naj bi zagotavljali
               prebivalci sami. Torej vse to, kar je vezano na proračun, se pravzaprav v naši državi
               ne rešuje.</p>
               <p>Mnogi podatki, ki nazadovanje pri stanovanjskem področju podkrepljujejo, peljejo
               tudi v to smer, da se moramo spraševati, ali ne bodo nastopili zaradi tega tudi
               socialni nemiri v državi. Namreč, ni odveč prebrati članke v časopisih, ki govorijo o
               tem, da morajo ljudje na starost na cesto; namreč, dogaja se, da otroci mečejo iz
               stanovanj lastne starše. Vse več je primerov, ko so starši prenesli stanovanjsko
               pravico na otroke, ki so to stanovanje prodali in s tem starše postavili na cesto;
               dogaja pa se tudi, da zaradi svojih lastnih potreb enostavno ne morejo živeti v
               skupnem gospodinjstvu, kajti ni dovolj prostora v stanovanju. Velikokrat pa mladi
               poskušajo reševati svoj problem tako, da si zastavijo nek program, nek cilj, in za ta
               cilj zastavijo stanovanje, in v kolikor se računica oziroma program ne izide,
               izgubijo stanovanje zaradi hipoteke, ki so jo morali vložiti zato, da so dobili nek
               kredit ali pa sprejeli neko podobno obveznost, za katero so računali, da jo bodo
               obvladovali z lastnim delom. To so dejstva, do katerih prihaja, s katerimi se že
               srečujemo. Mislim, da je resnično neodgovorno, da se država izogiba reševanju
               problematike socialnih stanovanj; to sicer prelaga na občine, vendar tudi same občine
               gotovo niso sposobne reševati tega na ustrezen način in predvsem ne v tašnem obsegu,
               kot je potreba na trgu.</p>
               <p>Poleg tega, da se stanovanjski problem ne rešuje, se poslabšuje tudi stanje na
               področju gospodarstva, kajti izgradnja stanovanj zelo ugodno vpliva na reševanje
               problematike v gospodarstvu in zelo ugodno vpliva tudi na nataliteto. Če se bo
               nadaljeval ta trend, se bodo mladi vse manj odločali za povečevanje števila otrok v
               družinah in zaradi tega lahko pričakujemo tudi v naslednjih letih velik problem, ko
               bomo poskušali ali pa sprejemali proračun, ki pa ga ne bomo imeli komu ponuditi,
               kajti Slovencev pač ne bo. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Veber. Naslednji prijavljeni je gospod Ivo Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Gospa podpredsednica, hvala lepa za besedo. Ampak mislim, da ne morem opraviti
               svojega nastopa, ker ni zastopnikov vlade. Niti tako imenovanega dežurnega ministra
               ni. Prosim, da ga pozovete. Vsaj ministra Smrkolja, ki sem ga prej videl tu, ker ne
               mislim o tako eminentni stvari, kot je proračun, govoriti brez prisotnosti enega
               samega ministra. Lepo vas prosim.</p>
               <p>Poleg tega bi vas prosil tudi, da ugotovite sklepčnost v dvorani. V dvorani je 2, 5,
               7, 10, 12, 13, 14, 15, 16 poslancev. To niti približno ni kvorum. Ko bodo izpolnjeni
               elementarni pogoji, bom nastopil za to govornico. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Jaz bi dala naslednjo razlago: Predsedujoči mora na začetku seje državnega zbora
               ugotavljati sklepčnost. Po drugem odstavku 62. člena. Nato pa ugotavlja navzočnost
               pred vsakim glasovanjem in na začetku nadaljevanja prekinjene seje. To je prvi
               odstavek 85. člena. Med sejo, to je v času, ko državni zaseda, vendar ne odloča, pa
               se lahko ugotavlja navzočnost le, če predsedujoči ugotovi potrebo po preverjanju
               sklepčnosti. To je drugi odstavek 85. člena. Vsaka poslanska skupina ali poslanec
               lahko predlaga, da predsedujoči preveri sklepčnost, vendar predsedujoči sam odloča,
               ali so upravičeni razlogi za ugotavljanje navzočnosti poslancev državnega zbora.</p>
               <p>To je razlaga, ki jo je dala poslovniška komisija, torej komisija za poslovnik.
               Ocenjujem, da poslanci poslušajo, so prisotni in da ni potrebno, da preverjam
               prisotnost. Od predstavnikov vlade so kot predstavniki državni sekretarji. Obenem pa
               tudi pozivam, da vsi, ki so še v pisarni, da se zglasijo v dvorani. Gospod Hvalica,
               imate besedo.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Spoštovani kolegi! Ministri v odsotnosti! Predsednik vlade v večni odsotnosti!</p>
               <p>Ko je nekomu prav, da se citira poslovnik, citira poslovnik. Morala ni važna!
               Zahtevam je zadoščeno in jaz bom opravil ta moj kratek nastop. Se pa zgražam nad
               neodgovornostjo vlade pri tako eminentni obravnavi, kot je proračun. V zahodnih
               demokracijah padajo vlade pri proračunu. Pri nas se pa vsi hihitajo. <q>"Kaj nam pa
               morejo, nič nam ne morejo, ker smo veseli!"</q> Poglejte tudi minister Smrkolj se nam je
               pravkar pridružil. Izjemno je dobre volje! Jaz mu ne morem nič! Če govorim tu ali ne!
               Ampak bom zelo na kratko rekel.</p>
               <p>Jaz se zgražam nad takim načinom. Morda bo kdo rekel, da ne uporabljam primernih
               besed. Kaj naj rečem o tem proračunu? Če je bil v prejšnjih letih ekstrem v tem, da
               je bilo vse povzeto samo v nekih rekapitulacijah in nisi vedel, kaj predstavlja, je
               sedaj drug ekstrem. Tako je vse razsuto, da ja ne najdeš nič. Totalno nepregledno! Ne
               bom govoril o proračunskem primanjkljaju in vseh teh znanih stvareh. To sploh nima
               smisla! Bi pa rad nekaj omenil o postavki Slovenci v zamejstvu - ustavne
               obveznosti.</p>
               <p>Tu se ta državni zbor spreneveda. To je farizejstvo brez primere. Že nekaj let je tu
               indeks 100, kar pomeni realno, da je to indeks 92, upoštevajoč inflacijo, in na tak
               način jasno naši slovenski skupnosti v zamejstvu ne bomo pomagali. Ne bom razpravljal
               več o tem, ker očitno nekateri znate govoriti o tem samo takrat, kadar nas pridejo
               zamejski Slovenci obiskat, takrat so vas polna usta hvale o vsem, kaj mi naredimo
               zanje. Ko je pa treba to verificirati v proračunu, pa tega ni.</p>
               <p>Glejte, jaz bom zelo enostavno zaključil. Že prej sem omenil, kaj predstavlja
               proračunska debata v zahodnih parlamentarnih demokracijah<gap n="..."/> <stage>(Nemir v dvorani.)</stage></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Lepo prosim!</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Gospod Borut Pahor, če bi mi dovolil, da to dokončam, ker si tu v prvi klopi, pa zdaj
               ne vem, ali projektno ali ne, ampak me motiš.</p>
               <p>Torej, proračunska debata je v vsakem zahodnem - še vedno uporabljam ta termin -
               parlamentu eminentna debata. V Italiji je padla vlada na proračunski razpravi za en
               glas. Kakšna je lahko paralela, ki jo potegnem z našo državo? Pri nas pa izvolimo
               mandatarja z enim glasom večine - v tem, vidite, je razlika. Ko se potem mandatar z
               enim glasom večine zavihti na konja, si misli, zdaj sem pa na konju, tudi če konj
               crkne. Ta razlika je. Pravzaprav nima smisla sploh še česa drugega reči.</p>
               <p>Še enkrat izražam svoje začudenje, nezadovoljstvo in zgražanje nad podcenjevanjem s
               strani vlade, ki ga kaže v tej proračunski debati. To izgleda, kot da se pogovarjamo
               o nekem, kaj vem, recimo o resoluciji za zaščito zelene žuželke, ne pa o proračunu, o
               tako eminentnem dokumentu, ki pretresa vsako pravo normalno parlamentarno
               demokracijo. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Naslednji, ki želi razpravljati, je gospod Potrč. Imate
               besedo.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa, gospa podpredsednica. Spoštovane kolegice in kolegi! V predlogu proračuna
               je danih več sredstev za aktivno politiko zaposlovanja kot v preteklem letu; po našem
               izračunu je to povečanje kar za okoli 10%, 11%. To je pozitivno in veseli smo, da je
               tako. Bi pa ob tem radi kritično ugotovili dvoje. Prvič, da se sredstva za aktivno
               politiko povečujejo na račun dajatev, in drugič, da vsaj tako, kot zastavlja svoj
               program vlada in pristojno ministrstvo, večja sredstva za aktivno politiko ne kažejo,
               da bi dala tudi večje rezultate.</p>
               <p>Nam je žal, da vlada ni zmogla skupnega spoznanja, da bi bilo prav, koristno in
               potrebno, da se le na ustrezen način zagotovi tudi spoštovanje obveznosti do
               upravičencev različnih transferjev. Naj povem samo to, v proračunu se je potrdilo
               tudi to, kar smo trdili ob sprejemanju zakona o zaposlovanju in zavarovanju za primer
               brezposelnosti. Ta zakon je bil sprejeman zato, da bi se evidenčno zmanjšalo število.</p>
               <p>V Poročevalcu, ki zadeva pristojno ministrstvo, je na strani 2.568 jasno napisano,
               da je zaradi uvedbe uveljavitve sprememb in dopolnitev zakona o zaposlovanju itn., se
               predvideva, da se bo v letu 1999 znižalo povprečno število upravičencev za 5.300. To
               je torej tisti rezultat zakona, na katerega smo mi opozarjali in ki je v nasprotju s
               kakršnokoli resno politiko na tem področju ob 125.000 brezposelnih in od tega skoraj
               polovici tako ali drugače trajno brezposelnih. Kar zadeva pa uspešnost predvidene
               aktivne politike, pa bi radi opozorili na to, da so sredstva, ki so bila v lanskem
               letu predvidena za aktivne politike, predpostavljala, čeprav manjša, da bi naj z
               njimi zagotovili sofinanciranje različnih programov, kar bi pomenilo novo zaposlitev
               preko 42.000 zaposlenih. V letošnjem letu je plan samo 37.000. In drugo, ti programi
               so predvidevali, da naj bi se preko njih in z njihovo pomočjo ohranilo skupaj
               obstoječih sedanjih delovnih mest 50.000, za leto 1999 samo 11.300. Rad bi slišal
               informacijo ali pa pojasnilo o tem, zakaj takšna bistveno manjša učinkovitost pri
               realizaciji teh programov in ukrepov in zakaj samo navidezno neka izboljšava na tem
               področju.</p>
               <p>Drugo. Menim, da ni dobro, da smo v proračunski razpravi premalo pozornosti
               posvetili problemu položaja, v katerem se bodo znašli zavarovanci v zdravstvenem
               varstvu. Ustrezen zavod nas je na to najbolj resno opozoril in povedal, da prihajamo
               v položaj, ko s predvidenim sistemom financiranja pravic ne bo več mogoče
               zagotavljati, ker sprejemamo vsak dan nove odločitve, ki pomenijo dodatne obveznosti
               na račun zdravstvenega varstva, ne pa tudi realizacijo obstoječih pravic. Mislim, da
               moramo k temu vprašanju pristopiti najresneje, ker je to eno od tistih področij, ki
               zadeva tudi položaj ljudi.</p>
               <p>In zadnje. Rad bi opozoril, da gradivo, ki ga imamo, potrjuje našo zahtevo, da se
               sprejme zakon o dopolnitvi zakona o žrtvah vojnega nasilja zaradi tega, ker vlada
               priznava, da je kljub vsem ukrepom doslej uspela rešiti samo polovico vloženih vlog,
               vsi ostali pa čakajo tja na leto 2000 in v novo tisočletje. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Potrč. Gospod Kebrič tudi razpravlja. Imate besedo, gospod Kebrič.</p>
            </sp>
            <sp who="SDZ2:KerbičIvan">

               <speaker>IVAN KEBRIČ:</speaker>

               <p>Hvala, gospa predsedujoča. Kolegice in kolegi! Proračun je takšen, kot je predložen,
               za določene porabnike sprejemljiv, za določene pa pod hudo kritiko. Vendar proračun,
               ko se dela, je lahko najprej vzeta prihodkovna stran in potem se temu prilagaja
               odhodkovna. Menim pa naslednje. Ocenjujemo, da se v letošnjem proračunu ponavljajo
               slabosti iz prejšnjih let, ki se ne odpravljajo ali pa se odpravljajo zelo počasi.
               Preveč energije je na primer porabljene za pridobitev proračunskih sredstev, premalo
               za ustvarjanje pogojev za pridobivanje sredstev in za njihovo racionalno porabo.
               Poglavitna podlaga za plane prihodkov je še vedno pretekla realizacija, ne pa program
               nalog, ki bi zagotavljale boljše rezultate in bi ga spremljali tudi ustrezni ukrepi.
               Že računsko sodišče je na primer kritično do dela uprave za javne prihodke, če
               pogledamo poročilo o delu računskega sodišča z dne 13. maja leta 1997. To opozarja,
               da bi lahko bili obračunani in pobrani davki v večjem obsegu, kot pa je bilo to
               storjeno. Obratno pa se je povečal obseg nepobranih davščin, iz proračunskega gradiva
               na primer ni razvidno, za koliko in s kakšnimi ukrepi se bodo zmanjšali zaostanki,
               koliko bodo k temu prispevali novi predpisi, na primer zakon o prispevkih za socialno
               varnost, za koliko se bodo v osnovo za davščine na novo vključevali prihodki iz sive
               ekonomije. Naj vam ponazorim samo z nekaj številkami. 31. decembra leta 1997 je bilo
               skupno nepobranih davkov in prispevkov - govorim okroglo - 46 milijard. Zadnji
               podatek, s katerim razpolagamo, pa je 30. september letos in se je ta primanjkljaj
               oziroma zvišanje nepobranih davščin in prispevkov dvignilo kar na 51 milijard, to je
               5 milijard več, kot pa je bilo ob koncu preteklega leta. Teh 5 milijard lahko pomeni
               mnogo, sploh pa bi pomenilo še mnogo več, če bi se primanjkljaj oziroma nepobrane
               davščine in ostalo iz 46 milijard ob koncu leta znižalo. Naj navajam še iz razlogov
               sive ekonomije. Vsak dan lahko preberemo v dnevnem tisku ali slišimo na radiu,
               gledamo na televiziji kakšne mahinacije se delajo. Če bi vsaj večino tega odpravili,
               bi bila prihodkovna stran znatno ugodnejša in ne bi imeli takšnega primanjkljaja, kot
               je tu izkazan. Naj vam ne govorim posebej o tistih manjših utajevalcih davkov in
               tistih prispevkov, ki jih ne znamo ali ne znajo v davčni upravi najti in dobiti
               plačane. Če vam pa navedem še primer, kot je zelena mafija, kot je primer raznih
               piramidnih iger, kot je primer Zdenexa in ostalih, potem, če bi pogledali vsaj
               navodilo za izpolnjevanje obrazca za davčno napoved, bi videli, da je že v letu 1996
               bilo jasno napisano, da je potrebno obresti od kapitala prijaviti in plačati od tega
               dohodnino. <stage>(Opozorilni znak za konec.)</stage> Jaz sem se sicer prijavil za razpravo, jo bom
               pa skrajšal, tako naj na kratko povem samo še naslednje. Menimo, da je nujno, da se
               osredotočimo, da ne bo finančni načrt ZPIZ-a odseval samo tistega, kar mu narekuje
               proračun, ampak da bo ZPIZ kot tak samostojen in da bo lažje zagotavljal na eni
               strani sredstva, na drugi strani izplačila. Zato je nujno, da se finančni načrt
               ZPIZ-a, ta primanjkljaj, vključi v proračun, da v bodoče ne bo več proračun tisti, ki
               bo krojil finančno politiko ZPIZ-a.</p>
               <p>Na kratko pa samo še to, da imamo kapitalski sklad, ki je bil prej v zavodu za
               pokojninsko in invalidsko zavarovanje, sedaj je pa to državna delniška družba, vendar
               že kaže, da bi moral kapitalski sklad, ki je bil izločen, ustvarjati sredstva za
               pokojninsko blagajno, če to kratko tako imenujem. Žal pa kaže, da je izguba tega
               kapitalskega sklada velika, znaša preko 10 milijard. Na drugi strani pa se dogaja to,
               da so stroški v razmerju do ostalega znatno previsoki. Dejstvo je, da v svojem
               finančnem načrtu izkazuje tako visok odstotek, dejansko je pa realizacija nekaj
               nižja, kar zelo jasno kaže na slabo planiranje služb tega kapitalskega sklada. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kebrič. Morda samo toliko v pojasnilo: gospod Kebrič se je prijavil za
               neomejeno razpravo, in ker je bil včeraj zadržan, pač mislim, da nismo kršili pravil,
               ker smo mu dopustili, da je končal z mislijo.</p>
               <p>Repliko želi gospod Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Hvala za besedo. Repliciram gospodu Kebriču.</p>
               <p>Namreč, dobro sem ga poslušal. On je s svojo razpravo poskušal obrniti misli zgolj v
               prihodkovno stran proračuna. Strinjam se, da je treba enakopravno obravnavati tako
               prihodkovno kot odhodkovno stran proračuna. Z njim se strinjam tudi v tem, da je
               treba izterjati davke oziroma prispevke za pokojninsko in invalidsko zavarovanje, in
               da mora to storiti davčna uprava Republike Slovenije. Zakaj tako močan porast
               neizterjanih prispevkov za pokojninsko in invalidsko zavarovanje, bi bilo zelo dobro
               slišati tudi od predstavnikov vlade. Zato prosim za pojasnilo, kajti spomnim se
               razprav izpred nekaj let, ko se je sprejemal zakon o davčni upravi Republike
               Slovenije in je bil eden od glavnih argumentov, da je potrebno ustanoviti davčno
               upravo Republike Slovenije, ki bo bistveno kvalitetnejše uspela pobirati vse davke in
               prispevke. Učinek je ravno nasproten. Tudi vi, gospod Kebrič, ste to navedli. Zato bi
               lepo prosil za pojasnilo.</p>
               <p>Ne morem se pa nikakor strinjati z vašo mislijo, ki je sicer niste izrekli povsem
               eksplicitno, vendar jo je bilo mogoče razbrati iz vašega nastopa, da je potrebno
               narediti vse, da se bo lahko zagotovilo v zakonu za pokojninsko in invalidsko
               zavarovanje toliko sredstev, da bo ta lahko še naprej izplačeval pokojnine na način,
               kot do sedaj. Drugače nasprotujete pokojninski reformi, ki je nujnost. To je že
               splošno dejstvo. Pod to vas lahko mirne duše prepričam, če pogledate številke. Tega
               bremena, naraščujočega bremena iz naslova pokojninskega in invalidskega zavarovanja,
               proračun v naslednjih letih ne bo mogel več prenesti. Pokojninska reforma je nujnost.
               Menim, da ste v zmoti, ko razmišljate, da v sedaj pridobljene pravice oziroma sedanji
               način pokojninskega in invalidskega zavarovanja ni dopustno posegati. Tukaj menim, da
               ste v zmoti in še enkrat poudarjam, da je pokojninska reforma nujna. Najprej, še
               predno pristopimo k sami reformi, pa menim, da je potrebno poiskati rezerve znotraj
               zavoda za pokojninsko in invalidsko zavarovanje.</p>
               <p>Zato sem tudi zaprosil direktorja, da na odboru poda mnenje, kolikšne so te notranje
               rezerve. Do sedaj predstavniki zavoda za pokojninsko in invalidsko zavarovanje
               molčijo in jih ponovno pozivam, naj pridejo sem in povedo, kakšne so notranje rezerve
               v zavodu za pokojninsko in invalidsko zavarovanje? Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Špiletič. Želi še kdo razpravljati? Gospod Kebrič, replika.</p>
            </sp>
            <sp who="SDZ2:KerbičIvan">

               <speaker>IVAN KEBRIČ:</speaker>

               <p>Hvala za besedo. Spoštovani kolega, gospod Špiletič! Jaz sem žal moral biti včeraj
               odsoten. Drugače sem pripravil razpravo, ki sem jo danes zaradi omejitve moral tako
               skrajšati. Samo dva podatka vam bom podal.</p>
               <p>Primanjkljaj Zpiz-a je postal tako rekoč stalna popotnica proračuna. Mi se
               zavzemamo, da postane pokojninska blagajna transparentna. To trenutno nima nobene
               zveze s pokojninsko reformo, kar ste vi vpletli. Govorimo o proračunu in jaz sem
               govoril samo o postavki in vam povem, ker želite to vedeti. Nepobranih prispevkov je
               bilo 31. decembra 1997 18 milijard 540 okroglo. Sedaj, 30.9., pa že znašajo ti
               nepobrani prispevki za Zpiz 20 milijard 703. Vendar moja diskusija ni samo v smislu
               pokojninske blagajne, ampak splošno. Jaz sem prvi za to, da se najprej pogleda tako,
               kot družini, ko pogledaš, kolikšni so dohodki. Potem vidiš, kaj so želje za izdatke
               in poskušaš uravnovesiti. Če se pa ne da, se pa najame tudi v privatnem življenju
               kredit. Osebno pa sem proti kreditom, sploh pa v državnem smislu, kajti vsak kredit
               je odliv domače akumulacije. Tega si pa mi starejši še posebej dobro zavedamo. Na
               drugi strani pa je jasno, da je včasih prioriteta nalog takšna, da se je pač treba
               tudi kje zadolžiti. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kebrič. Replika še gospod Jerovšek, nato pa predstavnik ZPIZ-a.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Prijavil sem se sicer za razpravo, ko ste rekli v tistem trenutku, če še
               kdo želi razpravljati, bom pa tudi malenkostno repliciral gospodu Kebriču. Gospod
               Kebrič, rekli ste, primanjkljaj v pokojninski blagajni je stalna popotnica proračuna
               in za kaj se vi zavzemate. Problem je v tem, da se DeSUS zavzema za to, da bo to
               postala grobnica proračuna in države. To je zasluga DeSUS-a, ki je zaviral
               pokojninsko reformo. Lahko postane grobnica te države, tudi to. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še vabim predstavnika ZPIZ-a.</p>
            </sp>
            <sp who="SDZ2:KokotBrane">

               <speaker>BRANE KOKOT:</speaker>

               <p>Hvala lepa. Sem Brane Kokot, predstavnik ZPIZ-a. Rad bi samo odgovoril oziroma
               pojasnil gospodu Špiletiču, da se zahtevani odgovor pripravlja. Zaradi točnosti
               navedb traja malo dlje časa, kolikor si je gospod Špiletič zamišljal, da bo to
               trajalo, in tudi naš generalni direktor. V zvezi s tem odgovorom bi pa poudaril, in
               sicer v zvezi s temi rezervami. To vprašanje se nanaša na spremembo oziroma na
               predlog spremembe zakona in gre za spremembo v razmerju med višinami plač. Te rezerve
               nekako ne bodo zelo velike, točni podatki bodo prišli v začetku tedna, to pa zaradi
               tega, ker v bistvu samo 2,6% naših slovenskih upokojencev ima pokojnino višjo od
               160.000 tolarjev, trenutno. Poleg tega se ta sprememba zakona, se predvideva, da bo
               uveljavljena v avgustu 1999. Zaradi prehodnega obdobja v bistvu v proračunskem letu
               1999 ta sprememba niti ne bo toliko razvidna, kajti ne bo takoj čez noč padlo to
               razmerje na 1:4. To bi bilo v bistvu to pojasnilo v zvezi s tem dogovorom, kot
               rečeno, bo pa prišlo v začetku tedna. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Špiletič replicira gospodu Kebriču.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>No, nikakor ni mogoče sprejeti tega, kar tu zagovarja gospod Kebrič. Že, ko sem
               prvič repliciral na njegovo razpravo, sem rekel, da iz njegovega razmišljanja sledi
               samo to, da si prizadeva, da bi do pokojninske reforme sploh ne prišlo ali pa, če do
               nje pride, čim kasneje. V svoji repliki name je to samo potrdil, kajti rekel je,
               najprej pogledaš na prihodkovno stran, s čimer se tudi lepo strinjam, če pa zmanjka,
               pa vzameš kredit. Seveda, gospod Kebrič, to je vaša logika še iz lanskega leta, ko
               ste si prizadevali, da bi v zakonu o izvrševanju proračuna bila bianco menica, da se
               državni proračun za potrebe izvajanja obveznosti iz naslova pokojninskega in
               invalidskega zavarovanja zadolži do tiste višine, ki je pač potreben. Temu sledite še
               letos. Vi se enostavno ne zavedate dejstva, da je breme, ki ga ta država plačuje v
               pokojninsko in invalidsko blagajno, že pretežko in da bo jutri tako težko, da bo
               resnično potegnil javne finance te države pod vodo.</p>
               <p>To je imperativ, ki ga morate sprejeti, hoteli ali ne. Takšna so dejstva. Menim, da
               je kakršnokoli razmišljanje v drugo smer povsem zmotno. Seveda, imperativ oziroma del
               sredstev bo proračun do ZPIZ-a vedno zagotavljal. To bodo pa tiste obveznosti, ko gre
               za upokojevanje po nekih posebnih predpisih, ki jih je sprejel državni zbor, in samo
               v tem delu bo proračun participiral oziroma bi moral v normalnih razmerah
               participirati pri prihodkih ZPIZ-a. Ne zagovarjati tega, da reform pokojninskega in
               invalidskega sistema ne potrebujemo. Potrebujemo jo!</p>
               <p>Še gospodu iz ZPIZ-a moram reči, da je smešno, da leta 1998 v 14 dneh ni mogoče
               izračunati notranjih rezerv oziroma kakšne so notranje rezerve zavoda za pokojninsko
               in invalidsko zavarovanje, če bi vse sedanje pokojnine preračunali v razmerje ena
               proti štiri, kot je predvideno v predlogu zakona o spremembah in dopolnitvah zakona o
               pokojninskem in invalidskem zavarovanju. Čudi me pa nekaj drugega: kako ste pa prišli
               do številke 1 : 4? Ali ste te spremembe kar na pamet predlagali? Ali ste iz rokava,
               na palec merili? Lepo vas prosim, saj vam ne verjamem! Vi sicer pravite, da boste
               takoj na začetku drugega tedna - ne verjamem, da boste čez vse praznike tako pridno
               delali, da boste to razmerje izračunali. Prosim vas, povejte, kako ste predlagali
               oziroma tokrat prosim vlado, ker je vlada predlagatelj, kako je prišla do številke 1
               : 4? Zakaj ni 1 : 3,5 ali pa 1 : 4,2? Zakaj ravno 1 : 4? Gotovo ste to izračunali in
               jaz bi resnično prosil za pojasnilo. Še enkrat povem, generalni direktor ZPIZ-a,
               gospod Prijatelj, je obljubil, da bo to še pred to obravnavo. 14 dni računalniki tega
               podatka ne meljejo. Te megle, prosim, ne prodajajte v tej hiši!</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Špiletič. Naslednji, ki bo repliciral, je gospod Zoran Lešnik, in sicer
               gospodu Jerovšku.</p>
            </sp>
            <sp who="SDZ2:LešnikZoran">

               <speaker>ZORAN LEŠNIK:</speaker>

               <p>Hvala lepa, gospa podpredsednica. Kolegice in kolegi! Repliciram tudi na prejšnjo
               razpravo kolega Jožeta Jerovška.</p>
               <p>V svoji razpravi je govoril o vzrokih za primanjkljaj, ki je predviden v osnutku
               proračuna za leto 1999. Pri tem pa je posebej in kot edini vzrok izpostavil
               pokojninsko reformo; morda tudi zaradi tega, ker je imel premalo časa. Ne trdim, da
               se v pokojninsko blagajno ne steka veliko denarja. Toda vprašajte se, gospod
               Jerovšek, zakaj. Ali ne med drugim tudi zato, ker so v letih 1990, 1991, 1992, 1993
               in še kakšno leto pozneje, množično pošiljali ljudi v predčasni pokoj, invalidski
               pokoj in še kakšnega. V tistih letih se je število upokojencev enormno povečalo;
               povečalo se je število predvsem tistih upokojencev, ki niso izpolnjevali polne
               delovne dobe in predpisane starosti. Med njimi pa je bilo, žal, zelo veliko tistih,
               ki sami sploh niso želeli v pokoj, pa so bili v to prisiljeni. Zdaj jim očitate ali
               očitamo, da bremenijo pokojninski sklad, namesto da bi z njimi sočustvovali, ker so
               že tako ali tako prikrajšani zaradi nižje pokojnine. Tudi ne vem, mogoče je bilo kje
               zapisano, da bi morala vlada že pred 5 leti začeti z reformo pokojninskega sistema.
               Če to ni zapisano, potem je seveda to, kar ste povedali, demagogija. Zakaj? Zato, ker
               je eden od predsednikov vlade ljudi množično pošiljal v pokoj z vsemi tedanjimi
               pravicami, drugi pa bi naj takoj le-te <q>"priškrnil"</q>. Če me spomin ne vara, je bila
               reforma pokojninskega sistema bolj določeno zahtevana s sprejemom slovenske
               strategije razvoja. Če je tako, potem moramo priznati, da je vlada od takrat dalje na
               področju pokojninske reforme že dosti naredila. Saj je pred nami po Beli knjigi že
               tudi osnutek novega zakona o invalidsko-pokojninskem zavarovanju. Toliko o tem.</p>
               <p>Sedaj pa še beseda, dve o tem, kako v tem državnem zboru - to ni replika v tem
               smislu - med letom sprejemamo zakone, ki povečujejo porabo, potem pa se ob
               sprejemanju novega proračuna delamo po svoje naivni. Primer. Z ustanovitvijo 132
               novih občin smo v minulih 4 letih že bistveno povečali proračunsko porabo, prihodnje
               leto jo bomo še bolj. Pa nič o tem. Zakaj? Zato, ker nimate obraza, saj ste z vso
               vehementnostjo zagovarjali ustanavljanje novih občin. Tudi 81 tistih, ki ne
               izpolnjujejo najpomembnejšega zakonskega določila, ki pravi: <q>"Občina mora imeti
               najmanj 5 tisoč prebivalcev ali občanov"</q>. Izračunajte, koliko nas stanejo občine,
               kako uporabljajo denar, komu in koliko dajejo nepovratnih sredstev in še in še.</p>
               <p>Gospod Jerovšek, pravite, da je pokojninski sklad grobnica proračuna. Izkopavanje te
               grobnice predpisujete nam, De-Susu.</p>
               <p>Gospod Špiletič! Tudi mi v DeSusu smo za pokojninsko reformo. To smo jasno in glasno
               že neštetokrat povedali. Vendar za tako, ki bo v danih možnostih pravična za današnje
               upokojence in tiste, ki boste šli v pokoj čez 20 ali 25 let. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Danes ne poteka razprava o pokojninski reformi. To bi rada opozorila. Prosim
               gospod Lešnik.</p>
            </sp>
            <sp who="SDZ2:LešnikZoran">

               <speaker>ZORAN LEŠNIK:</speaker>

               <p><gap n="..."/> <stage>(Govori iz klopi - nerazločno.)</stage> <gap n="..."/></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Na izvajanje gospoda Špiletiča še dve repliki. Gospod Delak in gospod Kebrič. Gospod
               Delak se odreka. Gospod Kebrič.</p>
            </sp>
            <sp who="SDZ2:KerbičIvan">

               <speaker>IVAN KEBRIČ:</speaker>

               <p>Hvala za besedo. Menim, da ni prav, da se danes izogibamo in odmikamo od osnovne
               teme proračuna. Nobenega razloga ni, da danes govorimo, kakšen je predlog za
               pokojninsko reformo, razmerje 1 proti 4. Protestiram proti temu in ne želim na take
               stvari odgovarjati, ker to ni tema današnje točke dnevnega reda.</p>
               <p>Druga stvar pa je to. Mi zahtevamo transparentnost pregleda. Osnovno in prosim,
               gospod Jerovšek, če prisluhnete! Osnovno ni to, zakaj je tako velik transfer za
               pokojninsko blagajno. Razčlenimo ga najprej in bomo videli, koliko je od tega za
               pokojnine, koliko je za druge stvari. Osnovno v tem proračunu je, da se moramo
               zavedati, kdo je komu dal kakšno pravico. To je dal ta državni zbor in ta državni
               zbor mora skrbeti, da bodo tisti, ki so določene pravice pridobili, jih tudi dobili v
               materialni obliki, kakor je to po zakonu zavezano. Druga stvar pa je v tem, da je
               takrat država znižala prispevno stopnjo samo delodajalcem in povsod se, ne samo
               govori, ampak tudi piše, od najvišjih dejavnikov, da je bil to udarec v prazno, kajti
               zelo redke so države, ki bi imele prispevno stopnjo delodajalca tako nizko, kot je
               pri nas v Sloveniji. Če takrat te prispevne stopnje delodajalcem, ki ni dalo nič
               našemu gospodarstvu, niti se je na ta račun znižalo cene, bodisi na domačem tržišču,
               bodisi nastala večja konkurenčnost v izvozu, se to ni storilo, sedaj pa vsi, da tako
               rečem po domače, <q>"jamramo"</q> in stokamo, da je potreben tak transfer, kajti takrat se
               je država obvezala, da bo na račun znižanja prispevne stopnje to razliko zavodu za
               pokojninsko-invalidsko zavarovanje nadomestila. Zato se ne čudimo tej postavki. Hvala
               lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še nekaj replik imamo na gospoda Lešnika, in sicer gospod Špiletič, gospod
               Pukšič, gospod Petan, gospod Jerovšek. Opozorila bi na to, da pri svojem izvajanju
               opozarjate na napako in popravite navedbe, ki po vašem mnenju niso točne oziroma ki
               jih je podal poslanec. Prvi ima besedo gospod Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Hvala, gospa predsedujoča, za besedo. Bom skušal vaš napotek upoštevati. Repliciram
               gospodu Lešniku. Menim, da je napačno navedel, da je bilo doslej na področju
               pokojninske reforme narejeno strašno veliko. To preprosto ni res. Dve leti je vlada
               pripravljala in opevala Belo knjigo, zagovarjala tristeberni sistem kot edini
               zveličavni, ki lahko reši problem v blagajni pokojninskega in invalidskega
               zavarovanja. Po dveh letih salto mortale. Danes govorimo, da je pa zadnji zakon, ki
               ga je predložila vlada, tisti, ki pa je pravi, ki je primeren za razmere v Sloveniji
               in ta bo pa dokončno opravil vse zadeve. Ni res, tudi tukaj je zopet vprašanje,
               kakšen bo odnos med sindikatom in delodajalci oziroma tudi vlado. Če tu ne bo prišlo
               do soglasja, je tudi pričakovati še en poskus nekega urejanja, kajti to je tudi
               razlog, zakaj je Bela knjiga začasno zamrznjena in zakaj na področju pokojninske
               reforme ni storjeno tisto, kar bi lahko bilo in bi moralo biti.</p>
               <p>Drugo. Gospod Lešnik prav tako pravi, mi smo za pokojninsko reformo, lažna je
               trditev, da nismo. Ja, kako ste za reformo, če ste pa v bistvu z vlaganjem zakonov na
               zalogo onemogočali kakršenkoli poseg, razen tistega, kot ste ga vi predvideli v
               svojih štirih vloženih zakonih. S tem ste onemogočili kakršnokoli drugo proceduro v
               tem državnem zboru ali pa sploh razpravo na to temo. Sicer pa, v slovenski vladi
               imamo tudi ministra, ki je pristojen za koordinacijo socialnih resorjev in dobro bi
               bilo, če bi danes na tem mestu se v tej razpravi tudi pokazal v dvorani in tu za to
               govornico in povedal, kako vlada gleda na možnost zahtev, na eni strani tistih, ki
               imajo že pokojnine in ki jih želijo ohraniti, in na drugi strani vedno večjo pezo v
               državnem proračunu, ki vleče proračun pod vodo.</p>
               <p>Ne nazadnje, transparentnost - seveda smo za transparentnost; jaz sem že velikokrat
               lepo prosil za odgovore, kakšne so pokojnine, ki se izplačujejo iz ZPIZ-a, kdo dobiva
               nadstandardne, privilegirane pokojnine, koliko jih je, po kakšnih kriterijih. Do
               danes teh odgovorov ni. Tudi ni podatka o tem, kakšne so notranje rezerve v ZPIZ-u,
               kajti ne samo, da najprej po prihodkih pogledamo, gospod Kebrič, ampak pogledamo tudi
               po svojih rezervah, če jih imamo. Vendar ZPIZ s temi podatki ne pride na plan. Ne
               govorite, da ste za reformo, na način, da sedanji upokojenci ohranijo vse, da bodo
               tudi bodoči imeli, ne vem, gradove v oblakih, država bo šla pa <q>"zu grund"</q>. To ni
               nobena pripravljenost na reformo pokojninskega in invalidskega sistema v Sloveniji.
           </p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Špiletič. Naslednji je gospod Pukšič.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala lepa za besedo. Repliciral bi gospodu Lešniku in gospodu Kebriču.</p>
               <p>Že včeraj sem v svoji razpravi v grobem, kar pa je bilo dovolj prezentno, opredelil,
               kako je teh 960 milijard državnega proračuna razdeljenih. Iz tistega se je videlo, da
               je samo 11% tistega, kar gre za investicije in investicijske transferje, torej
               investicijskega denarja, vse ostalo pa je bolj za to, da napaja samega sebe. V tem
               proračunu sem opozarjal predvsem na nekaj postavk, med njimi na postavke: nadurno
               delo in pogodbeno delo, glede na stopnjo brezposelnosti v naši državi. Posebej sem
               povedal oziroma opozoril tudi na postavko za pokojninsko blagajno, ker je bistveno
               višja, tudi procentualno, kot za investicije v državi. Tu je okrog 14, 15% državnega
               proračuna namenjenega za pokrivanje pokojninske blagajne.</p>
               <p>Ko govorite o tem, da je eden od predsednikov vlad na veliko omogočal upokojevanje v
               letih 1990, 1991, je pošteno povedati, da je bila to prav tista vlada, ki je
               izpeljala osamosvojitev. Takšnega projekta, ki ga je izpeljala ta vlada, današnja
               vlada, Drnovškova, ki je že šest let na oblasti, ni niti pripravila pokojninske
               reforme, ki se s projektom osamosvojitve ne more niti primerjati. Torej, niti ta
               pokojninska reforma ni pripravljena; o njej se samo na veliko govori, ko pa bi bilo
               treba v tej smeri karkoli narediti, pa vse skupaj zastane.</p>
               <p>Izgovarjati se na znižanje prispevne stopnje delodajalcev - ja, mogoče je v tistem
               trenutku to bila edina bilka še za tiste, ki delajo; torej za tista podjetja, ki še
               ustvarjajo, da jih ne bi še globlje in hitreje potegnili pod vodo, tako kot je bilo z
               veliko večino.</p>
               <p>Govoriti pa o stroških proračuna zaradi neresnega ustanavljanja občin, pa, milo
               rečeno, ni res. Enostavno ni res, ker z ustanovitvijo občin je veliko investicij in
               tudi veliko kapitala, ki je bil tako ali drugače na bankah ali kje drugje in je
               prešel v investicije. Ravno zaradi dinamike in razvijanja v novonastalih občinah je
               marsikatera delovna organizacija, marsikatero podjetje imelo takšno ali drugačno
               investicijo, kar je prineslo dvig in tudi na ta način polnjenje celotnega proračuna,
               kar je pa seveda možno bilo tudi polnjenje pokojninske blagajne. Če se reforme
               pokojninske reforme resnično ne bomo še pravi čas lotili - jaz mislim, da je že v
               zgornji četrtini, na koncu pravzaprav tega - bomo odžagali tisto vejo, na kateri vse
               skupaj sedi in sloni: to je gospodarstvo. Kdo bo jutri, pojutrišnjem polnil račun?
               Kdo bo jutri, pojutrišnjem polnil tudi pokojninsko blagajno? Res pa je, da tisti, ki
               so danes, ki imajo danes približno 15 do 25 let delovne dobe, bodo verjetno tisti, ko
               bodo nekoč prišli do pokojnine, eden izmed najrevnejših slojev, ker ne bodo ne po
               enem ne po drugem sistemu imeli zagotovljenih sredstev za to zadnje obdobje svojega
               življenja. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Naslednji je gospod Petan, ki bo tudi opozoril na napako ali popravil
               navedbo, ki po njegovem mnenju ni bila točna, in sicer bo dal gospodu Lešniku
               pojasnilo.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Hvala za besedo, gospa podpredsednica. Bilo je navedeno, da je neki predsednik ali
               kdorkoli je že bil mišljen, enostavno silil, da ne rečem kar naganjal, da se ljudje
               upokojujejo.</p>
               <p>Spoštovani! Ali ni bilo tudi v letu 1992 nenormalno visoko število upokojitev, pa v
               letih 1993, 1994, 1995, 1996. Kdo je bil v teh letih predsednik vlade? 1992, 1993,
               1994, 1995, 1996, 1997? To je ta isti, ki je tudi danes vaš šef, s katerim ste danes
               v vladi. Ali ga niste mogli prepričati, da bi bilo potrebno nekaj narediti, če res
               tako razmišljate. Verjetno tukaj nekaj ne bo držalo. Kdaj se je pojavil primanjkljaj
               v pokojninski blagajni? Leta 1994, 1995, 1996 smo opozarjali, koliko milijard je.
               Navedli so vam številko, približno. Pa se nismo veliko zmotili. Rekli smo 70
               milijard, pa je držala. Napovedali smo, da bo v naslednjem letu okoli 120 milijard in
               drži. Če to ni bilo na tisti postavki primanjkljaj, je to drugo. Mi smo tu za to
               govornico govorili o 10 milijardah. Ampak transfer je šel preko neke druge postavke,
               in v bistvu je bilo 120 milijard. Koliko bo pa letos? Še nekaj več! Kdo pa je sedaj v
               vladi? Ne bom odgovarjal. Verjetno ni potrebno, ker sami vemo, ki sedimo tu, kdo sedi
               v vladi ali pa ne. Razen, če sami ne vemo. Ali prihajamo v vlado ali pa odhajamo iz
               vlade ali zamrzujemo odnose z vlado ali imamo pogodbene odnose z vlado ali imamo
               popoldanske odnose z vlado ali smo v obrtnem odnosu z vlado. To je druga stvar.
               Dejstva so taka.</p>
               <p>Gospodje in gospe! Naj vsa spomnim. Ali nismo za to govornico pred kratkim, bo že
               nekaj časa, ravno socialdemokrati predlagali izravnavo, ne pokojninske reforme, da ne
               bo hude krvi, ne govorim o pokojninski reformi, izravnavo bilance pokojninske
               blagajne. Ali nismo vložili zakona, s katerim bi izravnali to bilanco? Spoštovani
               gospe in gospodje! Mislim, da so ravno tisti, ki danes govorijo o primanjkljaju, ki
               so najbolj za transparentnost, glasovali proti. Predlog je bil za izravnavo. Najprej
               za izravnavo, potem smo pa rekli, da bomo potem lahko govorili o reformi. Govoriti o
               reformi brez tega, da bi si bili s financami na čistem, da bi izravnali bilanco, bo
               šlo verjetno težko. Zato samo govoriti o pokojninski reformi, brez izravnave, res
               težko, ne bo mogoče. Se je že izjalovilo.</p>
               <p>Predlogi, ki so šli v to smer, da bi kljub temu, da imamo 150.000 nezaposlenih, od
               tega je velika večina mladih, bi podaljšali delovno dobo. Kaj bomo s tem storili?
               Mladim, ki jim moramo dati delovne navade, ki jim moramo dati neko perspektivo v
               življenju, to je pa edino tako, da jih lahko zaposlimo, da jim damo delovno mesto. Te
               bomo držali sedaj na cesti, starejšim bomo pa še naprej omogočali, da bodo lahko
               živeli na - ker moramo upoštevati naravo starejšega človeka, da bo pri zdravniku in
               da bodo prek zdravstvene blagajne reševali te probleme.</p>
               <p>Gospodje, to je bilo rečeno. Imamo na magnetogramu tudi to zapisano. Če je potrebno,
               vam posredujem, zato da ne bo napačno razumljeno. Gospodje, tako ne gre. Mladim je
               treba dati delo v tej situaciji, v kateri Slovenija je. Povečevati delovno dobo in
               starejše še naprej mučiti je pa malo nerodno. Ko bomo prišli v boljšo situacijo, ko
               bomo imeli delovnih mest dovolj, potem je verjetno tudi ta predlog dober. Ampak
               socialdemokrati smo predlagali izravnavo te blagajne, zato nam ne očitajte, da delamo
               v tej smeri, da stvari ne gredo v transparentnost. Pa še kako gredo v transparentno
               smer. Samo sedaj ste se oglasili tisti napačni. Vse je zapisano tudi na
               magnetogramu.</p>
               <p>Strinjam se s tem, da je državni zbor dal te pravice in prav je, da jih je dal. Tudi
               sam sem za te pravice. Vendar so pravice nekje omejene. Če imamo vsi pomanjkanje,
               potem mora biti za vse pomanjkanje. Mi smo dali lep predlog, kje je tista meja, kar
               je lahko največja pokojnina. Tudi v zahodnoevropskih državah, ki so bistveno bolj
               bogate od nas, imajo določeno omejitev. Ne govorim o nobenem razmerju. Ni potrebno.
               Ampak točno veste, o katerem zakonu, ki smo ga mi predlagali, govorim.</p>
               <p>Še repliciram na to, da delodajalci niso vsega dali. Seveda niso dali. Kdo pa je v
               vladi? Kdo pa lahko predlaga zakone tudi po hitrem, interventnem postopku in po ne
               vem kakšni metodi, da gre hitro skozi? Kdo pa ima tudi v tem večino? Mislim, da o tem
               ni treba posebej izgubljati besed, ampak samo spomniti sem vas želel, kdo je v vladi.
               Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Petan. Še gospod Jerovšek bo repliciral gospodu Lešniku.</p>
            </sp>
            <sp who="SDZ2:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Spoštovana kolega gospod Lešnik, gospod Kebrič. Vama sem hvaležen za
               replike in za razprave, ker to vodi hitreje k temu, da se slovenska javnost ozavesti
               o nekaterih stvareh. Ker tudi na tem področju bo cesar kmalu gol, če že ni, in tu bo
               zelo težko krojiti nova oblačila na tem področju. Zelo težko. Kljub vsej spretnosti,
               ampak bo zelo težko.</p>
               <p>Sedaj pa, gospod Lešnik, prva slovenska vlada, da je kriva. Bil je val, določen val,
               ampak posledica česa pa je bil tisti val. Sklep zaskrbi ljudi. Tu so ene politične
               sile propagirale, da bo v prihodnji Sloveniji tako hudo, da bodo ljudje jedli travo.
               Kdo pa, če je minimalne pogoje izpolnil, ne bi šel v pokoj? Seveda, normalno, ljudje
               normalno reagirajo. To je bila propaganda proti tej državi v tistem času. Ampak ta
               država je imela pomembne naloge. Takrat ni bil čas za reforme, tega se verjetno
               zavedamo. 1992. leta, po volitvah, pa je bil čas za reforme. Če pravite, da prvič
               slišite, da bi to morala reforma biti takrat, potem pač verjetno z ministrom Ropom
               niste sedeli. On je v naši poslanski skupini rekel, da je on bil eden tistih, ko je
               že to takrat zahteval, znotraj vlade, ko je bil državni sekretar. In da je to
               demagogija, ja, boste proglasili za demagogijo Agendo 2000, pa stališča Evropske
               skupnosti, da v Sloveniji zamujajo reforme? Pa to je večno na jedilniku Evropske
               skupnosti, vi pa niste slišali za to. 1992. leta, po volitvah, vemo, kako se je
               politika peljala, je bil čas za reforme. Od takrat je vsak mesec in vsak dan in vsako
               leto je zamuda. Ni bil edini valj, takrat še ni bilo nič katastrofalnega, 1990.,
               1991. leta. Takrat je država upravljala z 10.000 uradniki, danes s skoraj 30.000. To
               sta dva mlinska kamna za vratom, razbohotenje državne uprave in pa pomanjkanje
               reforme, zamujanje reforme. V današnjem proračunu pa še manjka dodatno, ni
               varčevanja. To, da ni razvojne politike, ni tehnološkega razvoja, to ni varčevanje.
               To je razsipništvo. In tu ni, tu bo treba priznati, predsednik Drnovšek je imel
               dovolj časa, po štirih letih je bilo to spoznanje jasno, da on tega ni v stanju
               uresničiti, ampak vi ste ga podprli za mandatarja in ste šli v vlado. Z vsemi
               <q>"kriplji"</q> ste to naredili. Kje je reforma? Dajmo, bodimo realni, bodimo to, kar
               Evropska skupnost razlaga, poglejmo temu v oči. Sedaj pred volitvami seveda je treba
               zamrzniti neke statuse, pa sem pa tja, pa vlada bo verjetno spet kakšno povišico
               dala, jaz jim privoščim, seveda, samo mi smo lani predlagali zakon, ki bi že v
               letošnjem proračunu nekaj milijard pomenil. Huronsko ste bili proti, zavrnili ste ga,
               izvajanje neke delne reforme vsaj, če drugega ne. Zavirali ste pokojninsko reformo s
               Kebričevimi zakoni, to je dejstvo. To je minister Rop rekel in te odgovornosti se ne
               morete znebiti. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Jerovšek. Ker ni več razpravljavcev, zaključujem razpravo in prehajamo
               na glasovanje. No, morda še predstavnik vlade želi besedo? Želi predstavnik vlade
               besedo? <stage>(Ne želi.)</stage> Zaključujemo razpravo in prehajamo na glasovanje o predlogu
               sklepa, ki se glasi: "Državni zbor nadaljuje postopek sprejemanja predloga proračuna
               Republike Slovenije za leto 1999.</p>
               <p>Odpiram razpravo o predlogu sklepa. Kdo želi besedo? <stage>(Nihče ne želi razpravljati.)</stage>
               Zaključujem razpravo.</p>
               <p>Predlog sklepa dajem na glasovanje. Pozivam poslanke in poslance, da pridejo v
               dvorano, ker bomo odločali oziroma glasovali o predlaganem sklepu. Ugotovimo
               prisotnost! <stage>(47 prisotnih.)</stage></p>
               <p>Kdo je za predlagani sklep? <stage>(39 poslancev.)</stage> Je kdo proti? <stage>(12 poslancev.)</stage></p>
               <p>Ugotavljam, da je predlagani sklep sprejet.</p>
               <p>Predlaganih je še nekaj dodatnih sklepov, in sicer, predlog sklepa gospoda Boruta
               Pahorja, vložen dne 29.10., ki ga imate verjetno tudi pred sabo, in se glasi:</p>
               <p><q>"Državni zbor predlaga Vladi Republike Slovenije, da do odločanja o sprejemanju
               proračuna za leto 1999 pripravi in pošlje Državnemu zboru Republike Slovenije oceno
               rezultatov varčevalnih ukrepov vlade v letih 1997 in 1998."</q></p>
               <p>Želi kdo razpravljati o predlogu dodatnega sklepa? <stage>(Ne želi.)</stage></p>
               <p>Predlog dodatnega sklepa dajem na glasovanje. Ugotovimo prisotnost! <stage>(54
               prisotnih.)</stage></p>
               <p>Kdo je za predlog dodatnega sklepa? <stage>(18 poslancev.)</stage> Je kdo proti? <stage>(17
               poslancev.)</stage></p>
               <p>Ugotavljam, da je predlagani sklep sprejet.</p>
               <p>Odbor za nadzor proračuna in drugih javnih financ predlaga dodatni sklep, ki se
               glasi:</p>
               <p><q>"Vlada Republike Slovenije naj Državnemu zboru Republike Slovenije čimprej predloži
               v obravnavo in sprejem zakon o proračunih."</q></p>
               <p>Želi kdo besedo? <stage>(Ne želi.)</stage></p>
               <p>Predlog sklepa dajem na glasovanje. Ugotovimo prisotnost! <stage>(53 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog dodatnega sklepa sprejet.</p>
               <p>Naslednja dva predloga dodatnih sklepov predlaga komisija za lokalno samoupravo:</p>
               <p>"Vlada Republike Slovenije naj za nadaljevanje postopka sprejemanja predloga
               proračuna za leto 1999 pripravi predlog izračuna primerne porabe občin za leto 1999
               in na tej podlagi tudi izračun prihodkov občinskih proračunov in finančne izravnave
               občinam, ter predlog programa investicij in ukrepov, ki bodo sofinancirani iz
               državnega proračuna v skladu s 17. členom zakona o financiranju občin. Želi kdo
               besedo? <stage>(Ne želi.)</stage> Prehajamo na glasovanje. Ugotavljamo prisotnost! <stage>(54
               prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet.</p>
               <p>Še en dodatni sklep, ki ga ravno tako predlaga komisija za lokalno samoupravo. Vlada
               Republike Slovenije naj ovrednoti finančne posledice v skladu s 27. členom zakona o
               spremembah in dopolnitvah zakona o financiranju občin. Želi kdo razpravljati?
               <stage>(Nihče.)</stage> Prehajamo na glasovanje. Ugotavljamo prisotnost! <stage>(60 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da dodatni sklep ni sprejet.</p>
               <p>Predlog dodatnega sklepa gospoda Ivana Kebriča. Državni zbor Republike Slovenije
               predlaga vladi Republike Slovenije, da naj pripravi sanacijski program za pokritje
               izgube zavoda za pokojninsko in invalidsko zavarovanje za leto 1999. Želi kdo
               razpravljati? <stage>(Nihče.)</stage> Prehajamo na glasovanje! Ugotavljamo prisotnost! <stage>(53
               prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da predlagani dodatni sklep ni sprejet.</p>
               <p>Predlog dodatnega sklepa. Predlog je vložila poslanska skupina Socialdemokratske
               stranke. Vlada Republike Slovenije naj javnomnenjske raziskave, ki so financirane s
               proračunskimi sredstvi, ažurno pošilja državnemu zboru Republike Slovenije. Želi kdo
               razpravljati? <stage>(Ne želi.)</stage> Prehajamo na glasovanje. Ugotavljamo prisotnost! <stage>(59
               prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da predlagani dodatni sklep ni sprejet.</p>
               <p>Zaključili smo s sprejemanjem dodatnih sklepov. Na koncu vas želim obvestiti, da z
               jutrišnjem dnem prične teči 15-dnevni rok iz 217. člena poslovnika državnega zbora,
               namenjen vlaganju amandmajev k predlogu proračuna za leto 1999. Omenjeni rok se
               izteče 14. novembra, potem pa lahko nadaljnjih 10 dni, to je do 24. novembra,
               vlagajmo amandmaje k predlogu proračuna na podlagi 218. člena poslovnika še delovna
               telesa zbora.</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O IZVRŠEVANJU PRORAČUNA, SKRAJŠANI POSTOPEK.</title> Predlog
               zakona je v obravnavo zboru predložil poslanec Bogomir Špiletič. Želi predlagatelj
               zakona besedo? Prosim, gospod Špiletič ima besedo.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Gospa predsedujoča, jaz bi rad proceduralno pojasnilo. Matično delovno telo je
               predlog zakona obravnavalo in ga tudi zavrnilo, še preden je bilo izdelano mnenje
               sekretariata za zakonodajo in pravne zadeve. Sprašujem, ali je takšno obravnavanje
               oziroma postopanje v skladu s poslovnikom?</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Kolikor sem seznanjena, je to možno, gospod Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Kot ste seznanjeni ali trdite tako?</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Mnenje je bilo dano naknadno in je tudi priloženo v pisni obliki.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Dobro. Hvala za seznanitev. No, moram reči, da zakon, ki je pred vami, sam sem kot
               predlagatelj predlagal, na podlagi razprave v naši poslanski skupini, tudi
               upoštevajoč številna mnenja o tem, da je javna poraba v Sloveniji čedalje večja, da
               ta čedalje bolj raste, da varčevanje v javnem sektorju nikakor ni prisotno,
               nasprotno, da je ta čedalje bolj potraten. Vse tisto, kar pa smo predlagatelji imeli
               pred očmi kot razlog za to, da bi predlagali zmanjšanje možnosti zadolževanja države
               v letu 1999 in na ta način vplivali tudi na to, da država ne bi več mogla na način
               zadolževanja si privoščiti proračunskega primanjkljaja, pa je sintezno povzeto tudi v
               izjavi za javnost Sveta Banke Slovenije, zato bom, mi dovolite, da to izjavo za
               javnost citiram tudi kot obrazložitev razlogov za vložitev predloga, ki je pred vami.
               Svet Banke Slovenije pravi tako: "Zadnji dogodki na svetovnih trgih, katerih razvoj
               dodatno spremljajo in ocenjujejo poleg drugih: skupina 7 najbolj razvitih držav,
               mednarodni denarni sklad in institut za mednarodne finance iz Washingtona nakazujejo
               možno poslabševanje razmer v posameznih večjih predelih sveta, zaradi česar se
               razdobje ugodnega izvoznega povpraševanja tudi za Slovenijo lahko hitro spremeni. To
               lahko zaradi odprtosti njenega gospodarstva vpliva neugodno na njeno nadaljnjo
               gospodarsko rast. Take okoliščine in večje nepredvidljivo gibanje tečajev pomembnih
               svetovnih valut, zahtevajo od države in gospodarskih subjektov neprestano in
               nepristransko ocenjevanje tveganj, predvsem valutnega in kreditnega, zmanjševanje
               javne porabe in stroškov ter varčevanje.</p>
               <p>Negotovost prihodnjega spreminjanja gibanja pogojev menjave v mednarodnem trgovanju
               zahteva pravočasno oblikovanje rezerv za morebitne slabše čase. Z namenom, da se
               proces stabilizacije in uvajanja potrebnih strukturnih reform uspešno nadaljuje, Svet
               Banke Slovenije pričakuje od vlade in državnega zbora, da bo javno finančni račun za
               prihodnje leto izravnan in da se relativna velikost javno finančnih izdatkov ne bo
               večala. To bi bilo skladno s strategijo vključevanja Slovenije v EU, ki jo je državni
               zbor sprejel februarja letos, hkrati pa bi se na ta način krepila mednarodna
               konkurenčnost slovenskega gospodarstva."</p>
               <p>Menim, da k temu ni kaj dodati. Tudi v razpravi o predhodni točki smo že opozarjali
               na to, zakaj je potrebno nemudoma pristopiti k varčevanju tudi v javnem sektorju.
               Seveda, s tem, ko boste glasovali za ali proti, boste prevzeli tudi odgovornost za
               učinke tega glasovanja. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Da bi bile stvari morda nekoliko bolj jasne, bom prebrala določila 181. člena
               poslovnika:</p>
               <p><q>"Sekretariat za zakonodajo in pravne zadeve poda ob vsaki obravnavi predloga zakona
               in pred glasovanjem o zakonu mnenje o njegovi skladnosti z ustavo in pravnim sistemom
               ter predloge v zvezi s pravno tehnično obdelavo zakona. To mnenje in predloge
               obravnava matično delovno telo."</q></p>
               <p>Sekretariat je torej svoje mnenje podal; podal pa ga je kasneje, po obravnavi
               oziroma po opravljenem delu v matičnem delovnem telesu.</p>
               <p>Prosim, gospod Špiletič. Morda samo tole vprašanje, gospod Špiletič, ali zahtevate,
               da se ponovno sestane matično delovno telo in v skladu s predlogom oziroma z mnenjem
               sekretariata obravnava delovno gradivo oziroma predlog zakona?</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Gospa predsedujoča, jaz samo vas sprašujem, v skladu s katerim členom ste začeli to
               točko, glede na to, da ste sami ugotovili, da v tem primeru kršite poslovnik?</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Torej predlagam, da se ponovno sestane delovno telo in zavzame svoje stališče.</p>
               <p>S tem prekinjamo to točko dnevnega reda in tudi današnjo sejo, ki jo bomo
               nadaljevali prihodnji teden v torek, 10. novembra 1998, ob 14.00 uri.</p>
               <p>Hvala in prijetne praznike! <stage type="time">(SEJA JE BILA PREKINJENA DNE 30.10.1998 OB 12.30
                  URI.)</stage>
               </p>
            </sp>
         </div>
      </body>
   </text>
</TEI>