<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-07-1997-11-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|DA366549AB370D85C12565560046E290</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=DA366549AB370D85C12565560046E290</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-07-1997-11-19.DZ" n="07">
               <name>Redna</name>
               <date when="1997-11-19"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-07-1997-11-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE </head>
            <stage type="session"> Nadaljevanje 7. seje (19. november 1997)</stage>
            <stage type="chairman"> Sejo je vodil Andrej Gerenčer, podpredsednik državnega zbora. </stage>
            <stage type="time"> Seja se je pričela ob 10.06 uri.</stage>


            <sp xml:id="SDZ2-Redna-07-1997-11-19.sp1">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci, prosim, da zasedete svoja mesta. Spoštovane
               kolegice poslanke, kolegi poslanci, gospe in gospodje! Pričenjam nadaljevanje 7. seje
               Državnega zbora Republike Slovenije. Prosim za mir v dvorani.</p>
               <p>Obveščen sem, da so zadržani se današnje seje ne morejo udeležiti naslednje poslanke
               in poslanci: Miroslav Luci, Franc Jazbec, dr. Franc Žnidaršič, dr. Helena
               Hren-Vencelj, Jože Jerovšek, Boris Sovič, Franc Čebulj za popoldanski del sej in
               Peter Hrastelj od 18.00 ure dalje.</p>
               <p>Prosim, da ugotovimo navzočnost v dvorani!</p>
               <p>(62 prisotnih.) Zbor je sklepčen in lahko odloča.</p>
               <p>Na sejo sem povabil predstavnike Vlade Republike Slovenije. Vse lepo pozdravljam!</p>
               <p>Današnje nadaljevanje 7. seje bomo pričeli z obravnavo prekinjene 14. točke dnevnega
               reda, predloga zakona o dopolnitvi zakona o industrijski lastnini. Nato bomo prešli
               na obravnavno prekinjene 31. točke - to je predloga zakona o mamilih in psihotropnih
               snoveh. Nato pa na obravnavo 35. točke - to je predloga sprememb in dopolnitev
               poslovnika Državnega zbora. Nato na obravnavo 35A. točke - to je predloga zakona o
               spremembah in dopolnitvah zakona o Skladku kmetijskih zemljišč in gozdov Republike
               Slovenije. Nato pa po dnevnem redu dalje.</p>
               <p>Kot smo včeraj že napovedali, bo zbor današnji poldanski del seje pričel z obravnavo
               točke 43. dnevnega reda- to je volitve in imenovanja. Za njimi bo prešel na obravnavo
               42. točke - spremembe poročila o gospodarskih družbah, podjetjih ali zavodih, za
               katere v skladu s prvim odstavkom 20. člena zakona o nezdružljivosti opravljanja
               javne funkcije s pridobitno dejavnostjo velja prepoved poslovanja z državo, javnimi
               podjetji in javnimi zavodi. Nato na obravnavo točke 36 - to je letni poročili o delu
               varuha človekovih pravic za leti 1995 in 1996.</p>
               <p>Prehajamo na obravnavo prekinjene<title> 14. TOČKE DNEVNEGA REDA.</title> Gospod
               Hvalica.</p>
            </sp>
            <sp xml:id="SDZ2-Redna-07-1997-11-19.sp2">

               <speaker>IVO HVALICA:</speaker>

               <p>Hvala lepa, gospod podpredsednik. Spoštovani kolegi! Ugotavljam, da smo na dveh sejah
               očitno. Ko sem poslušal uvod predsedujočega, sem ugotovil, da misli predsedujoči
               nadaljevati 7. sejo. Pa vendar je ta zadeva malo drugačna. Za uvod tega mojega
               proceduralnega predloga bom prebral 85. člen ustave, torej ne poslovnika, ampak
               ustave, Ustave Republike Slovenije.</p>
               <p>85. člen, zasedanje državnega zbora: "Državni zbor dela na rednih in izrednih sejah.
               Redne in izredne seje sklicuje predsednik državnega zbora: izredno sejo mora
               sklicati, če to zahteva najmanj četrtina poslancev državnega zbora ali predsednik
               republike." Predsednik republike tega do sedaj še ni zahteval, dosedanji predsednik
               namreč. Zahtevala pa je to predvidena četrtina poslancev in to zahtevo pospremila
               tudi z datumom, datum je današnji. 5. novembra je četrtina poslancev oziroma 24
               poslancev podpisalo zahtevo za sklic izredne seje državnega zbora s tem, da je
               predlagalo tudi datum. Datum je nedvoumen, v sredo 19. novembra 1997, to je danes.
               Torej, jaz razumem, da se je tu velikokrat kršil poslovnik, tudi včeraj smo govorili
               o tem. Sedaj pa gre za ustavo, sedaj gre za kršenje ustave in ustavnih pravic.</p>
               <p>Torej prosim nekoga, da mi to pojasni, ali mogoče nimam prav ali mogoče nimamo prav
               predlagatelji sklica izredne seje, sicer bomo to morali, jasno, zadevo pojasniti na
               kakšen drugačen način. Kakorkoli že, predlagam, da začnemo z 16. izredno sejo
               državnega zbora. Hvala.</p>
            </sp>
            <sp xml:id="SDZ2-Redna-07-1997-11-19.sp3">

               <speaker>PODPREDSEDNIK ANDREJ GERENČER:</speaker>

               <p>Hvala. Spoštovane kolegice in kolegi! Pri današnjem nadaljevanju 7. redne seje
               državnega zbora želim poslanke in poslance v zvezi s tem proceduralnim predlogom
               gospoda Hvalice obvestiti o sklicu 16. izredne seje državnega zbora.</p>
               <p>Na podlagi zahteve 24 poslancev za sklic izredne seje državnega zbora, ki naj bi bila
               19. novembra 1997, je predsednik državnega zbora gospod Janez Podobnik dne 12.
               novembra sklical kolegij predsednika državnega zbora, na katerem naj bi se dogovorili
               o datumu sklica izredne seje, na kateri naj bi obravnavali predlog resolucije o
               protipravnem delovanju komunističnega totalitarnega režima in predlog zakona o
               odpravi posledic komunističnega totalitarnega režima, hitri postopek, ki sta tu v
               obravnavo predložila poslanca Janez Janša in Lojze Peterle.</p>
               <p>12. novembra 1997 je kolegij predsednika državnega zbora, na katerem so bili prisotni
               vsi vodje poslanskih skupin, pod točko 1 obravnaval dogovor o sklicu izredne seje. Na
               podlagi mnenj članov kolegija predsednika državnega zbora in že sprejetega dogovora o
               delu državnega zbora v mesecu novembru je predsednik državnega zbora, ob upoštevanju
               tretjega odstavka 51. člena poslovnika državnega zbora in dosedanje prakse, takoj po
               končani seji kolegija sklical izredno sejo za torek, 25. novembra 1997, in v predlog
               dnevnega reda uvrstil tudi predlagani dve gradivi.</p>
               <p>Iz zgoraj povedanega izhaja, da je predsednik pri sklicu 16. izredne seje upošteval
               ustavne in poslovniške določbe ter dosedanjo prakso.</p>
               <p>Po že sklicani 16. izredni seji je predsednik prejel sklic 16. izredne seje, ki sta
               ga vložila poslanca Janez Janša in Lojze Peterle v imenu skupine 24 poslancev, po
               katerem naj bi državni zbor v sredo, 19. novembra 1997, obravnaval predlog resolucije
               o protipravnem delovanju komunističnega totalitarnega režima in predlog zakona o
               odpravi posledic komunističnega totalitarnega režima, hitri postopek. Pri tem sklicu
               poslanca nista upoštevala dejstva, da je bila 16. izredna seja že sklicana, in zato
               niso bili podani razlogi iz četrtega odstavka 51. člena poslovnika, ki določa, da
               sejo lahko skliče predlagatelj zahteve, če je ne skliče predsednik državnega zbora.
               Predsednik državnega zbora je poslancema sklic vrnil.</p>
               <p>Iz zgoraj povedanega izhaja, da je 16. izredna seja sklicana za 25. november 1997.
               Poslanci, ki ne soglašajo s tako odločitvijo predsednika, lahko v skladu s 334.
               členom poslovnika državnega zbora zahtevajo, da komisija za poslovnik poda razlago
               51. člena poslovnika državnega zbora. Pri tem še opozarjam, da komisija za poslovnik
               ni pristojna za odločanje v konkretnih primerih, ampak bo potrebno morebitno razlago
               upoštevati pri bodočih konkretnih primerih.</p>
               <p>Glede na to ugotavljam, da je za danes sklicano nadaljevanje 7. redne seje in zato ne
               bom dopuščal kakršnekoli razprave o tematiki 16. izredne seje. Gospod Hvalica. </p>
            </sp>
            <sp xml:id="SDZ2-Redna-07-1997-11-19.sp4">

               <speaker>IVO HVALICA:</speaker>

               <p>Hvala lepa, gospod predsedujoči. Mislim, da je prišlo med nama do nesporazuma. Vi
               citirate poslovnik, jaz pa ustavo. Vi ste prebrali zadevo, ki ste jo imeli že
               pripravljeno, jaz sem pa tu navedel nov argument, 85. člen ustave. Izgleda, da je to
               nesporazum. Vi bi morali, najmanj kar je, to, kar ste prebrali, ažurirati s tem, kar
               sem jaz rekel. Lepo vas prosim, želim odgovor glede na ustavno določilo - 85. člen
               ustave! Če nimate pri sebi, lahko... Torej prosim odgovor - jaz sem govoril o ustavi
               in tokrat ne o poslovniku. Hvala lepa.</p>
            </sp>
            <sp xml:id="SDZ2-Redna-07-1997-11-19.sp5">

               <speaker>PODPREDSEDNIK ANDREJ GERENČER:</speaker>

               <p>Jaz bi vseeno še ponovil odstavek, ki sem ga prebral, to je četrti odstavek tega
               mojega izvajanja, in sicer, še enkrat ponovim:</p>
               <p>Iz zgoraj povedanega izhaja, da je predsednik pri sklicu 16. izredne seje upošteval
               ustavne in poslovniške določbe ter dosedanjo prakso.</p>
               <p>Prehajamo na <title>14. TOČKO DNEVNEGA REDA </title>7. redne seje državnega zbora, in sicer
                  <title>PREDLOG ZAKONA O DOPOLNITVI ZAKONA O INDUSTRIJSKI LASTNINI, HITRI
                  POSTOPEK.</title>
               </p>
               <p>Opravili smo del prve razprave. Želi še kdo besedo? Prosim predstavnika vlade, ki je
               predlagala amandma, da ga tudi obrazloži. Prosim.</p>
            </sp>
            <sp xml:id="SDZ2-Redna-07-1997-11-19.sp6">

               <speaker>ANDREJ PIANO:</speaker>

               <p>Spoštovane gospe in gospodje! Kot se spominjate, je nadaljevanje te prekinjene 14.
               točke danes nadaljevanje pravzaprav neke razprave, ko je prišlo do zastoja in
               različnih mnenj o tem, ali je predlog zakona o dopolnitvi zakona o industrijski
               lastnini skladen z ustavo ali ne. Vlada je prisluhnila razpravi, prvotni razpravi o
               tej točki.</p>
            </sp>
            <sp xml:id="SDZ2-Redna-07-1997-11-19.sp7">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani! Tudi za galerijo to velja. Prosim.</p>
            </sp>
            <sp xml:id="SDZ2-Redna-07-1997-11-19.sp8">

               <speaker>ANDREJ PIANO:</speaker>

               <p>Sprejela je predlog, ki ga je predlagal spoštovani gospod predsednik državnega zbora,
               da naj vlada preuči to razpravo. In na podlagi tega se je vlada odločila, da predlaga
               amandma k svojemu lastnemu predlogu, ki bo seveda upošteval vse te pripombe, ki smo
               jih tukaj slišali. Vlada je tako pripravila ta amandma k lastnemu predlogu. Ta
               amandma je bil obravnavan na vašem matičnem odboru državnega zbora, torej na odboru
               državnega zbora za znanost, ki se je z amandmajem strinjal, z minimalnimi dodatnimi
               amandmaji na amandma, ki so pa bolj redakcijske narave. Tudi sekretariat, kolikor
               vemo, državnega zbora za pravne zadeve in zakonodajo se strinja s tem in tako mislim,
               da so izpolnjeni vsi tisti pogoji, da lahko sedaj v nadaljevanju tako usklajen,
               popravljen predlog zakona o dopolnitvi zakona o industrijski lastnini državni zbor
               tudi sprejme, ker so s tem izpolnjeni vsi pogoji, da res po hitrem postopku pridemo
               do tega zakona, ki ima neverjetne gospodarske posledice, o katerih smo že govorili in
               jih tukaj ne bi v tej fazi ponavljal. Hvala lepa.</p>
            </sp>
            <sp xml:id="SDZ2-Redna-07-1997-11-19.sp9">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Prosim, želi kdo besedo od poslancev in poslank? Pisnih prijav nimamo.
               Razprava bo omejena na 5 minut. Ne želi nihče besede? Ker ne želi nihče več
               razpravljati, zaključujem splošno razpravo in prehajamo na obravnavo členov.</p>
               <p>V razpravo dajem 1. člen in amandma vlade k temu členu. Želi kdo besedo? (Ne.)
               Prosim, proceduralno.</p>
            </sp>
            <sp xml:id="SDZ2-Redna-07-1997-11-19.sp10">

               <speaker>ROMAN JAKIČ:</speaker>

               <p>Spoštovani gospod predsedujoči! Jaz imam proceduralno, in sicer v skladu s
               poslovnikom bi prosil, če ugotovimo sklepčnost oziroma navzočnost v dvorani državnega
               zbora. V skladu s poslovnikom in odločitvami - tiste, ki niso napovedali obstrukcije
               ob obravnavi 14. točke dnevnega reda, se jih v skladu s poslovniku finančno kaznuje,
               tako, kot smo se že pogovarjali v tem državnem zboru. Hvala.</p>
            </sp>
            <sp xml:id="SDZ2-Redna-07-1997-11-19.sp11">

               <speaker>PODPREDSEDNIK ANDREJ GERENČER:</speaker>

               <p>Hvala. Ugotovimo sklepčnost! (54 prisotnih.) Zbor je sklepčen in lahko dela. Torej
               smo pri 1. členu zakona in pa amandmaju. Želi kdo besedo? (Ne.) Na glasovanje dajem
               amandma vlade, ki tudi spreminja celoten 1. člen. Prosim, gospod Baškovič.</p>
            </sp>
            <sp xml:id="SDZ2-Redna-07-1997-11-19.sp12">

               <speaker>MILAN BAŠKOVIČ:</speaker>

               <p>Hotel sem samo opozoriti, da po običajnih tirih moramo najprej amandma na amandma
               sprejeti, da ne bo potem zamujena priložnost, ker imamo amandma na amandma vlade in
               potem amandma vlade. Zato sem hotel intervenirati.</p>
            </sp>
            <sp xml:id="SDZ2-Redna-07-1997-11-19.sp13">

               <speaker>PODPREDSEDNIK ANDREJ GERENČER:</speaker>

               <p>Se opravičujem. Imeli ste prav. Imamo amandma na amandma na amandma vlade, in sicer
               amandma na amandma gospoda Soviča. Želi kdo besedo? Dobili ste ga v sklicu z datumom
               13. november. Da osvežim pravi amandma k amandmaju Vlade Republike Slovenije k 1.
               členu, pravi: "V napovedanem stavku se črtajo besede "pod naslednjimi pogoji", v prvi
               točki se beseda "bi" nadomesti z besedico "je" in na koncu besedila pa se ","
               nadomesti z besedo "in".</p>
               <p>Ta amandma na amandma dajem v razpravo. Želi kdo besedo? (Nihče.) Dajem na glasovanje
               amandma na amandma gospoda Soviča. Ugotavljamo sklepčnost! (47 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je amandma na amandma sprejet.</p>
               <p>Na glasovanje dajem amandma vlade. Želi kdo besedo? (Ne.) Ugotavljamo sklepčnost! (41
               prisotnih.) Ponavljamo ugotavljanje sklepčnosti! (51 prisotnih.)</p>
               <p>Kdo je za? (49 poslancev.) Je kdo proti? (1 poslanec.)</p>
               <p>Ugotavljam, da je amandma vlade sprejeto.</p>
               <p>S tem je tudi člen spremenjen, o njem ne glasujemo.</p>
               <p>Dajem v razpravo 2. člen. Želi kdo besedo? (Nihče.) Dajem 2. člen na glasovanje.
               Ugotavljamo sklepčnost! Gospe in gospodje poslanci, glede na to, ker nas je nekaj
               manj, kot bi nas sicer moralo biti, prosim, bodimo disciplinirani pri glasovanju.
               Ugotavljamo sklepčnost! (50 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je 2. člen sprejet.</p>
               <p>Odločamo o naslovu zakona. Želi kdo besedo? (Nihče.) Glasujemo o naslovu zakona.
               Ugotavljamo sklepčnost? (52 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Smo v tretji obravnavi. Želi kdo vložiti kakšen amandma? (Nihče.) Želi kdo še
               razpravljati o zakonskem predlogu kot celoti? (Ne.) Ugotavljam, da k temu predlogu ni
               bil vložen noben amandma, zato dajem predlog zakona v celoti na glasovanje. Ugotovimo
               sklepčnost! (49 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da je predlog zakona v celoti sprejet.</p>
               <p>Sprašujem sekretariat, če je pri tem kaj narobe! Smo že sprejeli, da spet ne bo kaj
               narobe. Hvala. S tem zaključujem to točko dnevnega reda.</p>
               <p>Prehajamo k <title>31. TOČKI DNEVNEGA REDA - PREDLOGU ZAKONA O MAMILIH IN PSIHOTROPNIH
                  SNOVEH </title>- prva obravnava. Dobili smo dodatni sklep k predlogu zakona gospoda
               Zmaga Jelinčiča. Sprašujem gospoda Jelinčiča, če želi besedo? Prosim.</p>
            </sp>
            <sp xml:id="SDZ2-Redna-07-1997-11-19.sp14">

               <speaker>ZMAGO JELINČIČ:</speaker>

               <p>Hvala lepa za besedo. Lepo pozdravljeni! Gre za predlog sklepa, ki je v bistvu
               narejen na osnovi pripravljenega predloga, ki ga je pripravilo Ministrstvo za
               zdravstvo skupaj z Ministrstvom za kmetijstvo in povzema tendence, ki sta jih že dva
               poslanca sama po sebi nakazala v svojem predlogu sklepa. Gre pa za to, da vlada o tem
               ni razpravljala. Sodim pa, da je potrebno čimprej o tem razpravljati in odločati,
               kajti Evropa se je že odločila za gojenje konoplje, zaradi tega, ker je to ena od
               najbolj pomembnih industrijskih rastlin in trenutno prinaša na hektar največje
               donose, bistveno večje kot katerakoli druga poljščina. Hvala lepa.</p>
            </sp>
            <sp xml:id="SDZ2-Redna-07-1997-11-19.sp15">

               <speaker>PODPREDSEDNIK ANDREJ GERENČAR:</speaker>

               <p>Hvala lepa. Dajem predlog gospoda Jelinčiča v razpravo. Želi kdo besedo? (Ne.) Potem
               prehajamo na glasovanje o tem predlogu. Ugotovimo sklepčnost! (52 prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da je predlog gospoda Jelinčiča sprejet.</p>
               <p>S tem smo tudi zaključili to točko dnevnega reda.</p>
               <p>Prehajamo na <title>35. TOČKO DNEVNEGA REDA, </title>to je na <title>POSLOVNIK.</title>
               </p>
               <p>Imamo še razpravo. K besedi se je prijavil včeraj gospod Potrč. Prosim, gospod Potrč.
               Gospodje poslanci, prosim za mir v dvorani, še enkrat opozarjam!</p>
            </sp>
            <sp xml:id="SDZ2-Redna-07-1997-11-19.sp16">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Razprava o predlogu sprememb in dopolnitev
               poslovnika je bila včeraj prekinjena in najbrž smisel razprave ne bo več takšen, kot
               je bil, pa kljub temu nekaj stavkov.</p>
               <p>V naši poslanski skupini smo pregledali predlagane spremembe in dopolnitve in bili
               mnenja, da kar zadeva predlog pod točko 3 in 4, gre na podlagi tudi opozoril
               sekretariata za zakonodajo res za neustavne predloge in jih ni mogoče sprejeti.
               Soglašali smo pa s tem, da je organizacija dela v državnem zboru izjemno slaba.
               Mislimo, da problem organizacije dela seveda ni izključno v delu delovnih teles,
               ampak je to eno od vprašanj, morda celo najmanj pomembno, predvsem pa, da niti
               slučajno ne moremo organizacije dela v državnem zboru rešiti na ta način, da bi nekdo
               - lahko je to sekretarka ali pa kdorkoli drug - delal diagrame in pisal, kdaj so
               kakšne seje, ker vemo, da je problem dela delovnih teles povezan predvsem z dejstvom,
               da imamo ogromno točk dnevnega reda, da mnogokrat na delovnih telesih enostavno
               zaradi razprave tudi poslank in poslancev ne moremo dokončati zadeve in jo je treba
               potem neplanirano nadaljevati in podobno. Skratka, delati si utvare s tem, da bi neka
               naloga sekretarki, da koordinira sklice sej, rešila problem učinkovitosti dela
               državnega zbora, se nam zdi odveč. Zato smo bili mnenja, da v tem smislu nima smisla
               samim sebi slikati neko situacijo, ki bo problem rešila, ker so bistveni problemi
               popolnoma drugje.</p>
               <p>Mislimo torej, da ni mogoče skozi neke manj pomembne spremembe poslovnika reševati
               tega vprašanja. Bili bi pa zelo za to, da bi opozorili, in takšna opozorila smo
               doslej že mnogokrat, ne samo mi, tudi druge poslanske skupine, in treba je povedati,
               da so v tem smislu bili zelo aktivni tudi poslanci Socialdemokratske stranke in
               Krščanskih demokratov na sejah kolegija, kaj in kako delo organizirati, da res ne bi
               bilo takšno, kot je. Poglejte, mimogrede, jutri, po mojem, bomo imeli zopet na nek
               način slabo voljo. Jutri je redna seja državnega zbora in hkrati imamo na obisku
               parlamentarno delegacijo Češke. Vmes so od 9.00 pa do popoldne predvideni tudi
               različni razgovori posameznih delovnih teles in vodij poslanskih skupin s to
               delegacijo. Lahko se postavi vprašanje, ali je možno, da po 10, 15 poslank in
               poslancev hkrati sodeluje s predstavniki, parlamentarci iz Češke in da hkrati dela
               državni zbor, ali želi kdo od teh, da je prisoten na državnem zboru in podobno.
               Skratka, gre za nekatere stvari, ki jih s poenostavljenimi rešitvami odpraviti ne
               moremo. Mislim pa, da bi bilo prav, da ob tem, ko ugotavljamo, da te rešitve v
               poslovniku niso koristne in dobre, le eventualno tudi skupno ugotovimo, da je treba
               nekaj storiti za racionalizacijo in večjo organizacijo dela v državnem zboru.</p>
               <p>Zadnje - replicirati na včerajšnjo razpravo nima smisla in ni korektno, ker tudi
               predstavnikov poslancev Socialdemokratske stranke, ki so vodili to diskusijo, ni. Bi
               pa kljub temu želel prositi predsedujoče v tem državnem zboru naslednje - če kdorkoli
               od poslank in poslancev govori predvsem v imenu delovnega telesa, je skrajno
               nekorektno, da se korektna, mirna predstavitev stališč delovnega telesa, kakor je
               storil moj kolega Ciril Ribičič, sprevrže v osebna obtoževanja in žalitve. Če bomo
               tako delali, bomo prišli v situacijo, ker gre predvsem za ravnanje gospoda Hvalice in
               še kakšnega posameznika iz vrst Socialnih demokratov, da je drugačno mnenje vedno
               deležno nekega psihičnega pritiska, različnih političnih ocen in diskvalifikacij.
               Predsedujoče bi prosil, ker se bo najbrž to še kdaj ponovilo, da v takih primerih res
               takoj opozorijo tistega, ki tako ravna, da bi bil sicer ta državni zbor živahen, da
               bi se kresala mnenja, da bi imeli različne poglede, da bi bili kdaj tudi duhoviti in
               povedali kaj na račun drugega, ampak osebne žalitve in grožnje pa, najbrž, nimajo
               nobenega smisla. Hvala.</p>
            </sp>
            <sp xml:id="SDZ2-Redna-07-1997-11-19.sp17">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Potrč. Včeraj je bil prijavljen še gospod Hvalica. Želi besedo? Ga ni v
               dvorani. Želi še kdo besedo? Gospod Ribičič, prosim.</p>
            </sp>
            <sp xml:id="SDZ2-Redna-07-1997-11-19.sp18">

               <speaker>DR. CIRIL RIBIČIČ:</speaker>

               <p>Prvo stvar bi rekel zaradi pojasnila bolj za zapisnik kot med nami, ker mislim, da
               smo se dobro razumeli. Včeraj je dr. Zagožen rekel, da pravna ignoranca, pravno
               neznanje, ki sem ga očital, da je to isto, kot če bi jim rekel, da gre za pravni
               kretenizem. Nisem takoj reagiral, ampak moram reči, da tega niti približno nisem
               rekel niti nisem mislil, ne glede na to, kaj si mislimo o takšnih nastopih, kot je
               bil včerajšnji nastop gospoda Hvalice. Seveda mi ne pride na misel, da bi komurkoli
               med nami očital slaboumnost, duševno bolezen ali kaj podobnega. Govoril sem samo o
               ignoranci, to pa pomeni po slovarju tujk nevednost oziroma neznanje.</p>
               <p>Drugo opozorilo se nanaša na ti dve sporni določbi, ki gresta izrecno proti ustavi.
               Po naši ustavi, po 116. členu, lahko državni zbor izglasuje nezaupnico vladi - zdaj
               citiram - "le tako, da na predlog najmanj desetih poslancev z večino glasov vseh
               poslancev izvoli novega predsednika vlade." Zaupnico pa lahko predlaga samo
               predsednik vlade. Zopet citiram (117. člen): "Predsednik vlade lahko zahteva
               glasovanje o zaupnici vladi." Tega, na žalost, če si to še kdo želi, ni mogoče
               spreminjati s poslovnikom in isto velja za presojo ustavnega sodišča. Po veljavni
               ureditvi 160. člen veljavne ustave - citiram: "Ustavno sodišče odloča o skladnosti
               zakonov z ustavo." Se pravi zakonov, ki so sprejeti, ne pa predlogov zakonov. Tega ne
               moremo spreminjati z ustavo in v teh dveh točkah je na podlagi mnenja sekretariata
               poslovniška komisija ugotavljala, da gre za predloge, ki niso skladni z ustavo in
               zato niso sprejemljivi.</p>
               <p>Bom pa tvegal še en proceduralni predlog. Moj predlog, zdi se mi skrajno neobičajno,
               da bi odločali o spremembah poslovnika brez prisotnosti predlagateljev in tiste
               poslanske skupine, iz katere izhajajo, in jaz predlagam, da državni zbor zdaj z
               glasovanjem, da se da ta predlog na glasovanje, povabi poslance Socialdemokratske
               stranke, da se vrnejo v državni zbor pri odločanju o tej zadevi, ki so jo sami dali
               na dnevni red. Hvala lepa.</p>
            </sp>
            <sp xml:id="SDZ2-Redna-07-1997-11-19.sp19">

               <speaker>PODPREDSEDNIK ANDREJ GERENČER:</speaker>

               <p>Gospod doktor Ciril Ribičič, poslanci so bili povabljeni s sklicem na današnjo sejo.
               Ne morem pomagati, jih pač ni v dvorani.</p>
            </sp>
            <sp xml:id="SDZ2-Redna-07-1997-11-19.sp20">

               <speaker>DR. CIRIL RIBIČIČ:</speaker>

               <p>Jaz bi rad na dve stvari odgovoril. Na to, kar vpije tamle Tone Anderlič, da naj jih
               gremo kot prijatelji Socialdemokratov vabiti. To je nekorektno, saj vem, da ne misli
               resno. Če pa na to odgovorim. Moj proceduralni predlog je zelo enostaven. Predlagam,
               da državni zbor povabi. Ta proceduralni predlog, če ga daste na dnevni red, je, nam
               bo, bomo zapravili samo nekaj sekund, ali bo večina za to ali ne, bomo videli in se
               to sporoči. Mi smo prekinili že nekajkrat točke dnevnega reda. Boste pa priznali, da
               ni običajno, da se sprejemajo odločitve, in jaz ne bi rad potem, da poslušamo očitke
               čez nekaj časa, da smo brez prisotnosti predlagateljev, brez njihove možnosti, da
               temu nasprotujejo, odločali o zadevi, ki so jo sami predlagali. Tako, da mislim, da
               je moj predlog povsem korekten, do proceduralnih zapletov v tem državnem zboru
               prijazen in prosim, da se ga da na glasovanje.</p>
            </sp>
            <sp xml:id="SDZ2-Redna-07-1997-11-19.sp21">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Torej slišali ste proceduralni predlog. O njem ne bomo razpravljali.
               Poslanci so bili povabljeni na to sejo, tudi zdaj jih vabim, da pridejo, in če
               želite, lahko prekinemo sejo za 15 minut. Če je to predlog? Gospod Ribičič predlaga,
               da za 15 minut prekinemo sejo in počakamo, da pridejo poslanci v dvorano. Dajem
               predlog gospoda Ribičiča na glasovanje. Ugotovimo sklepčnost! (52 prisotnih.)</p>
               <p>Kdo je za? (12 poslancev.) Je kdo proti? (22 poslancev.)</p>
               <p>Ugotavljam, da predlog ni bil sprejet.</p>
               <p>Želi še kdo besedo? (Ne želi nihče.) Zaključujem splošno razpravo.</p>
               <p>Prehajamo na razpravo o predlogu sklepa, ki ga predlaga matično delovno telo.</p>
               <p>Preden pa bom dal v razpravo, vas želim še posebej opozoriti, da bo državni zbor
               odločal o predlogu sklepa matičnega delovnega telesa z navadno večino. Matično
               delovno telo predlaga: "Spremembe in dopolnitve poslovnika državnega zbora se ne
               sprejmejo." Želi kdo besedo? Ker ne želi nihče besede, zaključujem razpravo.</p>
               <p>Dajem predlog matičnega delovnega telesa na glasovanje. Ugotovimo sklepčnost! (50
               prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>35.A TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O SKLADU KMETIJSKIH ZEMLJIŠČ IN GOZDOV REPUBLIKE SLOVENIJE,
                  PRVA OBRAVNAVA. </title>
               </p>
               <p>Zakon sta predlagala gospod Miran Potrč in Janko Veber. Želi besedo kdo od
               predlagateljev? Prosim, gospod Veber.</p>
            </sp>
            <sp xml:id="SDZ2-Redna-07-1997-11-19.sp22">

               <speaker>JANKO VEBER:</speaker>

               <p>Lepo pozdravljeni! Hvala za besedo. Sprememba in dopolnitev zakona o Skladu
               kmetijskih zemljišč in gozdov Republike Slovenije je po mojem mnenju in po mnenju
               mnogih, ki jih tangira ta zakon, nujna, predvsem pa so tisti, ki tako menijo, lokalne
               skupnosti oziroma občine, v katere je zakon o Skladu kmetijskih zemljišč in gozdov
               Republike Slovenije posegel predvsem z določbo o tem, da gospodari tudi s stavbnimi
               in nezazidanimi stavbnimi zemljišči. To je prav gotovo poseg v delovanje lokalne
               samouprave, ki se odraža tako v omejevanju občin pri svojem prostorskem, gospodarskem
               in socialnem razvoju. To pa so hkrati tudi neki prav gotovo ključni elementi, ki jih
               vsaka občina na svojem prostoru poskuša v čim boljši meri realizirati in tudi s tem
               omogočiti čim bolj kvalitetno življenje in delo v svojem kraju. Žal, dosedanji zakon
               ni omogočal, da bi kljub vsem pogovorom, ki so jih lokalne skupnosti opravile s
               skladom, dosedanji zakon ni omogočal, vsaj po trditvah tako ministrstva kot tudi
               predstavnikov sklada, da se ta zemljišča občinam vrnejo in s tem zagotovi normalno
               delovanje.</p>
               <p>Zato je bil podan predlog spremembe zakona in ta sprememba predvideva, da se vrnejo
               občinam vsa nezazidana stavbna zemljišča, ki so znotraj srednjeročnega družbenega
               plana, in ne, kot je bilo zapisano do sedaj, da se vrnejo samo tista zemljišča, ki so
               znotraj prostorsko-izvedbenih aktov. Kajti mnoge občine svojih površin nimajo
               opredeljenih s prostorskimi akti, izvedbenimi akti in seveda je velik del nezazidanih
               stavbnih zemljišč izpadel iz teh določb. S tem se pojavlja naslednje, da ko občina
               izdela svoj zazidalni načrt in poskuša reševati probleme vrtca, šole ali drugih
               zavodov, enostavno mora zemljišče odkupiti od sklada, sklad pa to zemljišče prodaja
               po tržni ceni, kar že na izhodišču izredno podraži vsako investicijo. Poleg tega pa
               tudi niso priznani nobeni stroški, ki so jih občine imele pri opremljanju teh
               zemljišč in seveda tudi pri pripravi vseh prostorskih dokumentov. Vse to je še
               dodaten strošek občine, ki ji nihče vsaj do sedaj, tega ni želel priznati.</p>
               <p>Zato predlagamo spremembe, da se vrnejo vsa tista nezazidana stavbna zemljišča, kot
               sem že omenil, ki so znotraj srednjeročnega družbenega plana.</p>
               <p>Poleg teh zemljišč, ugotavljamo, so izrednega pomena tudi gozdovi, ki tangirajo
               predvsem bivalna okolja. Gre za to, da gozdovi opravljajo tudi zaščitno funkcijo, da
               dajejo možnost kvalitetnih rekreacijskih površin, da omogočajo tudi izvedbo raznih
               učnih gozdnih poti, da so to površine, ki jih nujno potrebujemo tudi za načrtovanje
               rekreacijskih con, smučišč in seveda tudi trim stez. Ko poskušaš vse te načrte
               prenesti v prostor, zopet ugotoviš, da si pri tem omejen. In zato predlagamo, da se
               tudi ti gozdovi namenijo občinam in s tem občine zaživijo dejansko kot gospodarska
               celota na svojem območju in izvajajo program, ki si ga začrtajo na najuspešnejši in
               najracionalnejši način.</p>
               <p>Predlagamo, da se črta 22. člen, ki je po dosedanji praksi pokazal, da je pravzaprav
               neizvedljiv, saj se denacionalizacijski postopki niso zaključili, pa tudi sicer
               nekega posebnega zakona, po katerem bi potem po zaključku denacionalizacije prišla
               zopet ta zemljišča nazaj na občino, ni in ugotavljamo, da pravzaprav ni nobene
               zakonske podlage, da ta člen živi na tak način, kot je zapisan v dosedanjem
               zakonu.</p>
               <p>Zavedamo se, da so vse te spremembe izredno široke, na kar je opozoril tudi
               Sekretariat državnega zbora za zakonodajo in pravne zadeve in že zaradi obsega in
               zaradi izredno široke teme teh sprememb predlagal, da se spremeni postopek iz
               skrajšanega v redni postopek. Mi smo to pri nadaljnjem postopku upoštevali in zato
               imamo danes pred sabo prvo obravnavo, ki bo seveda omogočala kvalitetno razpravo in
               spremembo vseh predvidenih členov na način, ki bo, upam da, jasen in dorečen dovolj
               za vse. Hvala lepa.</p>
            </sp>
            <sp xml:id="SDZ2-Redna-07-1997-11-19.sp23">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Veber. Predlog zakona je obravnaval tudi Odbor za kmetijstvo,
               gozdarstvo in prehrano kot matično delovno telo. Prosim poročevalca oziroma
               predsednik bo poročal o mnenju odbora.</p>
            </sp>
            <sp xml:id="SDZ2-Redna-07-1997-11-19.sp24">

               <speaker>FRANC POTOČNIK:</speaker>

               <p>Spoštovane dame in gospodje! Odbor za kmetijstvo, gozdarstvo in prehrano je na svoji
               10. seji dne 14.10.1997 kot matično delovno telo obravnaval predlog zakona o
               spremembah in dopolnitvah zakona o Skladu kmetijskih zemljišč in gozdov Republike
               Slovenije, ki sta ga Državnemu zboru Republike Slovenije predložila v obravnavo in
               sprejem poslanca Miran Potrč in Janko Veber. Po poglobljeni in dolgotrajni razpravi,
               ki je lepo povzeta v pisnem delu poročila, zato ne bi jaz tega ponavljal, odbor z 11
               glasovi za in 1 proti, predlaga državnemu zboru naslednji sklep: Zakon o spremembah
               in dopolnitvah zakona o Skladu kmetijskih zemljišč in gozdov Republike Slovenije se
               ne sprejme.</p>
               <p>Naj povem, da tudi vlada nasprotuje temu zakonu, in kot je že sam predlagatelj
               povedal, je tudi sekretariat za zakonodajo in pravne zadeve do tega zakona zelo
               kritičen. Veste pa, da je prišlo do manjšega proceduralnega zapleta, ko sta
               predlagatelja predlagala umik skrajšanega postopka. Zaradi tega, ker je bil postopek
               spremenjen oziroma gre zakon po rednem postopku, je na seji Odbora državnega zbora
               Republike Slovenije za kmetijstvo, gozdarstvo in prehrano dne 13.11.1997 eden od
               predlagateljev, gospod Janko Veber predlagal, da odbor o tem zakonu, kot sem že rekel
               potem, ko je bil umaknjen skrajšani postopek, še enkrat razpravlja. Odbor je s 7
               glasovi za in enim proti ta predlog zavrnil, ker s samo spremembo postopka niso
               nastale nobene vsebinske spremembe zakona in so pač člani odbora menili, da ponovna
               razprava o tem zakonu, o isti vsebini ni potrebna. Hvala.</p>
            </sp>
            <sp xml:id="SDZ2-Redna-07-1997-11-19.sp25">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo predstavnik sekretariata za zakonodajo in pravne zadeve? (Ne
               želi.) Želijo besedo predstavniki poslanskih skupin? (Ne želijo.) Besedo dajem
               poslankam in poslancem. Pisno se je prijavil gospod Potrč. Prosim.</p>
            </sp>
            <sp xml:id="SDZ2-Redna-07-1997-11-19.sp26">

               <speaker>MIRAN POTRČ:</speaker>

               <p>Hvala lepa. S kolegom Jankom Vebrom sva predlagala spremembe in dopolnitve zakona o
               Skladu kmetijskih zemljišč in gozdov v prepričanju, da je v interesu normalnega
               poslovanja in gospodarjenja v lokalnih samoupravnih skupnostih, da se zdaj, po dolgih
               letih, odkar zakon o Skladu kmetijskih zemljišč in gozdov velja, pa tudi po šestih
               letih, odkar se izvaja denacionalizacija - in denacionalizacija je bil eden od
               razlogov, da se zemljišča in gozdovi niso namenili lokalnim skupnostim - počasi začne
               ta problem reševati.</p>
               <p>Najbrž ni treba posebej poudarjati, da brez razpolaganja s prostorom, pametnega
               gospodarjenja in nekega planiranja razvoja v občinah ni. Najbrž tudi ni treba posebej
               poudarjati, da občine zelo veliko denarja za to, da bi kupovale zemljišča, nimajo, in
               najbrž ni treba govoriti, da je veliko občin na mnogih področjih zainteresiranih, da
               bi z določenimi zemljišči razpolagale. Gotovo gre za zemljišča, ki so namenjena
               stanovanjski izgradnji, ki peša ali pa je sploh nimamo več, gotovo gre za zemljišča,
               kjer bi se oblikovale v občinah določene industrijske cone, obrtne cone in podobno,
               in najbrž gre za v tem delu edino možnost, kjer bi lahko občina pomagala k razvoju
               svojega gospodarskega prostora. Najbrž ni dvoma, da ima občina svoj del odgovornosti
               tudi za, recimo, rekracijo, šport in podobno, o čemer smo pred nedavnim govorili, in
               brez vsakega zemljišča je nemogoče tudi rekreacijske površine in podobno v posameznih
               občinah oblikovati, najbrž pa veste, da še težje pa kupovati.</p>
               <p>Govorim, skratka, o tem, da je razlogov, da bi se mirno razmišljalo o tem vprašanju,
               zelo, zelo veliko. Da je ta problem na nek način spoznan tudi v vladi, kaže konec
               koncev tudi predlog zakona, ki ga je v nekem času po najinem vložila sama vlada in ki
               je objavljen v Poročevalcu številka 49 z 21. oktobra 1997, kjer tudi vlada razmišlja
               o tem, da bi bilo prav in potrebno spremeniti dosedanji 22. člen zakona o Skladu
               kmetijskih zemljišč in gozdov in ki se nanaša prav na vprašanje gospodarjenja s
               stavbnimi zemljišči s strani občin oziroma Sklada kmetijskih zemljišč in gozdov.
               Torej predlog za zavrnitev najinega predloga zakona niti slučajno ni v tem, da tega
               problema ni, in niti slučajno ni v tem, da ne bi celo vlada ali pa tudi vlada, se
               pravi, kar pomeni tudi vladna koalicija in opozicija ali pa vsaj del opozicije
               ugotavljal, da bi ta problem zahteval svojo rešitev. Zato je prav v tej razpravi
               povedati, kaj je zares razlog, da koalicija in vlada predlaga, da se ta zakon zavrne.
               Zares je razlog v tem, ker želi, da čimprej pride na dnevni red predlog, ki ga je
               sama vložila in ki glede razpolaganja z zemljišči s strani občin sploh ni sporen in
               bo urejal to vprašanje. Ampak želi urediti še nekaj drugega: želi spremeniti sedanje
               določbe zakona o Skladu kmetijskih zemljišč in gozdov, ki zadevajo vprašanje
               koncesijskih pogodb med gozdnogospodarskimi podjetji in med skladom. In to želi
               spremeniti izrecno proti odločbi ustavnega sodišča, ki je sklenilo že v letu 1995, da
               je nujno potrebno, da se koncesijske pogodbe sprejmejo v skladu z zakonom, in ki je
               celo predpisalo, da se koncesijske pogodbe štejejo za sklenjene, obstajajo, če do
               določenega roka, to je do poletja letošnjega leta, do podpisa pogodb ne pride, in da
               vsebino pogodb potem uredi sodišče v nepravdnem postopku, ampak na podlagi že
               sklenjene pogodbe. Gospe in gospodje, vlada s svojimi predlogi zahteva, da se že
               sklenjene pogodbe z zakonom anulirajo. To je predlog te vlade in to je predlog, po
               katerem želi direktno poseči v že sklenjene pogodbe na podlagi odločitve ustavnega
               sodišča, in to je tudi razlog, zaradi katerega vladajoča koalicija in vlada želi, da
               se naš zakon zavrne, da bi imela priliko, da bo lahko čimprej negirala odločitev
               ustavnega sodišča na tem konkretnem primeru in spremenila že sklenjene pogodbe,
               katerih vsebina na žalost še ni urejena, ker to pred nepravdnim sodiščem ni bilo
               rešeno na ustrezen način. Mislim, da je prav, da se to zelo jasno pove.</p>
               <p>Mislim, da je prav, da se to pove tudi iz razloga, ker mnogokrat poslušamo očitke v
               tem državnem zboru, kaj je in kaj ni v skladu z ustavo. V tem primeru gre za izrecno
               jasno stvar. Mogoče jo bo razlagati na različne načine, ampak bojim se, če pa bo
               različna razlaga, se bom še javil in prebral ustavne obrazlage tega konkretnega
               primera. Mislim pa, da je prav opozoriti na to. Nočem reči, da ni kakšnih problemov v
               odnosih med gozdarskimi podjetji in skladom. Tudi nočem reči, da je na eni strani vse
               zlato, na drugi strani vse črno. Najbrž ne, ampak mislim, da je tudi tukaj potrebna
               neka kooperativnost. Mislim, da je tudi tukaj potrebno neko sodelovanje, iskanje
               nekih skupnih rešitev, ne pa skrajna aroganca, ki vlada pri Skladu kmetijskih
               zemljišč in gozdov, ki ni pripravljen skleniti ustreznih pogodb v skladu z
               odločitvijo ustavnega sodišča, in ker pač gozdarji zahtevajo, da se spoštuje
               odločitev ustavnega sodišča. Zdaj prihaja vlada in pravi: "No, potem bomo pa zakon
               spremenili in teh pogodb ne bo treba več sklepati oziroma jih bomo sklepali najdlje
               za 10 let od dneva, kolikor veljajo gozdnogospodarski načrti, najdlje pa do konca
               leta 1998", se pravi še za 1 leto v najslabšem primeru, v povprečju pa tam nekje za
               3, 4 leta, sedanja določba zakona in ustavna odločba pa terja sklenitev takšnih
               pogodb za 20 let.</p>
               <p>Mislim, da je prav, da se to zelo jasno pove, ker se bomo s tem problemom srečali
               tudi kasneje, in če ne bi bilo te zahteve vlade in vladajoče koalicije in slabe volje
               - vidim jo med poslanci, ker o tem govorim, samo prav je to povedati - potem sploh ne
               bi bilo problem, da ne bi ta zakon, ki ga mi vlagamo, danes potrdili in našli
               ustrezno rešitev za vprašanja razpolaganja s stavbnimi zemljišči s strani občin.
               Hvala lepa.</p>
            </sp>
            <sp xml:id="SDZ2-Redna-07-1997-11-19.sp27">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Juri.</p>
            </sp>
            <sp xml:id="SDZ2-Redna-07-1997-11-19.sp28">

               <speaker>AURELIO JURI:</speaker>

               <p>Hvala, gospod podpredsednik. Lep pozdrav! Morda se bom malce ponovil, ampak bom
               skušal biti kratek. Bi pa še ene poudarke dal na temo, ki jo sedaj obravnavamo.
               Najprej iz mnenja vlade, ki nasprotuje temu predlogu, ni razvidno - jaz sem pozorno
               prebiral to mnenje, pa nisem videl, če sem spregledal, seveda se opravičujem, pa
               vendar zaprošam za pojasnilo - kaj je bilo storjeno, da bi se odpravili razlogi, ki
               so privedli do tega, da je pred dvema letoma, točneje 18. oktobra 1995 na osnovi
               zahtev, številnih zahtev za oceno ustavnosti zakona o Skladu kmetijskih zemljišč in
               gozdov in zlasti njegovega 14. člena, ki so jih bili vložili cela vrsta občinskih
               takratnih izvršnih svetov, takratnih skupščin občin, skladov, podjetij in društev,
               ustavno sodišče ugotovilo določene neskladnosti tega zakona z ustavo, najmanj v
               tretjem odstavku danes obravnavanega člena ter naložilo državnemu zboru odpravo teh
               neskladnosti do 31.12.1995. Torej sprašujem, ali je bilo to urejeno z novelo
               osnovnega zakona, objavljeno v Uradnem listu 1/96, in sprašujem, ali je bilo to
               urejeno zadovoljivo. Očitno ne, če se sama vlada seveda podaja z njenim novim
               predlogom za spremembo tega člena. Kakorkoli že, moramo soglašati s tem, da ostaja
               dejstvo, da veljavna ureditev ni v ničemer, ponavljam, v ničemer v interesu lokalnih
               skupnosti. Še več, do le-teh je celo krivična. S sprejetjem zakona o Skladu
               kmetijskih zemljišč in gozdov so bile res takratne občine dvakrat oškodovane. Prvo,
               izgubile so del lastnega premoženja. Drugo, izgubile so tudi sredstva, kot je že bilo
               povedano, ki so jih bile namenile za pridobitev in izboljšanje kmetijskih zemljišč.
               Če so bile takratne občine s tem oškodovane, so posledično oškodovane tudi sedanje
               občine. Pred dnevi je prispela, mislim ne samo na mojo mizo, ampak tudi na vašo, v
               državni zbor pobuda občinskega sveta mestne občine Koper, ki jo je občinski svet
               sprejel 23. oktobra za spremembo že omenjenega tudi 22. člena, zato da bi občine ne
               pridobile le nezazidanih stavbnih površin, ampak da bi pridobile vsa nezazidana
               stavbna in kmetijska zemljišča ter gozdove, ki so po prvotnem besedilu prešli v last
               Republike Slovenije in v gospodarjenje Sklada, za katere pa ni bil vložen zahtevek za
               vračilo po zakonu o denacionalizaciji. (Če bi me malce poslušali, bi bil
               hvaležen.)</p>
            </sp>
            <sp xml:id="SDZ2-Redna-07-1997-11-19.sp29">

               <speaker>PODPREDSEDNIK ANDREJ GERENČER:</speaker>

               <p>Gospodje poslanci, lepo prosim za mir v dvorani!</p>
            </sp>
            <sp xml:id="SDZ2-Redna-07-1997-11-19.sp30">

               <speaker>AURELIO JURI:</speaker>

               <p>Obrazložitev te pobude občinskega sveta mestne občine Koper je sila preprosta. 22.
               člen, kot vemo, odreja, da se po izvršitvi denacionalizacijskih odločb v skladu z
               zakonom določijo zemljišča in gozdovi, ki preidejo v last lokalnih skupnosti.
               Upoštevaje dejstvo, da so že zdavnaj potekli vsi roki za vlaganje
               denacionalizacijskih zahtevkov in da se torej že točno ve, katera zemljišča bodo
               vrnjena oziroma se ve, za katera so podani zahtevki za vračilo, ni ovir, da se že se
               že sedaj vsa ostala zemljišča vrnejo oziroma prenesejo v neodtujljivo last občin.
               Prepričan sem, da se bi le redki občinski sveti in župani širom po Sloveniji ne
               strinjali s koprskim. Ne nazadnje je to, da so kmetijska zemljišča in gozdovi v
               takratni družbeni lasti prešli na državo in ne na občine, ena od dokaj konsenzualno,
               vsaj na lokalni ravni, ugotovljenih slabosti ureditve lokalne samouprave v tistem
               segmentu, ki določa upravljanje s prostorom ter pridobivanje oziroma zagotavljanje
               materialnih osnov in virov prihodkov občin.</p>
               <p>Naj povem še, da nisem razbral, da bi lahko predlaganemu zakonu za spremembo in
               dopolnitev zakona o Skladu kmetijskih zemljišč in gozdov oporekali z vidika
               ustavnosti, zato ne vidim ovir, da bi ta zakon potrdili. Hvala.</p>
            </sp>
            <sp xml:id="SDZ2-Redna-07-1997-11-19.sp31">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Džuban.</p>
            </sp>
            <sp xml:id="SDZ2-Redna-07-1997-11-19.sp32">

               <speaker>GEZA DŽUBAN:</speaker>

               <p>Hvala lepa, gospod predsedujoči, spoštovani zbor! Strinjam se s predlagatelji, da je
               potrebno reševati nekatera vprašanja s področja problemov stavbnih zemljišč in
               njihovega prenosa na občine. Vendar že po samem opozorilu sekretariata v sedanjem
               predlogu zakona ta rešitev ni locirana na primeren člen in je potrebno ta problem
               reševati v 2. členu zakona, kar je eden od razlogov, da ta zakon v tem načinu ni
               primerna podlaga za nadaljnjo obravnavo.</p>
               <p>Na Odboru za kmetijstvo in gozdarstvo smo kar dvakrat obravnavali problem tega
               področja, kar je predsednik odbora posredoval temu zboru in smo ugotovili, da je
               poleg problemov na področju Sklada kmetijskih zemljišč in gozdov še kar nekaj drugih,
               ki jih je potrebno reševati, kar smo ocenjevali, da ni možno niti v prejšnji varianti
               skrajšanega postopka spremembe zakona niti v spremembi postopka reševati na način, ki
               bi bil primeren in ki je potreben. Res je, da po eni in drugi varianti je v igri
               izjemno pomemben fond stavbnih zemljišč, ki je po nekih izračunih težak slabih 200
               milijard. Za mene osebno je neka pomembna rešitev, če se to prenese na občine, vendar
               ta razporeditev po občinah ni primerna in enakomerna in se bo zgodilo to, da bodo eni
               veliko profitirali s spremembo zakona, drugi pa zelo malo. Vendar, kljub vsemu
               ocenjujem, da je potrebno priti z nekim drugim predlogom zakona in reševati še
               nekatera druga področja.</p>
               <p>Eno od teh področij je pospešiti vpise državne lastnine v zemljiško knjigo, ker vemo,
               da še ne vemo natančno, kaj vse je državno in kaj ni, in da postopki vknjižbe ne
               tečejo in jih je treba pospešiti tudi s spremembo zakona.</p>
               <p>Vprašanje koncesijskih razmerij, ki so in niso, in so sklenjena in niso sklenjena.
               Dosedanji raznorazni dogovori, pogajanja in tako dalje niso dali dokončne rešitve in
               zadeve ne tečejo in imamo dodelanih zelo malo variant. Skratka pomeni, da to področje
               tudi ni rešeno.</p>
               <p>S spremembo zakona je treba urediti tudi pobote kupnin, ki niso rešeni do konca in se
               pojavljajo v enih in drugih, tudi skrajnih variantah, in jih je potrebno na nek način
               usmeriti oziroma v zakonu definirati, kako in kaj.</p>
               <p>Skratka, nekaj področij in v nekem, verjetno skrajšanem postopku je potrebno odpreti
               zakon v členih, ki urejajo probleme, o katerih govorim. Verjetno je potem tudi možno
               skozi postopek, ki bi naj bil skrajšani, oblikovati zakon tako, da bo tudi rešil to
               področje, o katerem govori današnji predlog zakona in da bi dobili neko obliko
               zakonske ureditve, ki bi verjetno rešila nekatera področja v poslovanju Sklada
               kmetijskih zemljišč in gozdov, o katerih smo tudi na eni zadnjih sej odbora za
               kmetijstvo govorili, ko smo obravnavali poročilo sklada za leto 1995 in 1996. Hvala
               lepa.</p>
            </sp>
            <sp xml:id="SDZ2-Redna-07-1997-11-19.sp33">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Potrč.</p>
            </sp>
            <sp xml:id="SDZ2-Redna-07-1997-11-19.sp34">

               <speaker>MIRAN POTRČ:</speaker>

               <p>Hvala lepa. Gospod Džuban, samo tole pojasnilo. Res je sekretariat opozoril, da
               reševanje problematike prek 14. člena ni najustreznejša rešitev. Res pa je, da naš
               predlog zakona po skrajšanem postopku zadeva dva člena, 14. in 22. člen, vladni
               predlog pa samo 22. člen. Ne mi govoriti, da torej postopkovno ni mogoče, zato ker
               gre za skrajšani postopek, problema vsebinsko reševati tudi s tem, da se 14. člen ne
               spremeni in da se vse spremembe uredijo prek sprememb 22. člena, tako kot to
               predlaga, sicer malo na drugačen način, vlada. Tako da postopkovno ni nobenega
               razloga za to, da vi predlog zavračate. Razlogi so vsebinski, mogoče ne pri vas
               osebno, gospod Džuban, tega ne bom trdil, ampak pri koaliciji - vem, da so - in to je
               razlog, zakaj se zavrača ta predlog zakona, ne pa reševanje problema občin. Enostavno
               mora priti čimprej z dnevnega reda, da boste lahko realizirali svoj drugi cilj.
               Hvala.</p>
            </sp>
            <sp xml:id="SDZ2-Redna-07-1997-11-19.sp35">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Veber. Aha, proceduralno ima gospod Mozetič.</p>
            </sp>
            <sp xml:id="SDZ2-Redna-07-1997-11-19.sp36">

               <speaker>MIROSLAV MOZETIČ:</speaker>

               <p>Hvala lepa, gospod podpredsednik. Spoštovane kolegice, spoštovani kolegi! Kot vodji
               poslanske skupine mi je pripadla ta čast, da najavim obstrukcijo poslanske skupine
               SKD pri obravnavi posameznih točk dnevnega reda s te seje, ki je v teku, 7. redne
               seje. Torej, SKD ne bo sodelovala več pri tej obravnavi posameznih točk seje tega
               sklica, 7. seje.</p>
               <p>Obrazložitev bo zelo kratka. Večkrat smo že opozarjali na vrsto zadev, na vrsto
               proceduralnih trikov, ki se izvajajo tako s strani predsednika parlamenta kot s
               strani predsedujočih v parlamentu, kot tudi s strani posameznih vladajočih poslanskih
               skupin, ki onemogočajo resno delo opozicije, da opravlja tisto delo, ki je dolžnost
               opozicije, da praktično skrbi in nadzira, kaj se dogaja v parlamentu, kaj se dogaja v
               tej državi - to je v bistvu glavna naloga opozicije. Glede na to, da enostavno te
               nalge ne moremo izvajati, bomo to pot pokazali to s to obstrukcijo nadaljnjega dela
               po posameznih točkah dnevnega reda, ki so na tej seji še na dnevnem redu. Jasno da je
               glavni povod in glavni razlog to, kar se je pač dogodilo s sklicem izredne seje, ki
               je bila zahtevana od četrtine poslancev, ki je po ustavi ena osnovnih pravic, kako
               lahko opozicija uveljavlja svojo nalogo, ki je v vsaki demokratični in parlamentarni
               demokraciji povsem normalna: nadzor nad delom, nadzor nad delom vladajoče koalicije
               in njene vlade. Hvala lepa.</p>
            </sp>
            <sp xml:id="SDZ2-Redna-07-1997-11-19.sp37">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Hvalica, proceduralno.</p>
            </sp>
            <sp xml:id="SDZ2-Redna-07-1997-11-19.sp38">

               <speaker>IVO HVALICA:</speaker>

               <p>Hvala lepa, gospod podpredsednik. V imenu poslanske skupine Socialdemokratske stranke
               najavljam na podlagi 44. člena poslovnika obstrukcijo za posamezne točke dnevnega
               reda 7. seje, prav tako tudi za točke 16. izredne seje državnega zbora. Dokler ne
               bomo obravnavali točk dnevnega reda, ki smo jih predlagali s sklicem 5. novembra in
               ki glasijo: predlog resolucije o protipravnem delovanju komunističnega totalitarnega
               režima in predlog zakona o odpravi posledic komunističnega totalitarnega režima po
               hitrem postopku. Torej, do takrat bomo obstruirali.</p>
               <p>Obrazložitev je zelo enostavna. Parlamentarni manjšini se ne dovoljuje izvajati
               elementarnih parlamentarnih dolžnosti. To je nerazumljivo, da večina, parlamentarna
               večina na takšen način poskuša izigravati parlamentarno manjšino. Gre za elementarne
               postolate parlamentarne demokracije - mislim, da o tem ni treba govoriti, pa čeprav
               bi morali velikokrat ponavljati, ker očitno v ta parlament prihaja nek nov duh.
               Mogoče tisti duh, s katerim je prepojena ta dvorana, ta lesena obloga,
               realsocialistični duh, totalitarni duh. Hvala lepa.</p>
            </sp>
            <sp xml:id="SDZ2-Redna-07-1997-11-19.sp39">

               <speaker>PODPREDSEDNIK ANDREJ GERENČER:</speaker>

               <p>Hvala. Nadaljujemo z razpravo. Gospod Veber ima besedo. Prosim za mir v dvorani!
               Besedo ima gospod Veber.</p>
            </sp>
            <sp xml:id="SDZ2-Redna-07-1997-11-19.sp40">

               <speaker>JANKO VEBER:</speaker>

               <p>Hvala za besedo. No, jaz moram reči, da resnično obžalujem to, da Socialdemokratska
               stranka in Slovenski krščanski demokrati ne želijo prisluhniti tej problematiki, ki,
               mislim, je aktualna.</p>
               <p>Pa vendarle. Želim poudariti to oziroma replicirati tudi gospodu Potočniku ki je
               omenil, in gospodu Džubanu, da je potekalo, da je bila dvakrat opravljena razprava na
               odboru za kmetijstvo. Ni res, bila je opravljena prvič ob predlogu po skrajšanem
               postopku, ki smo ga predlagali. Pozneje, ko smo spremenili po mnenju sekretariata za
               zakonodajo in pravne zadeve, da je primernejši redni postopek, proceduro sprejemanja,
               sem predlagal, da gre še enkrat na dnevni red tega odbora in se poskušamo še enkrat
               pogovoriti o tako vsebini, kot tudi postopku sprejemanja teh sprememb. Odbor ni želel
               o tem razpravljati in je v bistvu glasoval proti temu, da se sploh uvrsti na dnevni
               red druge seje, na kateri sem pač to predlagal. Torej razprave prav gotovo niso bile
               ne vem kako izčrpne, izčrpne so bile mogoče s strani predlagatelja, iz ostalih
               strani, iz nasprotnih strani pa mislim, da vse prej kot pa izčrpne.</p>
               <p>Bi pa želel opozoriti še na to dejstvo, da vladni predlog vendarle ne rešuje tega
               problema stavbnih oziroma nezazidanih zemljišč, kajti vladni predlog vrača tista
               zemljišča, ki so jih imele v razpolaganju občine, torej ne vrača nič. Vrača tisto,
               kar smo občine že imele in seveda tudi v primeru, da bomo obravnavali samo vladni
               predlog po skrajšanem postopku, pomeni, da 14. člen še vedno ostane izven vseh
               sprememb in v 14. členu bo še vedno pisalo, da se vračajo na občino samo tista
               zemljišča, ki so opredeljena v prostorskih izvedbenih aktih, ne pa tista zemljišča,
               ki so, kot predlagamo, opredeljena kot nezazidana v srednjeročnem družbenem planu.
               Torej tudi v primeru obravnave 22. člena v vladnem zakonu ne bomo reševali 14. člena
               in mislim, da bo zakon po vsej verjetnosti postal nekako medsebojno neusklajen, če bo
               sprejeto to, da se vračajo zemljišča, ki so v srednjeročnem družbenem planu
               opredeljena kot nezazidana.</p>
               <p>In mislim, da bo nastal tudi resen problem pri izvajanju zakona o stavbnih zemljiščih
               s tem, če se to ne realizira, kajti zakon o stavbnih zemljiščih določa, da se za
               gospodarjenje s stavbnimi zemljišči v občini ustanovi obvezna gospodarska javna
               služba. Torej gre za to, da se v občinah moramo odločiti, kakšno vrsto javne službe
               bomo uvedli v posamezni občini. To pa zavisi seveda od predvsem dimenzije problema
               oziroma obvladovanja zemljišč, s katerimi bo ta sklad, ta javna služba, obvezna javna
               služba - poudarjam - morala gospodariti. Če bomo imeli ta problem rešen, bodo imele
               občine tudi že zdaj v tej fazi bistveno lažje? delo pri pripravi vseh gradiv za
               ustanovitev javnega gospodarskega zavoda. Torej ta sprememba, ki jo mi predlagamo, bi
               bila usklajena tudi z zakonom o stavbnih zemljiščih, medtem ko vse te spremembe, ki
               jih je predlagala vlada, pa tega ne upoštevajo, kot jih niso tudi do sedaj. To moramo
               imeti pred očmi. Smo pa tudi mnenja, da redni postopek omogoča spremembe: tako tiste,
               ki jih predlaga vlada, kot tudi tiste, ki jih predlagamo mi. Skrajšani postopek, ki
               ga predlaga vlada, kot sem vam poskušal razložiti, tega ne omogoča. V tem rednem
               postopku pa je to možno in zato predlagam, da se ne podpre predlog, ki je bil podan s
               strani odbora, da se zakon ne sprejme. Ampak predlagam, da se ta prva obravnava
               vendarle opravi in sprejme sklep, da je zakon primerna podlaga za drugo obravnavo.
               Hvala.</p>
            </sp>
            <sp xml:id="SDZ2-Redna-07-1997-11-19.sp41">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Potočnik želi besedo. Se odpoveduje. Želi še kdo besedo? Gospod Zoran
               Lešnik.</p>
            </sp>
            <sp xml:id="SDZ2-Redna-07-1997-11-19.sp42">

               <speaker>ZORAN LEŠNIK:</speaker>

               <p>Hvala, gospod podpredsednik. Kolegice in kolegi! Ne bom obrazlagal glasu, ne bom
               govoril o tistem predlogu o dopolnitvah in spremembah zakona, ki je že tudi vložen,
               pa nenazadnje tudi ne bom govoril o tem zakonu.</p>
               <p>Ker gre za prvo obravnavo in je dovoljena splošna obravnava, bi rad opozoril na
               razvoj, ki ga lahko takšna ali drugačna zemljiška politika spodbuja ali ovira. Osebno
               sem prepričan, če je zemljiška politika v rokah občin in če občine razpolagajo s temi
               zemljišči, potem je lahko razvoj, po moji oceni in tu si pa upam reči, da imam bogate
               izkušnje na področju zemljiške politike iz prejšnjega obdobja zemljiških skupnosti,
               ki niso bile slabe in tudi zemljiška politika ni bila slaba po moji oceni, lahko ta
               zemljiška politika bistveno</p>
               <p>prispeva k razvoju. V kolikor je pa ta zadeva centralizirana, oddaljena in tržno
               naravnana, potem si takega razvoja ne moremo zamisliti, vsaj ne tako uspešnega kot
               sicer.</p>
               <p>Bom zelo konkreten. Na območju mojega, če smem uporabiti besedo volilnega okraja, je
               sorazmerno velik podjetnik, ki bi želel povečati proizvodnjo in število zaposlenih za
               30 ljudi. To bi bila velika pridobitev za to demografsko ogroženo območje. Toda ko
               želi kupiti zemljo, mu sklad predlaga ceno 22 milijonov, mislim zemljo, na kateri bi
               izgradil proizvodno dvorano - 22 milijonov. Če k temu dodamo še spremembo
               namembnosti, komunalne in druge prispevke, mislim, da ne pretiravam, če rečem, da je
               potem to cena vsaj 50 milijonov. To pa je že, preden boš postavil temelje, taka cena,
               ki si jo tudi dober podjetnik težko privošči. Tridesetih delovnih mest ne bo. Nihče
               ne bo kriv, vse bo normalno, ampak tudi nihče ne bo nič zaslužil, kot bi rad. Zato
               menim, da moramo imeti pred očmi tudi to dejstvo, da je večina občin nastala pred
               tremi leti. 80 novih občin in menda še nekaj zraven smo dobili pred tremi leti.</p>
               <p>Veste, jaz sem bil, bi rekel, sestavni del velike mariborske občine, ki je bila sicer
               pozneje formalno razdeljena še na šest drugih občin, ampak brez pravic odločanja,
               kajti na koncu koncev so se vse stvari sprejemale na mestnem nivoju. Odnos mesta do
               velikega zaledja je pa takšen, kakršen je in bolj ali manj vsi dobro vemo.</p>
               <p>Zato bi predlagal, da bodisi ob sprejemanju tega zakona, ali, če ta ne bo sprejet,
               drugega, imamo v vidu to, da bo razvoj gospodarstva v primeru, da bodo z zemljišči,
               seveda tistimi, ki so za pozidati, pa tudi s kmetijskimi zemljišči, bolj ali manj
               odločale občine kot tiste enote, ki jim je tudi to zemljišče najbližje in bodo
               nesporno pametno s temi zemljišči gospodarile. Hvala lepa.</p>
            </sp>
            <sp xml:id="SDZ2-Redna-07-1997-11-19.sp43">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? (Nihče.) Ker ne želi nihče več razpravljati,
               zaključujem splošno razpravo. Matično delovno telo predlaga zboru, da sprejme
               naslednji sklep: "Zakon o spremembah in dopolnitvah zakona o Skladu kmetijskih
               zemljišč in gozdov Republike Slovenije se sprejme." Odpiram razpravo k predlogu
               sklepa. Kdo želi besedo? Gospod Veber.</p>
            </sp>
            <sp xml:id="SDZ2-Redna-07-1997-11-19.sp44">

               <speaker>JANKO VEBER:</speaker>

               <p>Kot eden od predlagateljev sem mnenja, da ta sklep nikakor ni pravi in ne bo razrešil
               te problematike in bo samo podaljšal agonijo. Zato predlagam, da se ta sklep ne
               sprejme, če hočemo resnično pomagati ali se približati k rešitvam, ki so potrebne
               tako pri nezazidanih stavbnih zemljiščih kot tudi pri rešitvah, ki jih želi sklad pri
               koncesijah z gozdarji. Hvala.</p>
            </sp>
            <sp xml:id="SDZ2-Redna-07-1997-11-19.sp45">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? (Ne.) Ker ne želi nihče več razpravljati, zaključujem
               razpravo o predlogu sklepa in prehajamo na glasovanje. Na glasovanje dajem predlagani
               sklep. Ugotovimo sklepčnost! (49 prisotnih.)</p>
               <p>Kdo je za? (35 poslancev.) Je kdo proti? (8 poslancev.)</p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>37. TOČKO DNEVNEGA REDA - OBRAVNAVA PREDLOGA ZAKLJUČNEGA RAČUNA
                  PRORAČUNA REPUBLIKE SLOVENIJE V LETU 1994. </title>
               </p>
               <p>Predlog zaključnega računa proračuna Republike Slovenije v letu 1994 je v obravnavo
               zboru predložila Vlada Republike Slovenije. Želi predstavnik vlade besedo? (Ne želi.)
               Predlog zaključnega računa je obravnaval Odbor za nadzor proračuna in drugih javnih
               financ kot matično delovno telo. Prosim poročevalca, da predstavi mnenje odbora o
               predlogu zaključnega računa. Gospod Horvat.</p>
            </sp>
            <sp xml:id="SDZ2-Redna-07-1997-11-19.sp46">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, predstavniki
               vlade in drugi prisotni! Dejstvo, da državni zbor na svoji plenarni seji novembra, to
               je praktično koncem leta 1997, obravnava predlog zaključnega računa proračuna za leto
               1994, ne kaže najbolj urejenih državnih oziroma javnih financ. Četudi je to že daljna
               preteklost, bi rekel nekdo, je vendarle potrebno posvetiti tej točki pozornost in jo
               odgovorno obravnavati, predvsem z namenom, da se nam to ne bi več ponovilo. Najprej
               se mi zdi potrebno na kratko, vendarle zaradi objektivnosti, povedati nekaj
               kronologije, kako je prišlo do take kasnitve v obravnavi predloga zaključnega računa
               za leto 1994.</p>
               <p>Vlada je predlog zaključnega računa predložila državnemu zboru prejšnjega sklica
               1.8.1995, vendar brez mnenja Računskega sodišča, brez opravljenega revidiranja, kar
               je bilo takrat že potrebno po zakonu o Računskem sodišču. Predsednik državnega zbora
               je zato 13.9.1995 od vlade zahteval pojasnilo, ali je Računsko sodišče pregledalo,
               revidiralo zaključni račun, kot to zahteva zakon. Računsko sodišče je potem
               revidiralo zaključni račun in 12.2.1997 podalo poročilo o revidiranju računovodskih
               izkazov proračuna za leto 1994. V poročilu je ugotovilo nekatere napake oziroma
               nepravilnosti in hkrati podalo priporočila, ki se nanašajo na pomanjkanje nekaterih
               predpisov in na neustrezno izvajanje drugih predpisov. Vlada je upoštevajoč to
               poročilo predložila 27.3.1997 spremembe prvotnega zaključnega računa. Spremenjeni so
               bili predlog zaključnega računa, tabelarni pregled, bilance prihodkov in odhodkov ter
               račun financiranja, medtem ko je posebni del proračuna po uporabnikih ostal
               nespremenjen.</p>
               <p>Odbor državnega zbora za nadzor proračuna in drugih javnih financ je predlog
               zaključnega računa obravnaval na svoji prvi seji, ko je bil imenovan, torej kot
               prioriteto, 10. junija 1997 in predlagal državnemu zboru, da ta predlog zaključnega
               računa obravnava in sprejme.</p>
               <p>Hkrati je tudi predlagal dodatni sklep, ki ga imate v gradivu, s katerim poziva Vlado
               Republike Slovenije, da uresniči priporočila Republike Slovenije v zvezi z revizijo,
               ki jo je opravilo računsko sodišče. Poročila odbora vam ne bom podrobneje
               predstavljal, ker ga imate v gradivu. Naj povem le to, da je odbor kritično ocenil
               predvsem dejstvo tako pozne obravnave zaključnega računa v državnem zboru. Minister
               za finance in državni sekretar sta na tej seji pojasnila potek priprave zaključnega
               računa in razloge za kasnitev za predložitev zaključnega računa. Odbor sta istočasno
               tudi informirala o ukrepih in aktivnostih za odpravo pomanjkljivosti in informirala o
               uresničevanju priporočil, ki jih je dalo računsko sodišče ob revidiranju zaključnega
               računa.</p>
               <p>Kljub temu se je odbor odločil, da predlaga državnemu zboru poleg predloga, da
               obravnava in sprejme ta zaključni račun, da sprejme dodaten sklep, da da vlada kljub
               tej ustni informaciji, ki smo jo dobili na odboru, en mesec po sprejemu, torej, če bo
               danes ta zaključni račun potrjen, pisno poročilo o odpravi pomanjkljivosti, ki jih je
               ugotovilo v zvezi s tem zaključnim računom računsko sodišče.</p>
               <p>Odbor je istočasno sprejel tudi delovni sklep, da bo opravil podrobnejšo obravnavo
               zaključnih računov za leto 1995 in leto 1996, seveda s posebno pozornostjo poročilo o
               odpravi pomanjkljivosti in napak.</p>
               <p>Dovolite mi ob tem, da povem še naslednje. Državni zbor Republike Slovenije je na 6.
               seji 27. junija tega leta ob obravnavi poročila računskega sodišča za leto 1995 in
               leto 1996 sprejel sklepe, ki se nanašajo na odpravo pomanjkljivosti, ki jih ugotavlja
               računsko sodišče. Vrsta pomanjkljivosti je povezana tudi s tem zaključnim računom, ki
               bi ga naj danes sprejeli. Državni zbor je ob tem pozval vlado, da v roku 30 dni
               poroča državnemu zboru o izvajanju sklepov. Tega poročila do danes, žal, ni, čeprav
               je teh 30 dni že davno minilo.</p>
               <p>Naj povem, da je odbor za nadzor proračuna ob obravnavi drugih tem, ki so povezane s
               koriščenjem državnega in javnega denarja, sprejel med tem že vrsto dodatnih sklepov
               in predlogov vlade. Žal moram tukaj ugotoviti, da je odzivnost vlade - to ne velja
               samo za ministrstvo za finance, da ne bi bilo nesporazuma - razen izjem
               nezadovoljiva. Zaradi tega sem si dovolil kot predsednik odbora poslati vladi - upam,
               da s tem nisem kršil pravila dela odbora - urgenco 11.11.1997 s pozivom, da odgovori
               predvsem na sklepe državnega zbora, ki sem jih že prej omenil, in da obvesti odbor
               tudi o drugih aktivnostih za odpravo pomanjkljivosti, ki jih ugotavlja v svojih
               poročilih računsko sodišče. Mi bomo na eni od naslednjih sej razpravljali o teh
               poročilih, ki, upam, da jih bomo vendarle dobili, in potem tudi po potrebi poročali
               predsedniku državnega zbora in temu državnemu zboru. Hvala lepa.</p>
            </sp>
            <sp xml:id="SDZ2-Redna-07-1997-11-19.sp47">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Horvat. Želi besedo predstavnik Sekretariata za zakonodajo in
               pravne zadeve? (Ne želi.) Želijo besedo predstavniki poslanskih skupin? (Ne želijo.)
               Želijo besedo poslanke in poslanci? Ker ne želi nihče razpravljati, zaključujem
               razpravo. Matično delovno telo predlaga zboru, da sprejme naslednji sklep:</p>
               <p>"Državni zbor Republike Slovenije sprejema zaključni račun proračuna Republike
               Slovenije za leto 1994."</p>
               <p>Dajem predlog sklepa v razpravo. Kdo želi besedo? (Nihče.) Potem prehajamo na
               odločanje. Ugotovimo sklepčnost! (38 prisotnih.) Bomo ponovili glasovanje o
               sklepčnosti. Ugotovimo sklepčnost! Ugotovimo sklepčnost! (44 prisotnih.)</p>
               <p>Odrejam deset minut odmora do naslednjega glasovanja o sklepčnosti. Prosim vodje
               poslanskih skupin, da zagotovite sklepčnost.</p>
               <p>(Seja je bila prekinjena ob 11.40 uri in se je nadaljevala ob 11.53 uri.)</p>
            </sp>
            <sp xml:id="SDZ2-Redna-07-1997-11-19.sp48">

               <speaker>PODPREDSEDNIK ANDREJ GERENČER:</speaker>

               <p>Nadaljujemo z delom. Prosim, da se umirite. Ugotovimo sklepčnost! (47 prisotnih.)</p>
               <p>Ugotavljam, da smo sklepčni in lahko nadaljujemo.</p>
               <p>Smo pri sprejemanju sklepa odbora za nadzor proračuna in drugih javnih financ. Sklep
               ste dobili z materialom oziroma z zapisnikom, s poročilom komisije, se opravičujem.
               Ga ponovim: "Državni zbor Republike Slovenije sprejema zaključni račun proračuna
               Republike Slovenije za leto 1994." Dajem predlog na glasovanje. Ugotovimo sklepčnost!
               (47 prisotnih.)</p>
               <p>Kdo je za? (40 poslancev.) Je kdo proti? (1 poslanec.)</p>
               <p>Ugotavljam, da je sklep sprejet.</p>
               <p>Prehajam na dodatni sklep, ki pravi: "Državni zbor Republike Slovenije poziva Vlado
               Republike Slovenije, da realizira priporočila, ki jih je ob reviziji zaključnega
               računa o proračunu Republike Slovenije za leto 1994 podalo Računsko sodišče Republike
               Slovenije. Vlada naj o ukrepih za izvršitev priporočil ter za odpravo nepravilnosti
               poroča državnemu zboru v roku enega meseca po sprejemu zaključnega računa na državnem
               zboru." Želi kdo besedo o dodatnem sklepu? (Ne želi.) Prehajamo na glasovanje.
               Ugotovimo sklepčnost! (49 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je tudi ta sklep sprejet.</p>
               <p>S tem tudi zaključujem to točko dnevnega reda.</p>
               <p>Prehajamo na <title>38. TOČKO DNEVNEGA REDA - OBRAVNAVA PREDLOGA ODLOKA O SPREMEMBI
                  ODLOKA O PREOBLIKOVANJU UNIVERZE V LJUBLJANI.</title> Predlog odloka je v obravnavo
               zboru predložila Vlada Republike Slovenije. Želi predstavnik vlade besedo? (Ne želi.)
               Predlog odloka je obravnaval Odbor za kulturo, šolstvo in šport kot matično delovno
               telo. Želi poročevalec odbora besedo? (Ne želi.) Želi besedo predstavnik Sekretariata
               za zakonodajo in pravne zadeve? (Ne želi.) Želijo besedo predstavniki poslanskih
               skupin? (Ne želijo.) Dajem besedo poslankam in poslancem. Pisnih prijav nimamo. Kdo
               želi razpravljati? Ker ne želi nihče razpravljati, zaključujem splošno razpravo in
               dajem na glasovanje predlog odloka o spremembi odloka o preoblikovanju Univerze v
               Ljubljani. Ugotovimo sklepčnost! (45 prisotnih.) Bomo počasi. Ugotovimo sklepčnost!
               Samo brez panike! Ugotovimo sklepčnost! (47 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>39. TOČKO DNEVNEGA REDA. </title>Proceduralno? Prosim. Gospod Delak,
               proceduralno.</p>
            </sp>
            <sp xml:id="SDZ2-Redna-07-1997-11-19.sp49">

               <speaker>ANTON DELAK:</speaker>

               <p>Hvala lepa. Spoštovani! Kot je vsem znano, je v proceduri tudi dopolnitev zakona o
               pokojninsko-invalidskem zavarovanju, ki malo drugače obravnava oziroma predvideva
               sestavo skupščine in organov pri ZPIZ-u. Zaradi tega predlagamo, ker je to v tej
               povezavi, predlagamo, da se ta točka dnevnega reda preloži na eno izmed naslednjih
               sej, ko bo ta zadeva do konca razčiščena. Hvala lepa.</p>
            </sp>
            <sp xml:id="SDZ2-Redna-07-1997-11-19.sp50">

               <speaker>PODPREDSEDNIK ANDREJ GERENČER:</speaker>

               <p>Gospod Delak, jaz bi samo opozoril - bom dal vaš predlog na glasovanje, seveda. To
               gradivo je bilo objavljeno že 13.6.1996 v Poročevalcu. Če bo sprememba, bi se tudi
               lahko... Ampak bom dal vaš predlog - korektno bom dal na glasovanje.</p>
               <p>Torej, dajem na glasovanje predlog gospoda Delaka, da to točko dnevnega reda
               prenesemo na naslednjo, to je 8. redno sejo državnega zbora ali pa na eno izmed
               naslednjih sej - tako bomo rekli - eno izmed naslednjih sej. Ugotovimo sklepčnost!
               Ugotovimo sklepčnost, prosim! (51 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je proceduralni predlog gospoda Delaka sprejet in 39. točko dnevnega
               reda bomo uvrstili na eno izmed naslednjih sej državnega zbora.</p>
               <p>Prehajamo na <title>41. TOČKO DNEVNEGA REDA - OBRAVNAVA POSTOPKA NABAVE POLICIJSKEGA
                  PLOVILA P-111. </title>Postopek nabave plovila P-111 je obravnaval Odbor za nadzor
               proračuna in drugih javnih financ kot matično delovno telo. Želi poročevalec odbora
               besedo? Gospod Horvat. Prosim za mir v dvorani!</p>
            </sp>
            <sp xml:id="SDZ2-Redna-07-1997-11-19.sp51">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi, predstavniki
               vlade! Odbor za nadzor proračuna in drugih javnih financ je že v prejšnjem sklicu
               državnega zbora, po več sejah, na katerih je obravnaval to zadevo, zaključil
               obravnavo in sprejel ugotovitve, stališča in mnenja ter jih skupaj s predlogom
               dodatnih sklepov posredoval v obravnavo državnemu zboru. Ker obravnava ni bila
               opravljena - državni zbor je namreč prenehal delovati v prejšnjem sestavu, preden je
               prišel do obravnave te točke - je zadevo podedoval sedanji Odbor za nadzor proračuna.
               Odbor je na svoji 2. seji, 19.6.1997, obravnaval gradivo, ki ga imamo pred seboj, in
               ki je bilo objavljeno v Poročevalcu številka 21, kakor tudi predlog ugotovitev in
               sklepov, ki jih je sprejel prejšnji odbor in jih predlagal državnemu zboru.</p>
               <p>Po daljši razpravi je odbor glede na dejstvo, da ni bilo nekih novih dejstev ali
               informacij od takrat, ko je odbor prejšnjega sklica zaključil obravnavo zadeve in
               sprejel ugotovitve in stališča, je odbor odločil, da predlaga državnemu zboru, da na
               7. seji obravnava gradivo z imenom "Obravnava postopka nabave policijskega plovila
               P-111" skupaj z ugotovitvami in sklepi, ki jih je sprejel in predložil Odbor za
               nadzor proračuna in drugih javnih financ v prejšnji sestavi. Predlog ugotovitev in
               stališč imate v gradivu. Hvala lepa.</p>
            </sp>
            <sp xml:id="SDZ2-Redna-07-1997-11-19.sp52">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Horvat. Želi besedo predstavnik Sekretariata za zakonodajo in
               pravne zadeve? (Ne želi.) Želi besedo predstavnik vlade? (Ne želi.) Želijo besedo
               predstavniki poslanskih skupin? Gospod Potrč, prosim.</p>
            </sp>
            <sp xml:id="SDZ2-Redna-07-1997-11-19.sp53">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Res je, da se je razprava o tem vprašanju
               odmaknila v novo sestavo državnega zbora. Res je, da razpravljamo v sestavi, ki ni
               najbolj naklonjena resni obravnavi tega vprašanja, zato mi kljub temu dovolite, da
               povsem mirno, ampak kljub temu dovolj jasno v imenu poslanske skupine opozorim na
               nekatera vprašanja.</p>
               <p>Odbor za nadzor proračuna in javnih financ je v preteklem mandatu temu vprašanju
               (poleg še nekaterih) posvetil dovolj konkretno pozornost, delal korektno, dal veliko
               možnosti slehernim, da pridejo in povedo svoje mnenje in svoj pogled na obravnavano
               problematiko. Zbral mnogo pisnih dokumentov in jih preverjal in težko bi rekli, da je
               v tem primeru šlo za obravnavo, ki je bila enostranska, ali pa je imela željo, da se
               brez ustreznih dokumentov in dokazov oblikujejo hitre, površne in zgolj na političnih
               interesih temelječe ocene. Mislim, da je prav to poudariti, ker je kljub takemu
               načinu dela, matično delovno telo za to vprašanje le ugotovilo, da je po njegovem
               mnenju bila sklenjena škodljiva pogodba pri nabavi tega policijskega čolna, da je
               prišlo do nepravilnosti tudi potem, ko je bila sklenjena pri njenem izvajanju in da
               je bil brez dvoma oškodovan državni proračun v vrednosti najmanj 1 milijardo 600
               milijonov lir.</p>
               <p>To so dovolj konkretne, najbrž tudi dovolj resne ugotovitve, ki terjajo, da se jih
               ponovno javno pove, ne v pričakovanju, da bi se kakorkoli bolj, kot se je, ker se
               osebna krivda v tej komisiji seveda ni ugotavljala, ampak, da kljub temu javnost
               izve, da gre za dovolj resno vprašanje in resno zadevo. Mislim, da je prav in
               pomembno na te stvari opozoriti posebej še iz dveh razlogov.</p>
               <p>Prvi in najpomembnejši je dejstvo, da je Odbor za proračun in javne finance od
               oktobra 1995 naprej naložil vladi, ali nalagal vladi, ali prosil vlado, ali rotil
               vlado, da naj vendar primer nabave policijskega čolna obravnava, zaradi tega, ker je
               bila sklenjena škodljiva pogodba, ker je v izvajanju te pogodbe prihajalo do
               finančnih nepravilnosti in ker gre za oškodovanje državnega proračuna. In naj pove,
               ali soglaša z mnenji odbora, ali pa meni, da je bilo na tej točki vse ustrezno, in da
               ni nobenega razloga za kakršnokoli drugačno sklepanje, ravnanje, kakorkoli. Vlada od
               oktobra 1995 ni bila voljna, željna, pripravljena kakorkoli to obravnavati niti do
               konca preteklega mandata niti nova vlada, ker ta sklep še vedno velja.</p>
               <p>Mislim, da na to moramo poslanke in poslanci državnega zbora najresneje opozoriti. Če
               se vladi odločitve tako pomembne državnozborske komisije, ki so bile - povem še
               enkrat - v okviru možnosti, ki jih ima komisija, mirno razpravljane na mnogih sejah,
               mislim, da je bilo 4 ali 5 sej, ki so trajale nekaj ur, temu posvečene, če se take
               ugotovitve sprejmejo, da vlada po 2 letih ni pripravljena niti to postaviti na dnevni
               red in reči, da ni več aktualno ali kakorkoli, da je to vredno skrajne obsodbe - res
               skrajne obsodbe in ne mi zameriti, ker nerad uporabljam trde besede pred tem državnim
               zborom.</p>
               <p>Ali res postajamo v tej državi vsak dan manj občutljivi na vse, kar se dogaja v zvezi
               s financami? Proračuna nimamo, nam je vseeno, proračun za prihodnje leto kasni mesec
               dni, nam je vseeno. V Odboru za nadzor proračuna in javnih financ smo se navadili, da
               sprejemamo vsak dan poročila za vsakega izmed nas - politično gledano. Nič ne rečem,
               da nekdo bolj ali manj, ampak poročilo računskega sodišča, kjer ni več ugotovitve -
               občina, javne službe, sodišča, ministrstva, kdorkoli že, kjer se ugotovi bolj ali
               manj, da gre za bolj ali manj resne kršitve zakona. Te so lahko mnogokrat samo
               formalne in tudi so samo formalne, ampak kljub temu kažejo, da nek red, ki bi moral
               biti temelj funkcioniranja te države, postaja vsak dan na področju financ manj
               pomemben.</p>
               <p>Mislim, da je v obdobju, v katerem smo, ker spreminjamo zakonodajo prav na področju
               financ, tisto najpomembnejše. Ker se v tem času lahko navadimo na to, da bomo
               pravzaprav vsi pošteni, če bomo po malem kršili zakone, včasih v svojo korist, včasih
               pa v korist prijatelja, familije, političnega partnerja. In to se, drage gospe in
               gospodje, dela. In zato mislim, da ta ugotovitev, da ta vlada ni bila sposobna in
               pripravljena tega obravnavati, terja najresnejšo oceno in tudi obsodbo v državnem
               zboru.</p>
               <p>In drugo kar je, bi rekel manj pomembno, pa kljub vsemu. Vlada je bila naprošena, da
               nam sporoči, kako plovilo naprej deluje, ker vemo, da je bilo z njim veliko
               komplikacij. Tudi tega poročila doslej nismo dobili, da bi vsaj ugotovili, ali vse,
               kolikor smo drago plačali, ali vse, kolikor je bilo zamud ali vse, kar pomeni težave,
               ki smo jih imeli s tem, da se je plovilo kolikor toliko usposobilo, je zdaj sanirano
               in imamo vse te stvari normalno urejene ali ne. Vsaj toliko bi bili poslanke in
               poslanci državnega zbora vredni, da nam vlada to končno pove. Hvala lepa.</p>
            </sp>
            <sp xml:id="SDZ2-Redna-07-1997-11-19.sp54">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Potrč. Prosim, kdo želi še besedo? Ker ne želi nihče več
               razpravljati, zaključujem splošno razpravo in prehajamo na glasovanje.</p>
               <p>Matično delovno telo predlaga zboru, da sprejme naslednje ugotovitve in sklepe, ki
               ste jih dobili pisno, datum 11.7.1996. To je zbor sprejel, dobili ste ga pa s sklicem
               za to sejo. Želi kdo besedo o teh predlaganih ugotovitvah in sklepih? (Ne želi.)
               Potem prehajamo na odločanje. Ugotovimo sklepčnost! (50 prisotnih.)</p>
               <p>Kdo je za? (43 poslancev.) Je kdo proti? (1 poslanec.)</p>
               <p>Ugotavljam, da so predlagane ugotovitve in sklepi sprejeti.</p>
               <p>S tem zaključujemo to točko dnevnega reda.</p>
               <p>Prehajamo na <title>32. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O POKOJNINSKEM IN INVALIDSKEM ZAVAROVANJU, PRVA OBRAVNAVA. </title> Predlog
               zakona je v obravnavo predložil poslanec Ivan Kebrič. Želi predlagatelj zakona
               besedo? Prosim, gospod Kebrič.</p>
            </sp>
            <sp xml:id="SDZ2-Redna-07-1997-11-19.sp55">

               <speaker>IVAN KEBRIČ:</speaker>

               <p>Gospod predsedujoči, hvala za besedo. Spoštovane kolegice in kolegi in ostali
               prisotni!</p>
               <p>Pred nami je predlog zakona o spremembah in dopolnitvah zakona o pokojninsko
               invalidskem zavarovanju, ki sem ga vložil oziroma poslal Državnemu zboru Republike
               Slovenije v prvo obravnavo 2. aprila letos. Poudariti moram, da sem ta predlog
               prevzel po mojem predhodniku poslancev Demokratične stranke upokojencev Slovenije,
               gospodu Ivu Sisingerju, ki ga je vložil v proceduro v državni zbor že 2. februarja
               leta 1996 in je bil že takrat objavljen v Poročevalcu številka 5, 2.2.1996. Ker pa
               gospod Ivo Sisinger ni več član državnega zbora, sem to vlogo prevzel jaz in je ta
               moj predlog sedaj objavljen v Poročevalcu številka 7 z dne 18. aprila letos.</p>
               <p>Sistem pokojnin in invalidnin je zelo občutljivo in pomembno področje in zakon, ki to
               ureja, zrcali skrb države za starejšo generacijo in njeno socialno varnost. Za
               osvežitev spomina naj ne bo odveč nekaj osnovnih podatkov, kako se je razvijala ta
               zakonodaja v naši samostojni Sloveniji.</p>
               <p>Že meseca marca leta 1991 smo doživeli prvo spremembo pokojninsko invalidske
               zakonodajo in nato so se vrstile naprej manjše pa tudi večje spremembe, zadnja lani
               25. januarja, ki jo je državni zbor predhodnega sklica izglasoval, in nato še kljub
               odložilnemu vetu državnega sveta ponovno glasoval in ga sprejel 2. februarja lani,
               kljub ogorčenim javnim množičnim protestom ne samo upokojenk in upokojencev, njihovih
               organizacij, ampak tudi dela aktivne populacije. Kakšna brezbrižnost prejšnje sestave
               državnega zbora je dokaz izid glasovanja v državnem zboru kljub ponovnemu,
               zahtevanemu glasovanju s strani veta državnega sveta.</p>
               <p>Mimogrede, ko je Zveza društev upokojencev Slovenije v začetku februarja organizirala
               protestno zborovanje na ploščadi pred našim parlamentom z več kot 15-tisoč glavo
               množico proti temu krivičnemu zakonu, delegacije upokojencev takratni predsednik
               državnega zbora ni hotel sprejeti, ni imel časa za predstavnike prek 450.000
               upokojenk in upokojencev, čez nekaj dni pa je imel čas, da je na istem prostoru
               zaplesal s Kurenti.</p>
               <p>Zakaj vam to govorim? Zato, ker je to pomembno, da se boste, kolegice in kolegi
               poslanci zavedali in prek vas vaše stranke, kakšna odgovornost je sprejetje tega
               predloga spremembe pokojninsko invalidske zakonodaje za 462.000 današnjih
               upokojencev, saj je to skoraj četrtina naših državljanov, pa ne samo za te, ampak
               tudi še za vse tiste, ki bodo prej ali slej prišli v upokojenske vrste. Prepričan
               sem, da ste si predlog prečitali in da ste ugotovili kljub negativnemu stališču
               odbora, da je predlog primeren za to prvo obravnavo v državnem zboru, ker bom sam ta
               predlog, kot mi dovoljuje, enako kot vam poslankam in poslancem ter vladi, 184. člen
               našega poslovnika, delno spremenil in dopolnil, kar pričakujem tudi od vas, da bo
               primeren za drugo obravnavo.</p>
               <p>Dovolite mi še kratko utemeljitev teh treh bistvenih sprememb pokojninsko-invalidske
               zakonodaje. Prva sprememba zahteva usklajevanje pokojnin z rastjo ali zniževanjem
               rasti plač s tistim mesecem, za katerega so znani podatki o eventualni povečani,
               povišani spremembi višine plač. To je 160. člen veljavne pokojninsko-invalidske
               zakonodaje. Drugič, zahtevam s tem predlogom spremembo statusa kapitalskega sklada in
               tretjič, sestavo skupščine Zavoda pokojninsko-invalidskega zavarovanja.</p>
               <p>Pa začnimo pri tretjem. Najprej o skupščini SPIZ. Sedanja skupščina, kot sem že
               dejal, je nelegalna in nelegitimna. Nelegalna zato, ker je članom te skupščine že
               pred štirimi leti potekel mandat in ker še vedno ni nove, ki jo je hotel dobronamerno
               imenovati državni zbor, ni, saj je to zakonsko določilo ustavno sodišče razveljavilo.
               Nelegitimno pa tudi zato, ker članov niso izvolili upravičeni volivci, in ker njen
               sestav ni ne logičen, je neustrezen in ne ustreza oziroma ni v skladu z odločbo
               ustavnega sodišča. Le-to je že leta 1994 potrdilo, da bi moral biti sestav skupščine
               takšen, v kateri bi upokojenci bili zastopani vsaj s polovico, drugo polovico pa bi
               naj sestavljali predstavniki delodajalcev, delojemalcev in pa vlade.</p>
               <p>Naj še poudarim, da zavod pokojninsko-invalidskega zavarovanja še danes nima novega
               statuta, saj je njegov novi predlog državni zbor takrat zavrnil, sedaj pa je ponovno
               predložen v razpravo, vendar v taki obliki, ki ne ustreza oziroma ni v skladu z
               odločbo ustavnega sodišča.</p>
               <p>Kot drugo, kapitalski sklad. Po statutu Zavoda pokojninskega in invalidskega
               zavarovanja, ki je bil sprejet 22.10. leta 1992 in objavljen v Uradnem listu številka
               55, 1.10.1993, na strani 2.777 do 2.785, in po le-tem je bil kapitalski sklad v
               sklopu SPIZ-a in lahko trdimo in dokažemo, da je dobro deloval. Res je, da je s
               spremembo predmetnega pokojninsko-invalidskega zakona, o katerem govorim, bil
               kapitalski sklad tako rekoč podržavljen, glej člene 246, 250 in 250.a in člen 246,
               tretji odstavek. Zadnji stavek pravi, citiram: "Edini ustanovitelj in delničar
               kapitalskega sklada je Republika Slovenija." Konec citata.</p>
               <p>V drugem odstavku istega člena pa je povedano, kaj tvori kapital tega sklada. Osnovni
               kapital kapitalskega sklada so deleži in kupnine iz prodaje družbenih podjetij iz
               lastninskega deleža le-te. Pa se vprašajmo, kdo je v pretežni meri ustvarjal družbena
               podjetja. Ali ni to ravno minulo delo današnjih upokojencev in še tistih zaposlenih,
               ki bodo kaj kmalu upokojenci postali. Ta generacija, ki se je v času aktivnega dela
               odrekala delu svojih prejemkov, plač, je v največji meri ustvarjala to družbeno
               premoženje in sedaj je le 10% od te vrednosti po zakonu namenjenih temu skladu kot
               osnovni kapital.</p>
               <p>Pa še karakterističen primer. V kapitalskem skladu iz okvir, ko je izšel iz okvirja
               SPIZ-a, se je kot tak izločil, so njegovi stroški od prejšnjih 103 milijone v letu
               1995 narasli kar na 234 milijonov v letu 1997, da ne govorim o porastu plač
               zaposlenih v tem skladu, o posebnih sejninah, stroških le-teh in ostalega. Pomembno
               pa je še to, da so sicer prihodki kapitalskega sklada znašali reci in piši pičlih,
               okroglo 70 milijonov slovenskih tolarjev v letu 1996 in v letu 1997 v prvih devetih
               mesecih le 375 milijonov tolarjev, in pa po predvidevanju se ta znesek v zadnjih treh
               mesecih do konca tega leta sploh ne bo bistveno povečal. Pa bo kdo rekel, ali se o
               tem znesku sploh splača razpravljati. Seveda se mnogim to ne zdi umestno, upokojencem
               pa to ni vseeno, saj so skromni in gledajo na vsak tolar. Po neki projekciji bi naj v
               prihodnosti v Zavod pokojninsko invalidskega zavarovanja, to se pravi pokojninske
               blagajne, ta sklad prinašal letno pokojninskemu zavodu 1,5 do 2,5% letnih sredstev.
               Prepričan sem, da če ne bo v rokah upokojencev, ki so skrbni in preudarni gospodarji,
               s tem ne bo nič, zato s spremembo tega zakona predlagam, da bi skupščino
               predstavljalo vsaj polovica upokojencev.</p>
               <p>Sedaj pa h glavnemu problemu - usklajevanju pokojnin na osnovi gibanja plač. To je
               160. člen sedaj veljavnega zakona. Sprememba tega člena je najbolj razburila
               upokojence in tudi tiste, ki bodo kmalu to postali. Usklajevanje pokojnin s plačami
               ima svojo osnovo v medgeneracijskem sporazumu, medgeneracijski pogodbi in to pomeni,
               da zaposleni plačujejo prispevke za pokojninsko in invalidsko zavarovanje, da ko bodo
               dosegli z zakonom predpisane pogoje, se bodo upokojili in prejemali svojim plačanim
               prispevkom ustrezno pokojnino in jim bo s tem zagotovljena socialna varnost in višini
               plačanih prispevkov primeren standard.</p>
               <p>Glede na sistem, kakršen je bil doslej, bom odslej v tem smislu namesto Zavoda
               pokojninskega in invalidskega zavarovanja poenostavljeno uporabljal izraz kar
               pokojninska blagajna. Zavod ni imel premoženja, niti ga ni smel ustvarjati, zato
               torej zaposleni plačujejo prispevke za ta čas upokojenih. Ravno zaradi tega je
               utemeljeno, da se gibajo pokojnine enako kot plače, saj se od plač, kot sem dejal,
               plačujejo prispevki, ne pa od nekih življenjskih stroškov, inflacije in tako dalje.
               Prispevki dajejo namreč ob zvišanju plač večjo maso denarja v pokojninsko blagajno in
               ob padcu seveda manjšo. Zato upokojenci vedno in še vedno znova poudarjajo, da hočejo
               deliti usodo zaposlenih tako v dobrem kot v slabem in so pripravljeni po potrebi v
               enaki meri z ostalimi zategovati pas, ampak nič bolj in nič manj kot ostali. Tako je
               bilo vse do 25. januarja 1996, ko je s spremembo tega 160. člena postal to črn dan za
               upokojence. Ta dan ne pomeni več doslednega usklajevanja pokojnin s plačami, torej ni
               več prave odvisnosti, ampak je predlagatelj, oprostite izrazu, "pogruntal" zelo
               zamotano formulo, v katero je vgradil poleg do sedaj polne odvisnosti pokojnin od
               plač še odvisnost pokojnin od gibanja življenjskih stroškov in to v mesecu februarju
               tekočega leta glede na povprečje preteklega leta.</p>
               <p>To se ne da naprej nič izračunati, pa razumi in izračunaj, kdo to more ali zna.
               Izračun je tako možen šele vedno meseca marca, ko je znan dokončen podatek o gibanju
               življenjskih stroškov v preteklem letu v mesecu februarju tekočega leta. Tako
               dobivajo praktično upokojenci le vsakomesečne avanse pokojnin in vse do meseca marca
               prihodnjega leta ne morejo vedeti, ali se jim bodo pokojnine zvišale ali pa celo
               znižale. Pa pustimo ob strani, kdo statističnim podatkom verjame, upokojenci pač,
               verjeli ali ne, so od njih odvisni.</p>
               <p>Drugi problem: prikrajšanje vsot - sprememb tega novega 160. člena pa je, da se
               pokojnine ne usklajujejo več z mesecem, za katerega statistično ugotovljena
               eventualna sprememba plač, ampak kot govori zadnji odstavek tega člena, citiram:
               "Upokojencem pripada pokojnina, usklajena po prejšnjem odstavku od prvega dne meseca,
               v katerem je ugotovljen porast plač, ki še ni bil upoštevan pri zadnji uskladitvi
               pokojnin." Konec citata. Da pa upokojence le ne bi še bolj prizadeli, pa so šele
               napisali stavek, citiram: "Izplačilo pokojnin ne more biti nižje od izplačila
               pokojnin za prejšnji mesec." Konec citata. Kako ironična skrb države za upokojence,
               vendar se znižanja in zvišanja, to moram poudariti, komulirajo in tako
               poravnavajo.</p>
               <p>No, pa dovolite, da vam vso to zamotano teorijo ilustriram s praktičnim verodostojnim
               izračunom. V letu 1996 so tako upokojenci izgubili na račun tega spremenjenega 160.
               člena, vsak kar 32,6 enomesečne pokojnine, kar je državi prihranilo kar okroglih 10
               milijard tolarjev. Letos pa že v prvih devetih mesecih okroglo 33% enomesečne
               pokojnine, tako da bo enako v letošnjem letu prihranek približno 10 milijard ali malo
               več ali pa kakšnih 100 milijonov manj. To pa pomeni, da so se na račun lanskega leta,
               letos znižale pokojnine za absolutnih 2,1% in tako bo to šlo vsako leto, če bo ta
               zakon tako obveljal, naprej. Seveda je vprašanje, kako dolgo bodo to upokojenci
               prenašali in mirno gledali. Pa to še ni vse. Na tej osnovi je bila realna rast
               pokojnin v letu 1996 znižana in je znašala komaj 1,9%, dočim je bila lani realna rast
               plač celo 4,9%. Torej, kdo kaj oziroma več žrtvuje za finančno stabilizacijo naše
               drage, v smislu, kaj je poceni, kaj je drago, države.</p>
               <p>Sedaj pa še h konkretnim ugotovitvam, predlogom in podatkom. Prosim, da za našo
               razpravo spravimo najprej skupaj skupni imenovalec, da ne bomo eni govorili o
               krompirju, drugi o jabolkih, tretji o hruškah. Predlagam, da za skupni imenovalec
               vzamemo krompir, saj je to 100.000 upokojencem že glavna hrana. Zato prosim,
               operirajmo vsi samo s tistimi verodostojnimi podatki in te lahko dobi vsak, predvsem
               pri Zavodu pokojninsko-invalidskega zavarovanja. Jaz imam tu in sicer najnovejše za
               letošnje leto do vključno konec septembra.</p>
               <p>Prvič. Upokojenci opozarjajo, da je nujno počistiti najprej odhodkovno stran
               pokojninske blagajne in iz le-te izločiti vsa tista plačila, ki niso pokojnina ali
               invalidnina ter ne izvirajo iz plačil za pokojninsko-invalidsko zavarovanje. Po
               domače rečeno, izločiti moramo vsa tista plačila, ki so čista socialna dajatev.
               Upokojenci ne nasprotujejo, da to funkcijo vrši Zavod pokojninskega in invalidskega
               zavarovanja, ko ima za to ustrezne kadre, prostore in če dobi za to ustrezna finančna
               sredstva od tistega, ki je pač prejemnikom dal takšne ali drugačne pravice. Postavka,
               ki izkazuje bilance pokojninske blagajne in seveda v državnem proračunu pod
               transferji sredstev v ZPIZ, je milo rečeno, zavajajoča. Primer; v letu 1996 so bili
               ti transferji 67,1 milijarde tolarjev. Po predlogu proračuna za leto 1997 pa že 111,7
               milijard. Kaj pa je v teh milijardah res za pokojnine in invalidnine? Po krivdi
               upokojencev nič. Kajti, če je vlada znižala prispevno stopnjo, tega ne more naprtiti
               upokojencem. Utemeljitev, da razbremenjujemo s tem gospodarstvo, je hvalevredna,
               ampak sedaj ta izpad dohodka v pokojninski blagajni s plačilom le-tega preko
               transferja očitati upokojencem, koliko stanejo državo, je pa le malo prehuda.
               Gospodarstvo bi si lahko pomagalo na več drugih, boljših, enostavnejših načinov.
               Očitek, da je rast števila upokojencev previsoka, je pa tega obžalovanja vreden.
               Normalna rast je pogojena z demografijo. Če pa so vlade prejemale sklepe o predčasnem
               upokojevanju, pač morajo same nositi, ne samo moralne, ampak tudi finančne posledice.
               Ali so upokojenci krivi, da je na primer stopnja rasti upokojevanja v letu 1991 bila
               kar 10,4 %; v letu 1996 pa 6,8; medtem ko je v letošnjem letu v prvih devetih mestih
               ta rast števila upokojencev 1,4%, normalna rast pa je med 1 do 1,2%. To pa pomeni, če
               vam praktično povem, da ljudje pospešeno hitijo v pokoj, ker se bojijo takih ali
               drugačnih pokojninskih reform. Očitek, da je razmerje med zavarovanci in upokojenci v
               zadnjem času vse slabše in zaskrbljujoče - to je sicer res - ampak vprašajmo se
               zakaj, in odgovori so zelo zanimivi in kar več jih je. Eden je, da se je na eni
               strani zmanjšalo število zavarovancev, naj povem, da je razlika med številom
               zaposlenih in zavarovanci v tem, da so nekateri zavarovani tudi, če niso zaposleni,
               saj lahko plačujejo prispevke. V letu 1986 je bilo še 928 tisoč (okroglo)
               zavarovancev, leta 1991 še vedno 816 tisoč, leta 1996 pa le 763,348. To število je
               sicer nekaj večje, kot sem dejal, od števila zaposlenih.</p>
               <p>Ali so upokojenci krivi za okroglo 123 tisoč brezposelnih, medtem ko jih je v
               prejšnjih časih bilo med 10 in 30 tisoč, to se pravi kar 100 tisoč več? Ali v naši
               državi res kdo želi, da bi bilo čim manj upokojencev, torej da bi naši državljani
               umirali prej, preden doživijo upokojitev? Ali to razmerje, ki se znižuje, in manj
               zaposlenih bo po normalnih trendih moralo skrbeti za vse večje število upokojencev,
               je tisti zmaj, s katerim strašijo še zaposlene in tisto strašilo za upokojence; češ,
               če vam ne bomo zmanjšali vaših pravic, bo pokojninski sistem razpadel in kaj bo
               potem. Naj povem kar tu, jasno in nedvoumno, da ni še nikjer pokojninski sistem
               razpadel, da pa je že mnogo vlad in parlamentov padlo, ko so začeli zmanjševati
               socialne in upokojenske pravice. Pa se, kolegice in kolegi, kar ozrimo v našo
               soseščino in poglejmo, kaj se po tej plati dogaja v Evropski zvezi.</p>
               <p>O omenjenem trasferu pa še to. Tu vam lahko naštejem kar 25 kategorij prejemnikov iz
               pokojninske blagajne po spisku Zavoda za pokojninsko in invalidsko zavarovanje, za
               katere res v veliki meri plačuje država iz državnega proračuna, a denar zanj pa ne
               daje država, ampak davkoplačevalci in vse to predstavlja tako visok transfer v
               državni proračun prav zaradi tega, kar sem prej navajal.</p>
               <p>Pa še o potrebnem transferju zaradi tako imenovanega nadomestila in primanjkljaja v
               pokojninsko blagajno. Kdo je ustoličil privilegij in državljansko neenakopravnost, da
               določeni izbranci dobivajo, na primer, pokojnine le po enoletnem najugodnejšem
               povprečju? Pa posebne, pa izjemne, pa še katere druge pokojnine bi lahko našteval, ki
               bremenijo pokojninsko blagajno, vse pa se očita upokojencem kot kategoriji, ki so
               tisti, ki so pošteno delali, si svoje pokojninske pravice zaslužili, in ne samo to,
               so jih tudi plačali. Pa še, zakaj za plačilo pokojnin z mesecem, za katerega so znani
               podatki, in zakaj upokojenci ne sprejemajo vgradnje dodatnega elementa vezave gibanja
               pokojnin na življenjske stroške? Izgovor, da je bil poračun utemeljen le v času
               visoke inflacije, je ironičen in smešen. Poračun je bil in je utemeljen na osnovi
               medgeneracijske pogodbe in izračuna gibanja plač. S tem, da so žal znani podatki o
               gibanju plač le za dva meseca nazaj, je samo negativno in za upokojence brez zveze.
               Če je inflacija nizka ali visoka; pri visoki inflaciji upokojenci dobijo še manj, saj
               so njihove pokojnine še bolj razvrednotene. Na primer, pri 120% inflaciji, kot smo jo
               že imeli, je brez obrestnega računa mesečna inflacija okroglo 10% in ob dvomesečnem
               poračunu, s tem, da dobiš pokojnino revalorizirano šele za mesec naprej, je tu država
               prihranila kar 30%.</p>
               <p>No, za zaključek še tako sporni procent pokojnin v družbenem bruto produktu.
               Primerjava z drugimi državami ne daje prave slike, saj primerjamo, kot sem že dejal,
               krompir z jabolki ali hruškami. V drugih državah so le pokojnine in invalidnine
               upoštevane v procentu v odnosu na družbeni bruto produkt, pri nas, kot sem z
               izvajanjem dokazal, se pa pod pokojninami skrivajo še vse druge, čisto socialne
               dajatve. Če vse to upoštevamo in izračunali smo, je delež naših pokojnin skupaj z
               invalidninami tako primerljiv z drugimi državami. Konkretno, v evropskih državah je
               ta procent med 9 do 10%, pri nas pa je sicer sedaj izkazan med 13 do 14%, različno,
               kakor kdo prikazuje; po prečiščenju pokojninske blagajne pa je to le med 10 in
               11%.</p>
               <p>Še bi lahko našteval argumente za utemeljitev mojega predloga za spremembo
               pokojninsko-invalidskega zakona, pa bom za zaključek, kot to poslovnik zahteva,
               prikazal finančno plat tega predloga. Sprememba sestave skupščine ZPIZ-a ne zahteva
               nobenih dodatnih finančnih sredstev, ampak ravno nasprotno; dala bo majhen prihranek,
               saj predlagam, da je to število 18, ne pa 60, kot je sedaj, ko prejemajo take in
               drugačne sejnine. Isto velja za kapitalske sklade. Vrnitev poračuna, če bi zahtevali
               tisti dvomesečni poračun, kakor izhaja, bi stalo državo okroglo 10 milijard. Vendar
               spreminjam ta predlog, in moj spremenjeni predlog, ki ne zahteva več poračuna za
               nazaj za tista dva meseca, ampak zahteva le sprotno usklajevanje pokojnin s plačami,
               ko le-te v posameznem mesecu dosežejo tudi, na primer kumulativno več kot 1%, kajti
               ti poračuni za 0,2, 0,3, 0,5%, samo jezijo upokojence, saj pri pokojninah to ne
               predstavlja niti toliko, da bi dobil za ta denar povišanja skodelico kave.</p>
               <p>Upokojenci smo vedno dokazovali, da to za urejeno državo ni in ne more biti problem.
               Zakaj? Z ureditvijo doslednega plačevanja prispevkov, ustreznih določil za
               preprečevanje izmikanju in izigravanju plačevanja, bo doseženo več prispevkov kot pa
               ta znesek. Izračunali smo, da bi lahko ta znesek predstavljal, če bi vse dosledno
               uveljavili, celo med 20 do 25 milijard tolarjev. Kateri so ti naši predlogi? Nekatere
               smo že uspeli vklopiti v varčevalni program, mnoge pa še ne. Pa naj jih navedem, kot
               jih navajajo upokojenci:</p>
               <p>Prvič. Dosledna izterjava plačila prispevkov. Že vrabci čivkajo, da mnoga podjetja in
               obrtniki ne plačujejo prispevkov, ker enostavno ne prikazujejo plač, ampak dajo denar
               kar "cash", iz roke v roko.</p>
               <p>Drugič. Mnogi sicer izplačujejo plače, pa ne plačujejo niti prispevkov, kajti nimamo
               več Službe družbenega knjigovodstva, ki je takrat zahtevala. Sedaj imamo druge
               institucije, ki dovoljujejo, da dvigneš z žiro računa plače, ne pa da istočasno
               odvedeš prispevke, v črni ekonomisiji, tako ob zaposlitvah na črno kot ob delu na
               črno. Mi smo ravno v parlamentu že nekaj dosegli, ko smo sprejeli zakon o
               inšpekcijskih službah, ki že daje svoje rezultate.</p>
               <p>Četrtič. Plačevanje prispevkov od vseh izplačil v drugih oblikah, ki dejansko so tudi
               plače.</p>
               <p>Petič. V sivi ekonomiji, za katero ocenjujejo strokovnjaki, da je pri nas najmanj med
               17 do 24%, po oceni Obrtne zbornice pa kar 25, predstavlja kar 25% družbenega bruto
               proizvoda. V razvitih državah, ne bom jemal za vzgled Švice, kjer je ta siva
               ekonomija ocenjena med 2 in 3%, ampak, če govorimo o Nemčiji, Avstriji in drugih teh
               sosednjih državah, vidimo, da je tam siva ekonomija izpod 10%. Res je, da je povsod,
               vendar v naši sivi ekonomiji dela po teh izračunih okroglo 120.000 ljudi in če bi
               ustrezno ukrepali, bi dobili na ta račun tudi, če upoštevamo, da bi ostalo recimo 10,
               12% kljub temu še sive ekonomije, najmanj 40.000 do 50.000 novih delovnih mest in z
               njimi lepe prispevke, pa še druge dohodke za državo. In povejte mi, izračunal sem,
               koliko bi se potem že, če bi samo 30.000 dodatno zaposlili oziroma začeli ustrezno
               plačevati prispevke, bi se razmerje od 1 proti 1,69 zaposlenega za enega upokojenca,
               takoj spremenilo na 1:1,76. Da se enostavno določeni zavarujejo za nižji obseg pravic
               in seveda s tem manj plačujejo.</p>
               <p>Sedmič. Če vlada kogarkoli odveže plačila prispevkov, pač mora ona plačati v
               pokojninsko blagajno te prispevke in v pokojninski blagajni ne bo luknje in ne bo
               potreben dodaten transfer.</p>
               <p>Osmič. Da mnogi, oprostite izrazu, špekulirajo ali pa da rečem taktizirajo in
               plačujejo minimalne prispevke, izberejo pa si določeno dobo in plačujejo prispevke 10
               let znatno višje in si s tem zagotovijo znatno višjo pokojnino, ki se izračuna na
               osnovi najugodnejših 10 let.</p>
               <p>Devetič. Cena dokupa zavarovalne dobe je za zavarovalno leto mnogo prenizka in pri
               nas prav smešna in nerealna in povzroča zopet, uporabljam izraz, samo
               špekulacije.</p>
               <p>Desetič. Priznanje beneficirane dobe je mnogokje za mnoge primere vprašljivo in to
               neupravičeno veča število upokojencev in podaljšuje dobo uživanja pokojnine.</p>
               <p>Enajstič. Privilegij, da se posameznim kategorijam zavarovancev prepusti izbira za
               določitev pokojninske osnove le enoletno povprečje, je potem znatno večja obremenitev
               pokojninske blagajne in je to tudi iz razloga neenakopravnosti državljanov nujno
               ukiniti.</p>
               <p>Dvanajstič. Zaustaviti oziroma znižati na minimum možnost predčasnega
               administrativnega upokojevanja, ne govorim o invalidskem, ampak govorim o
               administrativnem predčasnim upokojevanju, in v takih primerih uzakoniti vsaj plačilo
               vseh prispevkov za manjkajočo delovno dobo do polne delovne dobe.</p>
               <p>Trinajstič. Postaviti ustrezno prispevno stopnjo, ki bo ob upoštevanju ovrednotenih
               prejšnjih 12 točk, dovolj velika za redno izplačevanje pokojnin in po tem predlaganem
               spremenjenem pokojninskem invalidskem zakonu. Še bi lahko našteval možne vire za
               pridobitev teh potrebnih; izračunali smo, če bo ta zakon sprejet in začel veljati,
               recimo, v polovici prihodnjega leta, bi to prihodnje leto znašalo le dodatnih 2,5 do
               3,3 milijarde tolarjev.</p>
               <p>Kaj pa obremenitve s prispevki, na primer za izplačilo plač v bonih v podjetjih, od
               katerih se prispevki ne plačujejo? Ko prideva v trgovino, jaz plačam z denarjem, on
               pa plača z bonom, sva enakopravna, ampak on, jasno, od svojega denarja plača vse
               prispevke in davke, on pa od svojih bonov ali pa njegovo podjetje nič. Dalje; od dela
               neizplačanih plač in so za ta del delavci ali zaposleni dobili delnice, tudi to je
               bil izmik in je izmik plačila prispevkov, pa tudi raznih davščin. Dalje; kaj je s
               privilegiji za 14.000 menedžerjev v Sloveniji? Naj ilustriram, da ima pokojnine nad
               160 tisoč, pa pustimo iz katerih takih ali drugačnih razlogov, komaj 5.700 in nekaj
               upokojencev, ti menedžerji pa imajo take in drugačne privilegije, od katerih ni
               plačan noben prispevek in tudi pri davkih in dohodninah je veliko vprašanje.</p>
               <p>Za zaključek, vas kolegice in kolegi poslanci, prosim, da danes izglasujemo, da je
               spremenjeni predlog primeren za prvo obravnavo in da bomo lahko v drugi obravnavi
               imeli možnost izboljšati besedilo potrebnih sprememb tega zakona. Zavedati se moramo,
               da so potrebne določene spremembe sedaj veljavnega zakona, da se bomo potem šele na
               teh razčiščenih osnovah lahko pogovarjali o realni potrebi in času uveljavitve
               predstoječe pokojninske reforme, za katero se tudi Demokratična stranka upokojencev
               zavzema. Naj še dodam, da je predhodni Odbor za zdravstvo, delo, družino in socialno
               politiko tak predlog obravnaval in tudi sprejel sklep, citiram: "Predlog zakona o
               spremembah in dopolnitvah zakona o pokojninskem in invalidskem zavarovanju je
               ustrezna podlaga za pripravo predloga zakona za drugo obravnavo". Konec citata. Naš
               odbor v tem sklicu pa, žal, tega predloga ni podprl; glasovanje je bilo 7 proti, 5 pa
               za to, da je predlog primeren. In še to je pomembno, da je v skladu s poslovnikom
               tudi sekretariat za zakonodajo dal pismeno izjavo, da je način usklajevanja pokojnin
               v okviru svojih nalog, ta sekretariat nima izrecnih pripomb. Že ustavno sodišče pa
               ima pobudo od Demokratične stranke upokojencev Slovenije in od Zveze društev
               upokojencev, ki obravnava to tematiko, da je ta 160. člen, ki je bil takrat
               spremenjen, neustaven, žal pa ustavno sodišče o tem še ni razpravljalo, saj vlada do
               pred kratkim ni dala svojega mnenja.</p>
               <p>Naj še dodam samo naslednje - pregovor, da se Demokratična stranka upokojencev in
               naša poslanska skupina strinja z varčevalnimi ukrepi, sami pa zahtevamo zvišanje
               regresa in usklajevanja pokojnin s plačami, to naj povem in pojasnim z naslednjim.
               Upoštevajte dejstvo, ki sem ga prej obširno obrazložil, da so se lani pokojnine
               znižale za 32,6%, da se bodo tudi letos za okroglih 33% in še posebej poudarjam, da
               so upokojenci od leta 1991 do letošnjega leta že izgubili več kot 5 mesečnih
               pokojnin.</p>
               <p>Ker sem že dobil mnenje vlade, prosim pa ministra Ropa, če bo on podal to mnenje
               vlade, jaz bi zaključil s tem, da vas pozivam, da glasujemo za ta predlog, da vas
               prosim, da v interesu tako številne populacije, kot so upokojenci - 462.000,
               sprejmemo ta predlog in da zadolžite predlagatelja, da upošteva vse vaše pripombe v
               okviru realnih možnosti za pripravo v skladu tudi z zahtevami vlade za drugo branje.
               Oprostite, da sem bil malo daljši, vendar menim, da je to tako pomembno področje, od
               katerega zavisi ne samo morala, psihična pripravljenost - 462.000 in nekaj
               upokojencev. Hvala.</p>
            </sp>
            <sp xml:id="SDZ2-Redna-07-1997-11-19.sp56">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Kebrič. Ali želi besedo predstavnik vlade? Prosim, proceduralno.</p>
            </sp>
            <sp xml:id="SDZ2-Redna-07-1997-11-19.sp57">

               <speaker>MIRAN POTRČ:</speaker>

               <p>Hvala. Že prej sem razmišljal, na kakšen način bi ugotovil, ali ima vlada stališča
               ali ne. Zdaj je gospod Kebrič pojasnil, da jih ima. Proceduralno predlagam, da jih
               pisno dobimo in da ko jih bomo dobili pisno, potem tudi naprej razpravljamo. Povedati
               moram, da sem, bi rekel, nič me ne čudi, ampak smešno se mi zdi, da enostavno
               gospodje v koaliciji niste sposobni o problemu, ki ga poznate, prej, kot na seji
               državnega zbora direktno oblikovati stališč. Poglejte, ta stvar je od aprila, ali od
               kdaj je zakon vložen. 15. oktobra smo ga imeli na matičnem delovnem telesu - ni bilo
               stališč vlade. Včeraj bi ga morali obravnavati, ste ga preložili, ker morajo biti
               stališča vlade, in smo rekli, krasno, prav je, da se to preloži, da jih dobimo. No,
               potem nam jih pa enkrat dajte, da jih bomo tudi mi lahko pogledali in da se bo
               vedelo, kaj vlada dela in kaj ne, da ne bo isto, kot je z varčevalnimi ukrepi, ko
               zdaj pravzaprav ugotavljamo, da ne vemo, ali jih je vlada sprejela ali jih ni, ali
               samo koalicija...! Mislim, da je že malo smešno, kako se dela. Hvala lepa.</p>
            </sp>
            <sp xml:id="SDZ2-Redna-07-1997-11-19.sp58">

               <speaker>PODPREDSEDNIK ANDREJ GERENČER:</speaker>

               <p>Hvala. Dovolite samo, da damo še besedo ministru, pa bomo potem to uresničili, kar
               predlaga gospod Potrč. Ah, se opravičujem, se opravičujem, gospod minister! Bomo,
               bomo, samo da končamo ta uvodni del! Bomo prekinili to sejo. Nimamo predstavnikov
               odbora za družino in socialno politiko - ni tukaj? (Ne.) Želi predstavnik
               Sekretariata za zakonodajo in pravne zadeve? (Ga ni.) Dobro. Minister želi to tudi
               povedati in dajmo mu besedo, to je pet minut, pa prosim, da še to storimo. Bom pa dal
               predlog gospoda Potrča na glasovanje.</p>
            </sp>
            <sp xml:id="SDZ2-Redna-07-1997-11-19.sp59">

               <speaker>MAG. ANTON ROP:</speaker>

               <p>Spoštovane poslanke, poslanci! Želel sem samo to povedati, da se strinjam z gospodom
               Potrčem. Pismeni predlog je pripravljen, korespondenčna seja vlade teče in dobili
               boste v zelo kratkem času pismeni predlog stališč vlade. Tako, da bi jaz tudi
               predlagal, če je to možno, seveda, da se popoldne nadaljuje ta seja in se opravi
               dokončna obravnava. Hvala.</p>
            </sp>
            <sp xml:id="SDZ2-Redna-07-1997-11-19.sp60">

               <speaker>PODPREDSEDNIK ANDREJ GERENČER:</speaker>

               <p>Hvala. Ne bomo glasovali, torej, tudi vlada sprejema predlog gospoda Potrča. Prosim,
               gospod Potrč. Malo še prosim, gospodje poslanci!</p>
            </sp>
            <sp xml:id="SDZ2-Redna-07-1997-11-19.sp61">

               <speaker>MIRAN POTRČ:</speaker>

               <p>Hvala lepa. Mene veseli odločitev, samo ne veseli me, da se različno dela. Ker če je
               proceduralni predlog, potem ga je pač treba dati na glasovanje. Zakaj enkrat ravnate
               tako, enkrat ravnate drugače - mislim, nima smisla! Saj vam nobeden nič hudega niče,
               no! Tudi delovno predsedstvo naj tako ravna.</p>
            </sp>
            <sp xml:id="SDZ2-Redna-07-1997-11-19.sp62">

               <speaker>PODPREDSEDNIK ANDREJ GERENČER:</speaker>

               <p>Tako ali drugače bi tudi prekinili to sejo, gospod Potrč, samo minister vlade je
               hotel to povedati. Ja, hvala lepa. Prekinjamo sejo, nadaljujemo ob 14.30 uri.</p>
               <p>(Seja je bila prekinjena ob 13.01 uri in se je nadaljevala ob 14.38 uri.)</p>
            </sp>
            <sp xml:id="SDZ2-Redna-07-1997-11-19.sp63">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljevali bomo s popoldanskim delom zasedanja
               državnega zbora. Prosim, da ugotovimo sklepčnost! (47 prisotnih.) Zbor je sklepčen in
               lahko nadaljujemo.</p>
               <p>Prehajamo na <title>43. TOČKO DNEVNEGA REDA - VOLITVE IN IMENOVANJA. </title>K tej točki
               sem vabil predlagatelje oziroma njihove predstavnike in jih lepo pozdravljam.
               Predloge posameznih predlagateljev, to je predloge in mnenja Komisije za volitve,
               imenovanja in administrativne zadeve, ste prejeli. Zbor bo pod to točko dnevnega reda
               obravnaval predloge sodnega sveta, in sicer; dvanajst predlogov odlokov za izvolitev
               v sodniško funkcijo, predlog odloka o razrešitvi okrožne sodnice - svetnice na
               Delovnem sodišču v Kopru, to je predlog Komisije za volitve, imenovanja in
               administrativne zadeve, in sicer naslednje predloge odlokov o razrešitvi namestnika
               Družbene pravobranilke Republike Slovenije, o imenovanju članice Statističnega sveta
               Republike Slovenije, o razrešitvi sodnice za prekrške s sedežem v Izoli in o
               razrešitvi okrožnega državnega tožilca na Okrožnem državnem tožilstvu v Ljubljani.
               Gradivo ste prejeli s sklicem seje.</p>
               <p>Prehajamo na obravnavo in sklepanje o posameznih predlogih. Sodni svet je državnemu
               zboru predložil predloge za <title>izvolitev v sodniško funkcijo</title> na sodniška mesta;
               3 okrožnih sodnic na okrožna sodišča v Mariboru, Kopru in Kranju, 1 okrožne sodnice
               na Delovnem sodišču v Celju, 6 okrajnih sodnic in 2 okrajnih sodnikov na Okrajna
               sodišča v Kranju, Krškem, Ormožu, Slovenj Gradcu, na Jesenicah in v Ljubljani. Želi
               predstavnik Sodnega sveta besedo? (Ne.) Predloge je obravnavala Komisija za volitve,
               imenovanja in administrativne zadeve in zboru predložila poročila ter predloge
               odlokov. Želi poročevalec komisije besedo? (Ne.) Želi besedo predstavnik Sekretariata
               za zakonodajo in pravne zadeve? (Ne.) Želijo besedo predstavniki poslanskih skupin?
               (Ne.) Besedo dajem poslankam in poslancem. Pisnih prijav nimamo. Želi kdo besedo?
               (Nihče.)</p>
               <p>Ker ne želi nihče razpravljati, zaključujem razpravo in prehajamo na glasovanje o
               posameznih predlogih odlokov.</p>
               <p>Na glasovanje dajem predlog odloka o izvolitvi v sodniško funkcijo gospe Jelke Kurnik
               na sodniško mesto okrožne sodnice na Okrožnem sodišču v Mariboru. Ugotovimo
               sklepčnost! (48 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospe Dragice
               Kotnik na sodniško mesto okrožne sodnice na Okrožnem sodišču v Kopru. Ugotovimo
               sklepčnost! Prosim, ugotavljamo sklepčnost! (47 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospe Metke
               Radjenovič na sodniško mesto okrožne sodnice na Okrožnem sodišču v Kranju. Ugotovimo
               sklepčnost! (47 prisotnih.)</p>
               <p>Kdo je za? (37 poslancev.) Je kdo proti? (2 poslanca.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospe Vilme Thaler
               na sodniško mesto okrožne sodnice na Delovnem sodišču v Celju. Ugotovimo sklepčnost!
               Ugotovimo sklepčnost! (49 prisotnih.)</p>
               <p>Kdo je za? (47 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospe Mateje Jereb
               na sodniško mesto okrajne sodnice na Okrajnem sodišču v Kranju. Ugotovimo sklepčnost!
               (48 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospe Irene Renier
               na sodniško mesto okrajne sodnice na Okrajnem sodišču v Krškem. Ugotovimo sklepčnost!
               Gospodje poslanci, imamo veliko glasovanja pri tej točki dnevnega reda. Lepo prosim,
               bodimo pozorni, da bomo lahko normalno to točko končali. Ugotovimo sklepčnost! (48
               prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospoda Valterja
               Vindiša na sodniško mesto okrajnega sodnika na Okrajnem sodišču v Ormožu. Ugotovimo
               sklepčnost! (46 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospe Frančiške
               Fišer na sodniško mesto okrajne sodnice na Okrajnem sodišču v Slovenj Gradcu.
               Ugotovimo sklepčnost! (48 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospe Marije Vabič
               na sodniško mesto okrajne sodnice na Okrajnem sodišču na Jesenicah. Ugotovimo
               sklepčnost! (48 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospoda Saša
               Dogana na sodniško mesto okrajnega sodnika na Okrajnem sodišču v Ljubljani. Ugotovimo
               sklepčnost! (48 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospe Lee Habjanič
               na sodniško mesto okrajne sodnice na Okrajnem sodišču v Ljubljani. Ugotovimo
               sklepčnost! (48 prisotnih.)</p>
               <p>Kdo je za predlagani odlok? (40 poslancev.) Je kdo proti? (1 poslanec.)</p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospe Polonce
               Marjetič-Zemljič na sodniško mesto okrajne sodnice na Okrajnem sodišču v Ljubljani.
               Ugotovimo sklepčnost! (47 prisotnih.)</p>
               <p>Kdo je za predlagani odlok? (42 poslancev.) Je kdo proti? (1 poslanec.)</p>
               <p>Ugotavljam, da je predlagani odlok sprejet.</p>
               <p>Prehajamo na drugi del te točke dnevnega reda. In sicer, <title>predlog </title>Sodnega
               sveta <title>o razrešitve okrožne sodnice - svetnice  na Delovnem sodišču v Kopru </title>. Predlog odloka je v obravnavo zboru predložil
               Sodni svet, ki predlaga, da se gospo Vido Gardelin razreši funkcije okrožne sodnice -
               svetnice na Delovnem sodišču v Kopru z dnem razrešitve. Predlog je obravnavala
               Komisija za volitve in imenovanja, ki je zboru tudi pisno poročala in predložila
               predlog odloka. Želi poročevalec komisije besedo? (Ne želi.) Želi predstavnik
               sekretariata za zakonodajo besedo? (Ne želi.) Želijo besedo predstavniki poslanskih
               skupin? (Ne želijo.) Dajem besedo poslankam in poslancem; pisnih prijav nimam. Želi
               kdo razpravljati? Ker ne želi nihče k razpravi, zaključujem razpravo.</p>
               <p>Dajem na glasovanje predlog odloka o razrešitvi Vide Gardelin funkcije okrožne
               sodnice - svetnice na Delovnem sodišču v Kopru z dnem razrešitve. Ugotovimo
               sklepčnost! (46 prisotnih.)</p>
               <p>Kdo je za predlagani odlok? (46 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Prehajamo na odločanje o <title>predlogu odloka o razrešitvi namestnika Družbene
                  pravobranilke Republike Slovenije.</title> Predlog odloka je v obravnavo zboru
               predložila Komisija za volitve in imenovanja. Komisija predlaga, da se gospoda Cirila
               Koprivca razreši funkcije namestnika Družbene pravobranilke Republike Slovenije z
               dnem 31.12.1997. Želi poročevalec komisije besedo? (Ne želi.) Želi predstavnik
               sekretariata za zakonodajo besedo? (Ne želi.) Želijo besedo predstavniki poslanskih
               komisij? (Ne želijo.) Dajem besedo poslankam in poslancem. Želi kdo besedo? Ker ne
               želi nihče razpravljati, zaključujem razpravo.</p>
               <p>Dajem na glasovanje predlog odloka o razrešitvi gospoda Cirila Koprivca funkcije
               namestnika Družbene pravobranilke Republike Slovenije z dnem 31.12.1997. Ugotovimo
               sklepčnost! (48 prisotnih.)</p>
               <p>Kdo je za predlagani odlok? (46 poslancev.) Je kdo proti? (Nihče.) Ugotavljam, da je
               predlagani odlok sprejet.</p>
               <p>Prehajamo na odločanje <title>o predlogu odloka o imenovanju članice Statističnega sveta
                  Republike Slovenije.</title> Predlog odloka je v obravnavo zboru predložila Komisija
               za volitve, imenovanja in administrativne zadeve. Komisija predlaga, da se v
               Statistični svet Republike Slovenije imenuje za članico gospo Jožico Velišček, in
               sicer za dobo štirih let. Želi poročevalec komisije besedo? (Ne želi.) Želi
               predstavnik sekretariata za zakonodajo besedo? (Ne želi.) Želijo besedo predstavniki
               poslanskih skupin? (Ne želijo.) Dajem besedo poslankam in poslancem. Kdo želi besedo?
               (Nihče.)</p>
               <p>Ker ne želi nihče razpravljati, zaključujem razpravo in dajem na glasovanje predlog
               odloka o imenovanju gospe Jožice Velišček za članico v Statističnem svetu Republike
               Slovenije, in sicer za dobo štirih let. Ugotovimo sklepčnost! Ugotovimo sklepčnost!
               (47 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Prehajamo na odločanje o <title>predlogu odloka o razrešitvi sodnice za prekrške s
                  sedežem v Izoli </title>. Predlog odloka je v obravnavo zboru predložila Komisija za
               volitve, imenovanja in administrativne zadeve. Komisija predlaga, da se gospo Meri
               Mikac razreši funkcije sodnice za prekrške s sedežem v Izoli. Želi poročevalec
               komisije besedo? (Ne želi.) Želi predstavnik sekretariata za zakonodajo besedo? (Ne
               želi.) Želijo besedo predstavniki poslanskih skupin? (Ne želijo.) Besedo dajem
               poslankam in poslancem. Pisnih prijav nimamo. Želi kdo razpravljati?</p>
               <p>Ker ne želi nihče razpravljati, zaključujem razpravo in dajem na glasovanje predlog
               odloka o razrešitvi gospe Meri Mikac s funkcije sodnice za prekrške s sedežem v
               Izoli. Ugotovimo sklepčnost! (46 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>V razpravo dajem <title>predlog odloka o razrešitvi okrožnega državnega tožilca na
                  Okrožnem državnem tožilstvu v Ljubljani.</title> Predlog odloka je v obravnavo zboru
               predložila Komisija za volitve, imenovanja in administrativne zadeve. Komisija
               predlaga, da se gospoda Vladimirja Prezelja razreši funkcije okrožnega državnega
               tožilca na Okrožnem državnem tožilstvu v Ljubljani z dnem razrešitve. Želi
               poročevalec komisije besedo? (Ne želi.) Želi predstavnik Sekretariata za zakonodajo
               in pravne zadeve besedo? (Ne želi.) Želijo besedo predstavniki poslanskih skupin? (Ne
               želijo.) Besedo dajem poslankam in poslancem. Želi kdo razpravljati?</p>
               <p>Ker ne želi nihče razpravljati, zaključujem razpravo in dajem na glasovanje predlog
               odloka o razrešitvi gospoda Vladimirja Prezelja funkcije okrožnega državnega tožilca
               na Okrožnem državnem tožilstvu v Ljubljani z dnem razrešitve. Ugotovimo sklepčnost!
               (48 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je predlagani odlok sprejet.</p>
               <p>Zaključujem to točko dnevnega reda.</p>
               <p>Prehajamo na <title>42. TOČKO DNEVNEGA REDA - SPREMEMBA POROČILA O GOSPODARSKIH DRUŽBAH,
                  PODJETJIH ALI ZAVODIH, ZA KATERE V SKLADU S PRVIM ODSTAVKOM 20. ČLENA ZAKONA O
                  NEZDRUŽLJIVOSTI OPRAVLJANJA JAVNE FUNKCIJE S PRIDOBITNO DEJAVNOSTJO VELJA PREPOVED
                  POSLOVANJA Z DRŽAVO, JAVNIMI PODJETJI IN JAVNIMI ZAVODI. </title>Spremembo poročila
               je zboru predložila Komisija po zakonu o nezdružljivosti opravljanja javne funkcije s
               pridobitno dejavnostjo. Želi poročevalec komisije besedo? (Ne.) Želi besedo
               predstavnik sekretariata za zakonodajo? (Ne.) Želijo besedo predstavniki poslanskih
               skupin? (Ne.) Besedo dajem poslankam in poslancem. Kdo želi razpravljati? Ker ne želi
               nihče razpravljati, zaključujem splošno razpravo in prehajamo na glasovanje.
               Državnemu zboru predlagam, da v skladu s prvim odstavkom 20. člena zakona o
               nezdružljivosti opravljanja javne funkcije s pridobitno dejavnostjo, sprejme
               naslednji sklep:</p>
               <p>"Državni zbor Republike Slovenije sprejema spremembo poročila o gospodarskih družbah,
               podjetjih ali zavodih, za katere v skladu s prvim odstavkom 20. člena zakona o
               nezdružljivosti opravljanja javne funkcije s pridobitno dejavnostjo, velja prepoved
               poslovanja z državo, z javnimi podjetji, javnimi zavodi (Uradni list št. 55/93,
               16(?)/93, 82/93, 61/94, 18/95, 44/95, 12/96, 27/96, 44/96, 19/97, 25/97 in
               64/97.)</p>
               <p>Po obravnavi se ta sprememba poročila objavi v Uradnem listu Republike Slovenije."
               Želi kdo razpravljati o predlogu sklepa? Ker ne želi nihče razpravljati, zaključujem
               razpravo in dajem na glasovanje predlagani sklep. Ugotovimo sklepčnost! (41
               prisotnih.) Ugotovimo sklepčnost! (48 prisotnih.)</p>
               <p>Kdo je za? (43 poslancev.) Je kdo proti? (1 poslanec.)</p>
               <p>Ugotavljam, da je predlagani sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>36. TOČKO DNEVNEGA REDA - LETNO POROČILO O DELU VARUHA ČLOVEKOVIH
                  PRAVIC ZA LETO 1995; DRUGO LETNO POROČILO VARUHA ČLOVEKOVIH PRAVIC ZA LETO 1996.
               </title>Gradivo je bilo objavljeno v Poročevalcu št. 28/96. Pozdravljam gospoda varuha
               in njegove namestnike. Želi gospod Bizjak besedo?</p>
            </sp>
            <sp xml:id="SDZ2-Redna-07-1997-11-19.sp64">

               <speaker>IVAN BIZJAK:</speaker>

               <p>Spoštovani gospod predsedujoči, spoštovane poslanke in poslanci! Najprej bi rad
               izrazil obžalovanje, da ob obravnavi te točke vidim desno polovico dvorane prazno.
               Hkrati pa še eno obžalovanje, da tudi tisti del dvorane, ki je namenjen predstavnikom
               vlade, sameva oziroma smo tam samo domači.</p>
               <p>Prva obravnava letnega poročila Varuha človekovih pravic je vsekakor poseben in
               pomemben dogodek. V ustavi utemeljena institucija varuha bo na neki način dokončno
               konstituirana, ko bo prvi letni poročili obravnaval tudi državni zbor. Ocenjujem
               namreč, da imajo letna poročila varuha velik del svojega namena in pomena prav v tem,
               da jih obravnava najvišji organ oblasti v državi. Na ta način posveti državni zbor
               tudi ustrezno pozornost številnim problemom, ki jih v odnosu do države doživljajo
               mnogi posamezniki. Ne dvomim, da se gospe poslanke in gospodje poslanci osebno ali v
               tem zboru pogosto srečujete s tovrstnimi problemi. Letno poročilo varuha pa vam skuša
               predstaviti težave, zaradi katerih se ljudje obračajo name, v zgoščeni obliki, skupaj
               z nekaterimi predlogi, kako bi veljalo izboljšati stanje.</p>
               <p>Pred vami sta torej poročili varuha za leti 1995 in 1996. Kljub temu da je zlasti od
               predaje prvega preteklo že precej časa, nista izgubili na svoji aktualnosti. Zlasti
               najtežji problemi, ki se nanašajo na najširši krog ljudi, se, žal, niso ali pa niso v
               celoti razrešili. Hkrati pa obe poročili, ki se nanašata na začetno obdobje delovanje
               nove institucije, predstavljata določeno celoto, s tem da so mnogi primeri, ki jih
               prvo poročilo le omenja, v drugem obravnavani bolj podrobno. To lahko štejemo za
               dobro plat, sicer nerazveseljivega dejstva, da o letu 1995 govorimo šele zdaj. Drugo
               poročilo tako prinaša v primerjavi s prvim novo ugotovljene probleme in podrobnejšo
               analizo že prej opisanih. Obe poročili vsebujeta ugotovitve, ocene, mnenja in
               predloge varuha, opis problematike po posameznih področjih, statistične in druge
               podatke o delu ter opise nekaterih zanimivejših zaključenih primerov. Kot ste
               opazili, smo ob prvem letnem poročilu posebej opisali tudi nekatere značilnosti
               našega dela v začetnem obdobju, hkrati pa smo za boljše razumevanje postopka
               prikazali tudi način obravnavanja pobud.</p>
               <p>Splošne ugotovitve in ocene o spoštovanju človekovih pravic in pravni varnosti v
               državni smo v našem prvem poročilu uvrstili prav na konec poročila, struktura drugega
               letnega poročila pa sledi načelu od splošnega k posamičnemu. Statistične podatke, ki
               se zdijo nekaterim posebej zanimivi, smo v obeh poročilih namerno uvrstili na ne
               posebej vpadljivo mesto, saj smo trdno prepričani, da pri delu varuha številke niso
               najpomembnejše. Za razumevanje poročil varuha se je potrebno zavedati, da se na
               varuha obračajo le ljudje, ki imajo težave, ki so mnenja, da so žrtve kršitev
               njihovih pravic, nepravilonosti ali pomanjkljivosti. Zato poročilo ne predstavlja
               opisa splošnega stanja v državi, predstavlja pa precej izčrpno probleme prebivalcev
               te države.</p>
               <p>Institucija Varuha človekovih pravic se je v dveh letih svojega delovanja po naši
               oceni dodobra uveljavila. Izboljšalo se je poznavanje in razumevanje njenih
               pristojnosti in možnosti, čeprav še vedno niso redki primeri napačnega pojmovanja
               njene vloge. Če primerjamo leto 1996 s predhodnim, ugotavljamo, da se je število
               pobud povečalo, vsebina pobude pa se v večji meri nanaša na probleme, ki dejansko
               sodijo v pristojnost varuha.</p>
               <p>Posebej želim poudariti, da statistika, ki se nanaša na pobude, ki smo jih
               obravnavali, ne prikazuje obsežnega dela, ki je povezano z osebnimi in telefonskimi
               razgovori, v katerih je vsaj dvakrat toliko ljudi, kot je obravnavanih pobud, želelo
               informacije, nasvet ali druge vrste pomoč. Temu se nikoli nismo izogibali, hkrati pa
               smo ugotavljali, kako nemočne se pogosto počutijo ljudje. To vrstna pomoč je
               marsikomu veliko pomenila. Povedano ne pomeni, da smo povsem zadovoljni z doseženim.
               Zlasti se želimo bolj podrobno pa tudi na lastno pobudo lotiti nekaterih zapletenih
               vprašanj, za kar v začetnem obdobju ob skromni zasedenosti in velikem številu zadev
               ni bilo prave priložnosti. Zdaj pa takšno usmeritev seveda že uresničujemo.</p>
               <p>Posebno pozornost pri našem delu smo in bomo posvečali pravicam najbolj občutljivih
               skupin, pripornikov, zapornikov, osebam, ki imajo težave z duševnim zdravjem,
               otrokom, invalidom in socialno ogroženim. Veliko pozornost smo pri našem delu
               posvečali stikom z javnostjo, v začetku predvsem zaradi predstavitve institucije
               varuha, kasneje pa vse bolj tudi zaradi opozarjanja na nerešene probleme. Zato se
               novinarjem in javnim glasilom ob tej priložnosti zahvaljujem za vso dosedanjo
               podporo. Naš koncept obveščanja javnosti še dograjujemo tudi v smeri, ki sledi
               pripombam na Odboru za notranjo politiko in pravosodje. Poudarek želimo dati
               sprotnemu predstavljanju posameznih problemov in primerov, seveda pa tudi naših
               predlogov za izboljšanje stanja. Dobro se namreč zavedamo, da je moč varuha tudi v
               podpori javnosti.</p>
               <p>Vzpostavili smo precej intenzivne mednarodne stike. Na začetku so bili pomembni
               predvsem zaradi spoznavanja organizacije in načina dela sorodnih uveljavljenih
               institucij. Še vedno pa so tisti, ki so pomembna možnost za izmenjavo izkušenj,
               medsebojno opozarjanje na pomembne probleme in spodbuda za učinkovito delo.
               Presenetljivo, da se tudi v razvitih demokracijah moji kolegi ukvarjajo s podobnimi
               nepravilnostmi in pomanjkljivostmi. V postkomunističnih državah imamo le še dodatne,
               zlasti nestabilni pravni red in počasno delujoče organe. Sodim pa, da so mednarodni
               stiki varuha pomembni tudi za uveljavljanje Slovenije, saj je področje človekovih
               pravic eno od tistih, ki jim je namenjen poseben poudarek pri presojanju
               demokratičnosti države. Naj v povezavi s tem omenim, da smo pripravili skrajšano
               verzijo letnega poročila za leto 1996 tudi v angleškem jeziku, saj smo ugotovili
               veliko zanimanje za naše delo ne le pri mojih kolegih, ampak tudi pri diplomatskih
               predstavnikih drugih držav, v Svetu Evrope in pri nekaterih mednarodnih
               organizacijah.</p>
               <p>Sodelovanje z državnimi in drugimi organi, ki spadajo v našo pristojnost, v glavnem
               poteka zadovoljivo. Seveda pa se pojavljajo tudi posamezni primeri zamud z odgovori,
               izmikajočih odgovorov in stališč ter podobnega. Nekatere primere neustreznega odziva
               navajamo v poročilu. Ob tem postaja še bolj očitno, v kako slabi situaciji je
               posameznik, če se celo varuhu zgodi, da naleti včasih na težave pri komuniciranju.
               Ugotovitve, tiste splošnejše in tiste, ki se nanašajo na posamezno kršitev,
               nepravilnost ali pomanjkljivost, predstavljajo vsaj dobro polovico več kot 300 strani
               obeh poročil. Že tam so mnoge navedene v najkrajši možni obliki. Zato mi dovolite na
               tem mestu le nekaj skrajno strnjenih poudarkov.</p>
               <p>Posameznik je prepogosto nemočen v razmerju do slabo delujoče države. Ta stavek, po
               mojem mnenju, najkrajše in najbolj celovito povzema problematiko na področju
               spoštovanja človekovih pravic in pravne varnosti v naši državi. V letnem poročilu za
               leto 1995 smo posebej poudarili pet najresnejših problemov, povezanih s človekovimi
               pravicami: dolgotrajnost in neučinkovitost številnih postopkov pred državnimi organi,
               nedodelanost zakonodaje, skromne in nepregledne pritožbene možnosti zoper ravnanje
               nekaterih organov, socialno stisko znatnega števila prebivalcev naše države in pa
               probleme, povezane s slovensko osamosvojitvijo. Na teh ključnih področjih v letu 1996
               ni bilo znatnega izboljšanja, zato v poročilu za to leto posebej poudarjamo dve
               ugotovitvi: delovanje pravne države ni zadovoljivo in glede ugotovljenih
               pomanjkljivosti v letu 1996 ni pravega napredka. Pravna varnost kot temeljna postavka
               pravne države je omajana, zaradi nedodelanega in nestabilnega pravnega reda,
               nerazumno dolgotrajnih in neučinkovitih postopkov pristojnih organov ter zaradi
               načina dela organov, ki prepogosto ni skladen z načeli pravne države. Tovrstne
               nepravilnosti in pomanjkljivosti povzročajo resne težave znatnemu številu državljanov
               in prebivalcev naše države. Ugotavljamo, da torej večina problemov ostaja, nekateri
               pa se celo zaostrujejo. To velja predvsem za dolgotrajnost postopkov na nekaterih
               sodiščih in pri nekaterih upravnih organih. V številnih primerih gre zato za očitno
               kršitev pravice do odločanja v razumnem času in onemogočanje učinkovitega varstva
               pravic. Precej zakonov, ki so zelo pomembni za učinkovito varstvo pravic, tudi lani
               še ni bilo sprejetih. Veljavna zakonodaja v Sloveniji ni v celoti usklajena niti z
               ustavo in ratificiranimi mednarodnimi pravnimi akti niti z novonastalimi družbenimi
               razmerami. Pogosto nastajajo tudi problemi zaradi medsebojne neusklajenosti
               posameznih predpisov ali pravnih praznin. V teh primerih je posameznik v zelo slabem
               položaju, saj se pravne praznine pogosto skušajo zapolniti z analogijami, ki gredo v
               njegovo škodo, z arbitrarnim odločanjem ali z izogibanjem odločitvi. Nekatera
               področja sploh niso ustrezno urejena; torej tako, da bi bilo mogoče predpise dejansko
               izvajati. Zastarela zakonodaja pogosto ne daje ustrezne podlage za delo pristojnih
               državnih organov. Za primer navajam področje delovnih razmerij, kjer veljavna
               zakonodaja ne predvideva številnih situacij, ki nastajajo ob spremenjenih razmerjih
               med delavci in delodajalci.</p>
               <p>Iz različnih razlogov je zato zaradi varstva pravic posameznika in izboljšanja pravne
               varnosti treba na novo sprejeti ali pa spremeniti in dopolniti številne zakone, ki
               jih navajamo v drugem poročilu. S precej zajetnega spiska, ki pa ni izčrpan, smo
               lahko do današnjega dne črtali le zakon o jamstvenem skladu in o upravnem sporu.
               Posebej opozarjam na nujnost, da morajo biti zakoni, za katere ustavno sodišče
               ugotovi, da so protiustavni, usklajeni v postavljenem roku. Da bi na novo sprejeti
               zakoni dosegli svoj cilj, je treba ob njihovi pripravi temeljito ugotoviti dejansko
               stanje in na tej podlagi pripraviti kakovosten predpis. Zaradi na novo nastalih
               razmer je za celovito ureditev nekaterih področij zelo pomembno tudi čimprejšnje
               sprejetje nekaterih meddržavnih sporazumov, zlasti sporazuma o socialni varnosti in
               državljanstvu z drugimi državami na ozemlju nekdanje Jugoslavije. Veliko je ljudi, ki
               ne verjamejo, da so država, njeni organi in pravni red sposobni zavarovati njihove
               pravice. K temu nezaupanju pripomore zlasti dolgotrajnost odločanja o postopkih
               varstva pravic, ki je tolikšna, da postane to varstvo povsem neučinkovito. Prizadeti
               je mnenja, da varstva pravic ni. K nizki stopnji zaupanja v pravo pa pripomorejo tudi
               sprejeti in predlagani predpisi, ki izrazito posegajo v obstoječe pravice. Zato velja
               pri sprejemanju predpisov posvetiti posebno pozornost preverjanju primernosti zakona
               glede na njegov namen in izogibanju vsem nepotrebnim spremembam, ki lahko omajajo
               zaupanje v veljavnost in trajnost zakona. V primeru zakonodajnih pobud, ki so po
               svoji vsebini neustavne, pa morajo pristojni organi o tem odločiti v najkrajšem času.
               Za primer tovrstne pobude naj navedemo zahtevo za odvzem že podeljenih
               državljanstev.</p>
               <p>Na dolgotrajnost zelo številnih upravnih in sodnih postopkov opozarjamo od samega
               začetka našega dela. Dolgotrajnost upravnih postopkov pogosto pomeni neposredno
               kršitev jasnih, čeprav ne vedno realnih zakonskih določb. Hkrati pa gre tako kot v
               primeru nerazumne dolgotrajnosti sodnih postopkov za kršitev Evropske konvencije o
               človekovih pravicah. Število kršitev te vrste je izredno veliko. Pogosto se znajdemo
               v nezavidljivi situaciji, ko moramo posamezniku, ki že predolgo čaka na odločitev o
               svoji, zanj življenjsko pomembni zadevi, na primer o zakonitosti prenehanja delovnega
               razmerja, pojasnjevati, da bi kršili pravice drugih v isti vrsti, če bi zahtevali
               prednostno obravnavo njegove zadeve. Posameznika pač ne zanimajo razlogi za
               preobremenjenost sodišč; od države upravičeno pričakuje sodno varstvo pravic v
               razumnem času.</p>
               <p>Ob tem, ko je potrebno zagotoviti ustrezne pogoje za hitrejše odločanje sodišč, velja
               posvetiti potrebno pozornost tudi razmeram v državni upravi. Le izkušeni državni
               uradniki bodo lahko izpolnili pričakovanja tako upravljalcev države kot tudi
               državljanov. V nekaterih primerih prihaja do svojevrstnega cinizma države, ki na
               primer v davčnem postopku krši zakon glede roka za odločitev o pritožbi, hkrati pa od
               državljanov dosledno terja izvršitev obveznosti v rokih, ki jih postavi. Izvršilna
               oblast bi morala biti veliko bolj dejavna ob vsakem primeru, ko zaradi nepredvidenih
               okoliščin ni mogoče dosledno spoštovati zakona. Njeni ukrepi bi morali težiti k
               čimprejšnji vzpostavitvi zakonitega stanja. Če to objektivno ne bi bilo mogoče, pa bi
               veljalo najti ustrezne rešitve s spremembo zakonov, ki jih ni mogoče izvajati.
               Ugotavljamo, da državni organi pri svojem delu pogosto ne spoštujejo določb nekaterih
               zakonov. Najpogostejše so kršitve zakonskih določil o rokih za izvedbo posameznega
               postopka. Poleg tega pa ugotavljamo tudi izrazito izogibanje upravnim izvršbam.</p>
               <p>Glede ravnanja državnih uslužbencev bi želel poudariti, da uslužbenci državnega
               organa stranke, ki si prizadeva uveljaviti svojo pravico ali upravičen interes, ne
               smejo obravnavati kot nepotrebno motnjo ali kot nekoga, ki prosi miloščino. Pomoč
               neuki stranki je v upravnih postopkih zakonska obveznost, hkrati pa je celovito in
               ustrezno obveščanje nujna sestavina dela državnih organov, če želimo zdrav odnos med
               državljanom in državo v osebi njenih uradnikov.</p>
               <p>Izhajajoč iz izkušenj, zbranih pri našem delu, in vsebine problemov, ki jih imajo
               posamezniki z državnimi in drugimi organi, menim, da odnosi med posameznikom, ki se
               obrača na organ, ter pristojnimi funkcionarji in uradniki, niso vselej takšni, kot bi
               lahko bili. Pri ocenjevanju teh odnosov je seveda treba izhajati iz načela, da je
               država zaradi državljanov in ne narobe. Zato smo v drugo poročilo zapisali nekaj
               načel, ki so bistvena za izboljšanje odnosa med posameznikom in, posplošeno rečeno,
               državo. Gre za načela, ki naj zagotovijo preglednost in razumljivost postopkov,
               dostopnost organov, zakonitost in razumnost odločitev, upoštevanje pravic posameznika
               ter spoštovanje človekovega dostojanstva. Če se zdi katero od teh načel ali celo
               večina njih sama po sebi razumljiva, pa to žal ne pomeni, da se tudi upoštevajo sama
               od sebe. Želim poudariti odgovornost predstojnikov vseh državnih organov, da v okviru
               organiziranja in usmerjanja dela v organu, ki mu načelujejo, zagotavljajo tudi
               upoštevanje tovrstnih načel. Prav bi bilo, da se za posamezna področja oblikujejo
               tudi zavezujoča pravila ravnanja, ki bodo med drugim služila kot osnova za presojo
               korektnosti ravnanja uslužbencev v spornih primerih.</p>
               <p>Upam, da so predlogi za odpravo nepravilnosti, ki jih je na podlagi našega poročila
               ministrstvo za notranje zadeve poslalo vsem drugim ministrstvom, organom v sestavi in
               upravnim enotam, začetek intenzivnih naporov za izboljšanje stanja.</p>
               <p>Spoštovane poslanke, spoštovani poslanci! Kot moto letošnjega poročila smo na prvo
               stran zapisali kratko misel velikega Slovenca, Antona Trstenjaka, "Za človeka gre".
               Prepričan sem, da je to najkrajša in najbrž tudi najpopolnejša oznaka vsebine
               prizadevanj Varuha človekovih pravic, pa tudi vaših, za spoštovanje enakega
               človeškega dostojanstva vsakega človeka brez sleherne razlike in za spoštovanje
               njegovih pravic. Državni zbor ima pri odpravljanju nepravilnosti in pomanjkljivosti
               pomembno in nenadomestljivo vlogo. Poročili bosta dosegli svoj namen, če bomo pri
               njunem obravnavanju imeli pred očmi človeka, ki se sooča z opisanimi problemi. V
               imenu teh ljudi, ki smo jih srečevali in jim skušali pomagati, priporočamo prvo in
               drugo letno poročilo v temeljit razmislek. Naj bo spodbuda za odpravljanje in
               preprečevanje nepravilnosti in pomanjkljivosti, ki prizadenejo ljudi. Hvala lepa za
               vašo pozornost.</p>
            </sp>
            <sp xml:id="SDZ2-Redna-07-1997-11-19.sp65">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod varuh. Poročilo je obravnaval tudi Odbor za notranjo politiko in
               pravosodje kot matično delovno telo. Prosim predsednico komisije, da poda poročilo.
            </p>
            </sp>
            <sp xml:id="SDZ2-Redna-07-1997-11-19.sp66">

               <speaker>DARJA LAVTIŽAR-BEBLER:</speaker>

               <p>Hvala lepa, gospod podpredsedujoči! Spoštovani gospod varuh človekovih pravic,
               spoštovane kolegice, spoštovani kolegi!</p>
               <p>Odbor Državnega zbora Republike Slovenije za notranjo politiko in pravosodje je na
               seji 23.9. letos obravnaval prvo redno letno poročilo Varuha človekovih pravic za
               leto 1995 in drugo redno letno poročilo Varuha človekovih pravic za leto 1996, ki jo
               je Državnemu zboru Republike Slovenije v obravnavo vložil Varuh človekovih pravic
               Republike Slovenije.</p>
               <p>Odbor je bil ob tem seznanjen s poročilom Odbora za notranjo politiko in pravosodje
               in mnenjem Komisije za peticije iz preteklega mandata k prvemu rednemu letnemu
               poročilo Varuha človekovih pravic za leto 1995. K drugemu rednemu letnemu poročilu
               Varuha človekovih pravic za leto 1996 pa sta bila odboru posredovana dodatna
               informacija Zdravniške zbornice Slovenije in pojasnilo Varuha človekovih pravic k
               pripombam Zdravniške zbornice Slovenije. Glede na to, da se problematika obeh poročil
               medsebojno tesno prepleta in povezuje, je odbor obe gradivi obravnaval skupaj.</p>
               <p>Za slovenskega Varuha človekovih pravic velja, da predstavlja tako imenovani
               parlamentarni tip varuha človekovih pravic, kar pomeni veliko povezanost s
               parlamentom oziroma z Državnim zborom. Naj tukaj kot predsednica Odbora za notranjo
               politiko in pravosodje vendarle povem, da je tudi meni kot predsednici, žal, tega
               odbora, da danes ne sodelujejo tudi drugi poslanci pri tej točki, kajti zlasti je v
               posebni delovni skupini gospod Vincencij Demšar zelo tvorno prispeval k oblikovanju
               dodatnega predloga sklepov, ki ga je odbor tudi posredoval Državnemu zboru.</p>
               <p>Prvi motiv letnega poročila je v tem, da obvešča Državni zbor o stanju pravne države
               ter o stopnji varovanja človekovih pravic, o temeljnih svoboščinah ter o tem, kako
               ravnajo državni organi s posameznikom oziroma do kolikšne mere so pri svojem delu
               korektni in na kakšen način izvršujejo svoje naloge. Namen letnega poročila bo
               dosežen, če ga bo parlament razumel kot prikaz dejanskega stanja ter kot prikaz
               predlogov oziroma pobud za izboljšavo tako na zakonodajni ravni kot tudi na področjih
               izvršilne in sodne veje oblasti. Pri tem velja poudariti, da ima slovenski varuh
               človekovih pravic velike pristojnosti na področju sodne veje oblasti, s čimer se
               razlikuje od mnogih drugih ombutsmanov po svetu. Tako je v obeh poročilih dovolj
               prostora namenjenega kritiki delovanja sodne veje oblasti. Pri tem je treba
               poudariti, da ne gre za zastoje v postopkih zgolj pri pravosodnih organih, temveč je
               zaslediti podobno situacijo tudi pri postopkih v upravnih zadevah in to začenši od
               prve stopnje pa vse do Vrhovnega sodišča Republike Slovenije.</p>
               <p>Znano je, da je že sedaj čakalna doba od vložitve tožbe v upravnem sporu do odločitve
               o vloženi tožbi tri leta. Glede na to se institucija Varuha vse pogosteje srečuje s
               stisko posameznikov,ki želijo vzeti pravico v svoje roke. Zato je toliko pomembneje
               skrbno pregledati in upoštevati predloge, ki so podani v poročilih varuha z namenom,
               da bi se zavarovala pravna država in s tem kredibilnost Republike Slovenije. Že v
               prvem rednem letnem poročilu za leto 1995 je bilo poudarjenih pet najresnejših
               problemov, povezanih s človekovimi pravicami, za katere se ugotavlja, da tudi v letu
               1996 ni bilo znatnega izboljšanja, in sicer so to: dolgotrajnost in neučinkovitost
               številnih postopkov pred državnimi organi, nedodelanost zakonodaje, skromne in
               nepregledne pritožbene možnosti zoper ravnanje nekaterih organov, socialna stiska
               občutnega števila prebivalcev ter problemi, povezani z osamosvojitvijo Slovenije. Ob
               navedenih ugotovitvah pa velja poudariti, da se je institucija Varuha človekovih
               pravic dobro uveljavila. Prav tako se je izboljšalo poznavanje in razumevanje njenih
               pristojnosti.</p>
               <p>Ob tej ugotovitvi pa je bila dana pripomba v zvezi z enim izmed bistvenih elementov
               samostojnosti varuha, ki izhaja iz vsebine 55. člena zakona o Varuhu človekovih
               pravic, po katerem se sredstva za delo varuha zagotovijo v proračunu Republike
               Slovenije, višino sredstev pa določi Državni zbor na predlog varuha. V letošnjem letu
               je namreč vlada kršila zakon in sama določila predlog, ki ga ni niti posredovala
               Državnemu zboru kot pristojnemu organu za delo varuha, prav tako ni posredovala
               predloga, ki ga je posredoval Varuh človekovih pravic. V razpravi na odboru je bil v
               celoti podprt predlog, da bi oblikovanje in sprejem kvalitetnih sklepov pozitivno
               vplival na uveljavljanje funkcije ombutsmana v Sloveniji, ob tem pa je bila dana tudi
               sugestija, da bi bilo možno na tem področju storiti več v smeri, da bi si ombutsman
               pridobil še večji ugled in večjo avtoriteto, kot jo trenutno ima. S tem v zvezi velja
               morda izpostaviti, da se na raznih tiskovnih konferencah pri predstavitvi poročil,
               navzoči vse preveč srečujejo s predstavitvijo statističnih podatkov o številu
               nerešenih problemov, kar je sicer potrebno in koristno, vendar pa bi bilo prav, da bi
               se za polno uveljavitev te institucije še posebej izpostavile najbolj očitne kršitve
               človekovih pravic, ki imajo v javnosti najbolj negativen odmev in v takih primerih bi
               dala javnost tudi veliko podporo avtoriteti in ugledu ombutsmana oziroma instituciji
               Varuha človekovih pravic. Obravnava rednih letnih poročil Varuha človekovih pravic je
               tudi priložnost, ki z nastopom varuha pred poslanci Državnega zbora narekuje njihovo
               podporo in navedbo tistih najbolj očitnih akutnih primerov kršitev človekovih pravic,
               kjer se pripombe varuha niso upoštevale. Seveda pa je treba imeti pri tem v vidu
               dejstvo, da je Varuh človekovih pravic kot institucija povsem samostojen in neodvisen
               organ.</p>
               <p>Nadalje je bila ob podpori posameznih ugotovitev iz obeh poročil varuha ponovno
               izpostavljena problematika sodstva, kjer se zadeve ne premikajo v želeni smeri. Pri
               tem pa ne gre zanemariti soodvisnosti med uspešnostjo samega varuha in pa uspešnostjo
               oziroma ravnjo zagotavljanja človekovih pravic ter učinkovitostjo pravosodnih organov
               oziroma sodstva neposredno. Še zlasti je vzbujajoča skrb ob ugotovitvi, da gre včasih
               tudi za namerno zavlačevanje postopkov s strani posameznih sodnikov. Pozorno je treba
               proučiti tudi opozorilo, da gre nemalokrat za direktne kršitve posameznih zakonov.
               Prav tako zasluži vso pozornost ugotovitev, da bi morala Slovenija čimprej
               ratificirati evropsko socialno listino, pri čemer pa moram zdaj že povedati, da je to
               Slovenija storila in gotovo je prav to pomemben korak za nadaljnje uresničevanje
               človekovih pravic na tem področju.</p>
               <p>V zvezi z dodatno informacijo Zdravniške zbornice Slovenije in njenimi pripombami
               glede izvajanja strokovnega nadzora je bilo poleg pisnega pojasnila varuha človekovih
               pravic podano še ustno pojasnilo predstavnikov varuha človekovih pravic. Ne glede na
               pripombe Zdravniške zbornice Slovenije in pojasnila predstavnikov varuha, je bilo
               zavzeto stališče, da sedanji sistem omogoča uveljavljanje pravic na tem področju
               predvsem tistim, ki imajo zagotovljen dober materialni status, kar pa ni ustrezen
               pristop reševanja te problematike, saj je že v ustavi zapisano, da smo socialna
               država. Strokovni nadzor namreč stane 4.000 nemških mark v tolarski protivrednosti,
               kar mora naročnik plačati še pred pričetkom izvajanja nadzora. V poročilu varuha je
               opozorjeno na nedostopnost tovrstne pritožbene poti, saj je navedena cena za večino
               prizadetih posameznikov nepremostljiva. Zato bi bilo treba iskati rešitev v tem, da
               bi ta nadzor olajšali in ga približali tistim, ki objektivno ali pa tudi subjektivno
               razpolagajo s konkretnimi pokazatelji za to, da je utegnil biti postopek zdravljenja
               napačen oziroma neustrezen.</p>
               <p>Odbor je sprejel sklep, da delovna skupina v sestavi: gospod Vincencij Demšar, doktor
               Ciril Ribičič in jaz osebno pripravi celovit predlog sklepov, ki jih bo odbor
               posredoval v sprejem Državnemu zboru. Delovna skupina je to nalogo opravila, odbor je
               ta predlog sklepov tudi potrdil in jih posreduje Državnemu zboru v naslednjih vsebini
               s priporočilom, da jih državni zbor sprejme.</p>
               <p>Prvič. Državni zbor Republike Slovenije se je seznanil s prvim rednim letnim
               poročilom Varuha človekovih pravic za leto 1995 in drugim rednim letnim poročilom
               Varuha človekovih pravic za leto 1996.</p>
               <p>Drugič. Državni zbor ugotavlja, da se je institucija varuha človekovih pravic v
               dvoletnem obdobju svojega delovanja v dokajšnji meri uveljavila v skladu s
               pristojnostmi, ki jih ima po ustavi in zakonu ter opravičila svoj obstoj.</p>
               <p>Tretjič. Državni zbor podpira Varuha človekovih pravic v prizadevanjih, da s svojim
               odločnim ukrepanjem in delovanjem v okviru svojih pooblastil spodbuja splošno zavest,
               da je spoštovanje človekovih pravic in temeljnih svoboščin ena izmed temeljnih
               vrednot vsake demokratične družbe.</p>
               <p>Četrtič. Državni zbor Republike Slovenije podpira ugotovitve Varuha človekovih
               pravic, da delovanje pravne države ni zadovoljivo in da glede ugotovljenih
               pomanjkljivosti v letu 1996 ni bilo občutnega napredka. Večina problemov, povezanih s
               človekovimi pravicami, kot so dolgotrajnost in neučinkovitost številnih postopkov
               pred državnimi organi, nedodelanost zakonodaje, skromne in nepregledne pritožbene
               možnosti zoper ravnanje nekaterih organov, socialna stiska znatnega števila
               prebivalcev naše države in problemi, povezani s slovensko osamosvojitvijo še vedno
               obstajajo ter so v zadnjem obdobju še zaostrujejo.</p>
               <p>Petič. Upoštevajoč navedene ugotovitve bo Državni zbor posvetil prednostno pozornost
               obravnavi zakonodaje, za katero Varuh človekovih pravic ugotavlja, da ne daje
               ustrezne podlage za delo pristojnih državnih organov, ker ni v celoti usklajena niti
               z ustavo niti z ratificiranimi mednarodnimi pogodbami ter z novonastalimi družbenimi
               razmerami.</p>
               <p>Šestič. Vlada Republike Slovenije naj analizira ocene, ugotovitve, mnenja in predloge
               varuha človekovih pravic ter kot odgovorna za izvajanje zakonov in drugih predpisov
               ter za celotno delovanje državne uprave sprejme ukrepe za odpravo nepravilnosti ter
               pomanjkljivosti, na katere v svojem poročilu opozarja Varuh človekovih pravic.</p>
               <p>Sedmič. Za izboljšanje pravne varnosti je nujno sprejeti ukrepe in program za
               izboljšanje učinkovitosti sodišč. Kot ukrep na normativnem področju morata državni
               zbor in vlada posvetiti posebno pozornost ter prednostno obravnavati predpise, ki
               pomenijo zmanjšanje zadev, ki jih rešuje sodstvo ter poenostavljajo sodne postopke,
               seveda ne na račun varstva človekovih pravic in temeljnih svoboščin. Svoj delež
               morajo prispevati odgovorni nosilci pravosodne uprave z modernim upravljalskim
               pristopom in sodobnimi metodami za zagotovitev učinkovitosti, ki pa ne smejo posegati
               v neodvisnost sodnikov.</p>
               <p>Osmič. Izboljšanje učinkovitosti ter dograjevanje novega upravnega sistema v procesu
               približevanja Evropski uniji je ena od bistvenih nalog na področju varstva pravic
               posameznikov v razmerju do uprave. Dolgotrajni in neučinkoviti postopki upravnih
               organov terjajo dosledno uresničitev nalog, ki so vključene v projekt reforme javne
               uprave v Republiki Sloveniji.</p>
               <p>Devetič. Delo javnih uslužbencev je potrebno usmeriti k uporabniku in, upoštevajoč
               priporočila varuha človekovih pravic, strankam v postopkih uveljavljanja svojih
               pravic oziroma upravičenih interesov zagotoviti poleg kvalitetnih storitev tudi
               korekten odnos.</p>
               <p>Desetič. Z mednarodnimi pogodbami in vključevanjem v Evropsko unijo prevzema naša
               država standarde in kriterije, ki veljajo v evropskih državah za področje varovanja
               človekovih pravic in temeljnih svoboščin. Zato morajo državni organi s svojim
               delovanjem na področju varstva pravic in temeljnih svoboščin storiti vse, da se
               državljanom ne bo potrebno obračati na mednarodne institucije in njene kontrolne
               organe.</p>
               <p>Enajstič. Vlada Republike Slovenije naj čimprej pripravi vse potrebno za ratifikacijo
               Evropske socialne listine. Kot rečeno, ta točka tudi tokrat odpade, ker je to že
               storjeno. Hvala lepa za pozornost.</p>
            </sp>
            <sp xml:id="SDZ2-Redna-07-1997-11-19.sp67">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospa predsednica. Želi besedo predstavnik Sekretariata za zakonodajo?
               (Ne želi.) Želijo besedo predstavniki poslanskih skupin? (Da.) Kot prvi se je
               prijavil gospod Samo Bevk, Poslanska skupina Združene liste. Prosim.</p>
            </sp>
            <sp xml:id="SDZ2-Redna-07-1997-11-19.sp68">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani varuh človekovih pravic, gospod
               Ivan Bizjak, namestniki, spoštovani zbor!</p>
               <p>Prav gotovo lahko pritrdimo splošno sprejetemu mnenju, da je inštitucija varuha
               človekovih pravic v dveh oziroma v treh letih uresničila svoj obstoj. Glede na
               izredno veliko prejetih pobud, leta 1995 - 2.352 in leta 1996 - 2.513 in da je bilo
               ob koncu istega leta v obravnavi skupaj skoraj 4.000 pobud, je morda zaznati dejstvo,
               da ljudje od varuha človekovih pravic pričakujejo več, kot le-ta lahko na podlagi
               zakona postori. Marsikje ali bolje rečeno pri marsikomu so se tako pojavile lažne
               utvare in morda tudi prevelika pričakovanja. Področja, s katerimi se ukvarja varuh
               človekovih pravic, so morda preširoko zajeta, inflacija zadev in marsikdaj tudi
               neučinkovito reševanje pobud, pa lahko privede tudi do zmanjšanja ugleda in
               avtoritete institucije Varuha človekovih pravic. Še vedno lahko trdimo, da obstaja
               dokaj veliko nerazumevanje vloge varuha človekovih pravic in predvsem njegovih
               pristojnosti ter se mu tako pripisuje kdaj tudi vloga zadnjega in dokončnega
               razsodnika. Manjši obseg nalog in večja učinkovitost pri reševanju problemov ter
               odgovorno sodelovanje vlade bi prav gotovo povečali ugled te vsekakor pomembne in
               potrebne institucije. Nerazumljiva pa je odsotnost ministrov in predstavnikov Vlade
               Republike Slovenije. Po številu pobud, uvrščenih po svoji vsebini v posamezne vladne
               resorje, bi pričakovali vsaj prisotnost pravosodnega in notranjega ministra, ministra
               za delo, ministra za okolje itd. Neodgovorno pa se mi na drugi strani zdi tudi
               ravnanje poslancev, ki danes niso prisotni v dvorani. Korektno bi bilo in od njih
               odgovorno, da po 3 letih dela varuha človekovih pravic, prisluhnejo problemom, s
               katerimi se ukvarja.</p>
               <p>V Poslanski skupini Združene liste socialnih demokratov smo zato temeljito proučili
               obe redni poročili varuha človekovih pravic za leto 1995 in 1996. Žal obe poročili
               dokazujeta, da smo še daleč od pravne in socialne države. Poročili navajata primere,
               ugotovitve in predloge možnih rešitev, na katere je Združena lista socialnih
               demokratov v Državnem zboru Republike Slovenije opozarjala že v preteklih letih, pa
               niso bili upoštevani; predvsem s področja denacionalizacije, socialne varnosti,
               brezposelnosti, delovno pravne zakonodaje, stanovanjske politike, zdravstvenega
               varstva ter varovanja človekovih pravic. Žal varuh v mnogih primerih ugotavlja, da
               kljub najboljši volji in velikim prizadevanjem ne more prav svetovati niti pomagati.
               Srečuje se namreč z nepopolno in neustrezno zakonodajo, ki je lahko celo v neskladju
               z ustavo, niti ni v posameznih primerih usklajena z mednarodnopravnimi akti. Tu so še
               težave medsebojne neusklajenosti nekaterih predpisov in pravne praznine. In v tem
               labirintu zmede se najtežje znajde preprosti človek, ki se potem v svoji osebni
               stiski in iskanju pravice obrača na različne naslove in obupano išče ter pričakuje
               rešitve velikokrat tudi za čisto osnovna eksistenčna vprašanja, vprašanja preživetja
               in človekovega dostojanstva. Zato se v Poslanski skupini Združene liste socialnih
               demokratov v celoti strinjamo, da je za izboljšanje pravne in socialne varnosti
               potrebno na novo sprejeti, spremeniti in dopolniti zakone iz različnih področjih, ki
               jih v svojih poročilih zelo natančno navaja poročilo varuha človekovih pravic.</p>
               <p>Varuh tako obvešča Državni zbor kot vrhovno zakonodajno telo o stanju pravne države,
               o varovanju človekovih pravic in temelnjnih svoboščin ter zelo razvidno pove, pred
               kakšnimi težavami se znajde posameznik, ki se pri reševanju svojih problemov znajde
               pred neustreznimi zakonskimi rešitvami ali pa se srečuje s številnimi zastoji v
               postopkih pred pravosodnimi in upravnimi organi. Zato državni zbor, po našem mnenju,
               ne bi smel obravnavati poročila rutinsko niti ne površno. Zato se v naši poslanski
               skupini strinjamo tudi z ugotovitvami matičnega odbora, da je potrebno poročilo
               skrbno pregledati in upoštevati predloge, ki so podani s strani varuha človekovih
               pravic, z namenom, da bi se zavarovala pravna država in njena kredibilnost.</p>
               <p>V Poslanski skupini Združene liste socialnih demokratov smo prepričani, da bi morali
               zakone v zakonodajni proceduri, ki zadevajo področje dela varuha človekovih pravic,
               oceniti tudi z vidika, v kolikšni meri smo pri njihovem sprejemanju upoštevali
               varuhova opozorila. Skratka, državni zbor mora ukrepati in se resno posvetiti
               zakonodaji, za katero varuh ugotavlja, da je nedodelana, pomanjkljiva in neustrezna.
               Le tako bomo spremenili razmere in izboljšali položaj posameznika, saj se negativni
               trend ugotovljenih pomanjkljivosti v letu 1995 tudi v letu 1996 ne izboljšuje.
               Prejete pobude naraščajo, stanje se slabša, socialna stiska občutnega števila naših
               prebivalcev pa se povečuje.</p>
               <p>V Poslanski skupini Združene liste socialnih demokratov bomo pri sprejemanju zakonov
               vedno izhajali tudi iz poročil varuha človekovih pravic, saj smo tako v praksi tudi
               ravnali, a smo bili, žal, velikokrat zelo osamljeni.</p>
               <p>Spoštovani zbor, dovolite mi, da v nadaljevanju navedem nekaj primerov. Pobude s
               socialnega področja in delovnopravnih razmerij so veliki meri posledica korenitih
               političnih in ekonomskih sprememb. Kaže se velika nemoč posameznikov, ki so se zaradi
               stečaja ali kot tehnološki višek znašli na cesti. Zelo opazne so kršitve pravic
               zaposlenih in tistih, ki izgubijo delo. Inšpekcija dela pa je pogosto neučinkovita,
               sodišča pa še posebej v delovnih in socialnih sporih zaradi velikega števila zadev
               delajo izjemno počasi. Tako bo potrebno dopolniti zakon o delovnih razmerjih pa
               upoštevati ugotovitve varuha pri sedaj aktualnem zakonu o zaposlovanju in zavarovanju
               za primer brezposelnosti. Zakonodaja mora biti naravnana tako, da razbremeni ljudi,
               ki so že tako v stiski, ne pa, da na primer, nezaposlenim še oteži njihove težke
               socialne razmere. Tudi zakon o jamstvenem skladu, ki je komaj začel veljati, kaže na
               to, da bodo prizadeti zelo težko uveljavljali svoje pravice. V Združeni listi želimo
               s spremembami zakona olajšati delavkam in delavcem uveljavljanje njihovih pravic,
               skladu pa omogočiti normalno delo. Seveda je tudi tokrat na potezi državni zbor, saj
               je na varuha naslovljenih cela vrsta pobud zaradi neporavnanih plač. Z ustreznim
               izboljšanjem zakona pa bi lahko rešili in izboljšali tudi to področje.</p>
               <p>Varuh se je pri svojem delu srečal tudi s težavami, ki izvirajo iz zakona o
               denacionalizaciji. Sedaj je pred nami tretja obravnava sprememb in dopolnil
               omenjenega zakona. Združena lista je na te probleme opozarjali celo vrsto let. Sedaj
               je torej prava priložnost za spremembe. S tega področja se na varuha obrača veliko
               število ljudi s svojimi težavami in krivicami, ki zadevajo najemnike v
               denacionaliziranih poslovnih prostorih in najemnike v nacionaliziranih stanovanjih.
               Že vrsto let prizadeti opozarjajo na nesprejemljivost svojega položaja in na krivice,
               ki so jim bile tako povzročene. Ob spremembah in dopolnitvah zakona o
               denacionalizaciji je Poslanska skupina Združene liste predlagala ustrezne amandmaje,
               vendar, žal, ti niso bili sprejeti. Tako zopet nismo popravili krivic, najemnikom in
               stanovalcem se je to, da se je na primer v teh spremembah najemnikom dodelil status
               stranke v postopku, še zdaleč ni dovolj in pomeni le novo borbo z birokracijo države.
               Varuh pa seveda lahko pričakuje samo nove vloge in nove pobude za reševanje teh
               problemov.</p>
               <p>Na tem področju so še problemi hišniških stanovanj, ki jih varuh zaradi neustrezne
               zakonodaje prikazuje kot nerešljivo vprašanje. Poslanska skupina je zato že v
               prejšnjem mandatu predlagala ustrezne rešitve, pa so bile le-te zavrnjene.</p>
               <p>Šest let je pravno neurejeno tudi vprašanje vojaških stanovanj iz obdobja od 25.
               junija 1991 do 18. oktobra 1991. Gre namreč za okoli 1.000 primerov, od tega jih ima
               v rokah okrog 500 pravnomočne sodbe za izselitev. Vlada je sicer leta 1995 sprejela
               moratorij na deložacije, toda kljub temu velika negotovost med prizadetimi ostaja, še
               posebej zato, ker posebna vladna komisija vsaj javno doslej o svojem delu in
               kriterijih pri pregledovanju pravnomočnih sodb še ni poročala. Stanovanjske težave
               naših ljudi so torej velike. Potrebe po neprofitnih in socialnih stanovanjih se
               povečujejo. Državni zbor je že opravil prvo branje nacionalnega stanovanjskega
               programa. Poslanska skupina je v zvezi s tem predlagala nekaj dodatnih sklepov in
               njihova uresničitev bo po našem mnenju prav gotovo prispevala k razreševanju te
               elementarne človekove potrebe. Zavlačevanje in dolgotrajnost postopkov pri tako
               imenovanih vojnih zakonih, še posebej v zvezi z uresničevanjem zakona o žrtvah
               vojnega nasilja, ker gre za upravičence, ki so vsi po vrsti starejše generacije, je
               prav gotovo nesprejemljivo. Poslanska skupina Združene liste je vložila predlog
               zakona o spremembah in dopolnitvah zakona o žrtvah vojnega nasilja, s katerim želimo
               zagotoviti, da se bodo pravice žrtev vojnega nasilja v skladu z zakonom lahko
               uveljavile v razumnih rokih. Tudi o tem bomo glasovali na državnem zboru in tudi pri
               tem bomo skupno preizkusili, kako razumemo opozorila varuha človekovih pravic.</p>
               <p>Varuh človekovih pravic navaja še celo vrsto drugih področij, od pravic iz
               pokojninskega in invalidskega zavarovanja bivših vojaških zavezancev, kjer je po
               šestih letih omenjeni zakon komaj v drugi obravnavi. Tu je še področje zdravstvenega
               zavarovanja, dolgih čakalnih dob, tako imenovanega prisilnega samoplačništva,
               protekcij itd., kjer so zelo razdelane in nejasne tudi pritožbene možnosti.</p>
               <p>Naj zaključim. Poročilo Varuha človekovih pravic in njegova opozorila bi morala biti
               za Državni zbor ena od usmeritev za prioritete pri sprejemanju in dograjevanju
               ustrezne zakonodaje. To je nujno, tako z vidika utrjevanja in razvijanja pravne in
               socialne države, kot z vidika našega vključevanja v Evropsko zvezo. Zavedati se
               moramo, da bo učinkovitejše in kvalitetnejše delo državnega zbora na zakonodajnem
               področju v marsičem zmanjšalo število pritožb in vlog državljank in državljanov. Če
               pa bomo poročilo oziroma poročili obravnavali samo formalno, moramo pričakovati tudi
               v naslednjih letih še večje število pobud in vlog na varuha človekovih pravic, tudi
               takih, pri katerih bo varuh kaj kmalu ugotovil, da so nerešljive. Problemi, socialne
               stiske in vprašanja, ki zadevajo človekove pravice, se bodo kopičili in pri tem bo
               precejšen del soodgovornosti za tako stanje moral prevzeti nase tudi državni
               zbor.</p>
               <p>Poslanska skupina Združene liste socialnih demokratov sprejema poročili Varuha
               človekovih pravic in bo z vso resnostjo dejavna pri odpravljanju tistih slabosti, na
               katere opozarja varuh. Strinjamo se tudi s sklepi matičnega delovnega telesa in jih
               podpiramo, čeprav se nam tu in tam zdijo premalo obvezujoči.</p>
               <p>K stališčem matičnega odbora pa predlagamo še dodatna sklepa. Prvi sklep se glasi:
               "Komisija za peticije državnega zbora naj obravnava obe redni poročili Varuha
               človekovih pravic in državnemu zboru predlaga, tudi glede na svojo vlogo, izkušnje in
               ocene, prednostne naloge pri sprejemanju in dopolnjevanju zakonodaje, ki v največji
               meri zadeva položaj človeka in njegove pravice.</p>
               <p>In drugi sklep se glasi: "Komisija Vlade Republike Slovenije, zadolžena za preučitev
               pravnomočnih sodb glede izselitve najemnikov iz vojaških stanovanj, dodeljenih v
               obdobju ob 25.6.1991 do 18.10.1991 po takrat veljavni zakonodaji naj čimprej začne
               delo. Vlada Republike Slovenije naj poroča Državnemu zboru, kaj je bilo od
               ustanovitve komisije do danes storjenega na tem področju in poroča o kriterijih, ki
               jih pri svojem delu uporablja. Na prvi naslednji seji pa naj to problematiko
               obravnava tudi Komisija za peticije državnega zbora."</p>
               <p>Naj povem, da ste ta dva sklepa dobili tudi na mizo oziroma na svoje klopi in da je
               pri datumu 8. oktober prišlo do napake, pravilno se glasi 18. oktober in prosim, da
               to upoštevate.</p>
               <p>Varuhu človekovih pravic, gospodu Ivanu Bizjaku in njegovim sodelavcem želim pri
               njihovem odgovornem delu veliko uspeha. Hvala za pozornost.</p>
            </sp>
            <sp xml:id="SDZ2-Redna-07-1997-11-19.sp69">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Bevk. Besedo dajem gospe Darji Lavtižar-Bebler, kot predstavnici...
               Gospa je gentlemansko dala besedo gospodu Delaku, predstavniku Poslanske skupine
               DeSUS.</p>
            </sp>
            <sp xml:id="SDZ2-Redna-07-1997-11-19.sp70">

               <speaker>ANTON DELAK:</speaker>

               <p>Hvala lepa za besedo. Spoštovani! V naši poslanski skupini smo, lahko rečem, kar v
               podrobnosti proučili poročila za leto 1995 in 1996. Dozdeva se nam, pravzaprav smo v
               to prepričani, da je varuh človekovih pravic pokazal na prave probleme, ki jih imamo
               v naši državi. Hotel bi še povedati, da smo prav veseli, da je korajžno postavil
               nekatere ugotovitve, ki so se zdele mogoče pred leti še nemogoče; namreč v tem
               smislu, da živimo danes toliko pa toliko let po osamosvojitvi v neki drugačni
               situaciji, kot je bila tistikrat, in da je zaradi tega treba ali pa, da je mogoče
               probleme drugače reševati, kot so se tistikrat reševali.</p>
               <p>Mi se zavedamo, da je to delo dolgotrajno in zato s poročilom nismo nezadovoljni. Smo
               zadovoljni, ker vemo, da se bo to počasi, počasi reševalo. Imamo seveda neka
               poročila, da se zadeve pa tudi na nekaterih področjih hitreje rešujejo. Na primer,
               ministrstvo za notranje zadeve, sem opazil v sredstvih javnega obveščanja, da je v
               letošnjem letu rešilo precejšnje število problemov, ki so se mogoče pred letom ali pa
               dvema še zdeli nerešljivi. Tako da ne smemo preveč pesimistično gledati na to
               poročilo, ker varuh človekovih pravic govori o tistih negativnostih, nima pa
               možnosti, da bi na dolgo pa široko govoril o tistih pozitivnih stvareh, ki jih je
               dosegel, ker se nam to zdi samo po sebi umevno.</p>
               <p>Ker je moj predgovornik obdelal precej teh problemov, ki so nerešeni, bi se omejil
               samo na enega. To so problemi, povezani z našo osamosvojitvijo. V poročilu je veliko
               teh problemov navedenih, od stanovanj do nerešenega statusa ljudi in tako dalje, in
               tako dalje, ker pač vse takšne spremembe povzročajo osebne stiske posameznikov in
               seveda velike probleme. Tu bi izpostavil samo en problem, za katerega pa moram
               povedati, da ni tipičen in da ni takšen, da bi moral vzbujati neko strašno pozornost.
               Namreč, vi veste, vsi to poznamo, da se v naše poslanski skupini pritožujejo - poleg
               varuha človekovih pravic pa predsedniku države, pa na našo komisijo za peticije in ne
               vem še na koga vse, ker imamo teh inštitucij precej - posamezniki, in moram povedati,
               da me je strašno prizadel en primer, ko mi je nekdo razlagal, kako so mu pred leti
               nazaj varnostni organi vzeli osebno legitimacijo, potni list, so mu povedali, da naj
               enostavno izgine iz naše države in da do danes nima v rokah nobenega drugega
               dokumenta kakor vozniško dovoljenje. Mi pa vemo seveda, na podlagi tega je odvisno en
               cel kup drugih pravic, ki jih neki posameznik ima.</p>
               <p>Jaz seveda pričakujem, ker verjetno varuh človekovih pravic takšen problem pozna,
               mislim pa, da jih je celo več, da ni samo eden, da bomo v naslednjem poročilu, ki ga
               bomo slišali za leto 1997, že lahko izvedeli, da takšnih problemov v naši državi
               nimamo več. Ker nam takšni problemi pravzaprav niso potrebni. Zakaj bi morali ljudje
               "letati" po celem svetu okrog, pa ne vem na kakšno mednarodno sodišče hoditi, če pa
               te probleme lahko z eno dobro voljo in v sodelovanju nekaterih institucij rešimo kar
               sami v naši lastni državi.</p>
               <p>Drugače na koncu povem, naša stranka sprejema na znanje to poročilo in tudi
               sprejemamo na znanje sklepe, ki jih je formiral matični odbor. Hvala lepa.</p>
            </sp>
            <sp xml:id="SDZ2-Redna-07-1997-11-19.sp71">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Delak. Besedo ima gospa Darja Lavtižar-Bebler v imenu Poslanske skupine
               LDS.</p>
            </sp>
            <sp xml:id="SDZ2-Redna-07-1997-11-19.sp72">

               <speaker>DARJA LAVTIŽAR-BEBLER:</speaker>

               <p>Hvala lepa. Spoštovani! Dovolite mi, da torej še v imenu Poslanske skupine LDS
               spregovorim nekaj besed.</p>
               <p>Varuh človekovih pravic v poročilu o svojem delu v preteklem letu uvodoma navaja dve
               oceni, ki nekako ne gresta skupaj. Prva se glasi: "Institucija varuha človekovih
               pravic se je v drugem letu svojega delovanje dodobra uveljavila. Izboljšalo se je
               tudi poznavanje in razumevanje njenih pristojnosti." In druga: "Prav malo problemov
               se je medtem razrešilo. Še več, nekateri problemi se celo zaostrujejo. Delovanje
               pravne države ni zadovoljivo in ni občutnega napredka glede ugotovljenih
               pomanjkljivosti." Mi vsi bi se morali krepko zamisliti nad sliko, ki jo oblastnim
               organom kažeta obe poročili varuha človekovih pravic, pravzaprav je to slika Doriana
               Greya. Poslanci v Državnem zboru bi se morali zamisliti nad dejstvom, da nismo še
               sprejeli zakonov ali sprememb zakonov na področjih, kjer se posameznik pogosto znajde
               nemočen nasproti institucijam, nasproti nepravni državi in nasproti zakonodaji, ki v
               nasprotju z deklariranim razumevanjem za pravnost in za spoštovanje človekovih pravic
               in temeljnih svoboščin vsega tega ne zagotavljajo in ne spoštujejo.</p>
               <p>Tako na primer moramo čimprej popraviti zakone, ki urejajo izvajanje pripora,
               kazenskih sankcij, ravnanja z osebami, ki imajo probleme z duševnim zdravjem, in
               druge in, četudi nekateri to neradi slišijo, čimprej moramo sprejeti zakon, ki bo
               urejal vojaške pokojnine. Državni zbor mora torej te zakone dati čimprej na dnevni
               red, poslanci pa bomo morali zelo skrbno obravnavati zlasti tiste zakonske določbe,
               ki neposredno zadevajo človekove pravice in temeljne svoboščine. Zelo zaskrbljeni
               oziroma zelo zaskrbljujoči so tisti deli poročila varuha človekovih pravic, ki
               govorijo o nekaterih kršitvah s strani sodišč oziroma sodnikov. Na primer: nedosledno
               spoštovanje 83. člena zakona o sodiščih, ki določa preiskave in sojenja v pripornih
               kazenskih zadevah kot nujne zadeve, ali 363. člen zakona o kazenskem postopku, ki
               določa, da mora biti razglašena sodba pisno izdelana v osmih dneh, v zapletenih
               primerih pa izjemoma v petnajstih dne po razglasitvi. Da ne govorim o tem, da se
               pripor pogosto izvaja v popolnoma neprimernih kletnih prostorih, ki tudi ogrožajo
               zdravje pripornikov, pri čemer pa varuh ugotavlja, da niso tako redki primeri
               nečloveškega in ponižujočega ravnanja s priporniki. Varuh človekovih pravic navaja
               primer, ko ni prejel odgovora predsednika Okrožnega sodišča v Mariboru, ki nadzoruje
               ravnanje s priporniki, ko mu je predlagal, naj skrbno preuči konkretni primer in
               varuhu sporoči svoje ugotovitve in stališča.</p>
               <p>Prav tako ni vedno spoštovana pravica pripornikov, da lahko govorijo z zagovornikom
               kadarkoli, razen v času kosila ali kadar je pripornik zunaj. Zamisliti se moramo nad
               poglavjem o sodnih postopkih. Varuh opozarja, da se nemara s sklicevanjem nad
               pomanjkanjem sodnikov skrivajo tudi neupravičeni in subjektivni razlogi. Varuh je, na
               primer, prišel do sklepa, da je treba narediti uporabnejša določila o disciplinski
               odgovornosti sodnikov. Pri svojem delu se je namreč nekajkrat soočil z zadržanostjo
               predsednika sodišča, da bi zahteval uvedbo disciplinskega postopka zoper sodnika, češ
               da je v ureditvi disciplinskega obravnavanja sodnikov več nedodelanosti. Varuh tudi
               opozarja, da predstojniki nekaterih okrajnih sodišč nadzorstvenih pritožb ne
               obravnavajo kot učinkovito pravno sredstvo in nanje tudi ne odgovarjajo ali pa to
               storijo z zamudo in zunaj razumnega roka.</p>
               <p>V dveh navedenih primerih predstojnika okrajnega sodišča nista odgovorila niti na
               posredovanje varuha človekovih pravic, čeprav obstoji zakonska obveza vseh državnih
               organov, tudi sodišč, da varuhu na njegovo zahtevo zagotovijo vse podatke in
               informacije iz njihove pristojnosti. Zelo hud je tudi očitek varuha, pogosto
               ugotavlja, da so razlogi za zastaranje kazenskega pregona izključno ali predvsem
               subjektivne narave na strani sodnikov. Torej tudi pri počasnosti in neučinkovitosti
               sodnih mlinov ne gre zgolj za objektivne razloge. Eden od temeljev pravne države je
               spoštovanje in izvršljivost pravnomočnih odločb. Spoštovati jih mora vsaka fizična in
               pravna oseba. Varuh pa opozarja, da celo oblastni organi tega ne upoštevajo dosledno
               in prav tako tudi občine ne.</p>
               <p>Pomemben preizkusni kamen neke družbe z vidika vladavine prava je tudi spoštovanje
               etike javne besede. Varuh opozarja, da nanj številni posamezniki naslavljajo pobude v
               zvezi s kršenjem pravice do osebnega dostojanstva, varovanja osebnih podatkov in
               domnevne nedolžnosti. Državni organi naj bi novinarjem sporočali podatke o svojih
               ugotovitvah v zvezi s kazenskimi ovadbami, ki razkrivajo njihovo identiteto. Najbrž
               bi se morali zavzeti za podrobnejše navodila v zvezi s tem, ki naj bi jih državni
               organi dosledno upoštevali. Čeprav najbrž ni mogoče na splošno trditi, da so razmere,
               v katerih živijo obsojenci na prestajanju kazni, v zaporu slabe. Toda odstop od
               stališča o plačilu dela obsojencev, ki je sicer že uzakonjeno v 10. členu zakona o
               izvrševanju kazenskih sankcij, je zelo sporen. Še več, nesprejemljiv, saj naša ustava
               in mednarodne konvencije prepovedujejo prisilno delo. Tudi sicer je treba ponovno
               opozoriti, opozorilo pa v prvi vrsti velja vladi in državnemu zboru, da je treba
               zakon o izvrševanju kazenskih sankcij čim prej spremeniti in vnesti vanj vse potrebne
               določbe, ki bodo zagotovile ustrezno kredibilnost in pravnost naše države tudi na
               tem, z vidika spoštovanja človekovih pravic in temeljnih svoboščin, zelo občutljivem
               področju. Sem nemara lahko prištejemo tudi občutljivost urejanja razmer in doslednega
               spoštovanja človekovih pravic v slovenski vojski in policiji in pravno neurejenost
               oziroma ne docela primerno pravno urejenost prisilne hospitalizacije oseb z duševnimi
               motnjami.</p>
               <p>V poročilu je posebej obravnavana problematika urejanja stikov med starši in otroki,
               usklajevanje preživnin in drugo. Priznati moramo, da je cela vrsta problemov v zvezi
               z izplačevanjem preživnin. Pogosto se dogaja, da se eden od staršev, ponavadi je to
               oče, po razvezi zakonske ali izvenzakonske skupnosti izmika plačevanju preživnine za
               svoje otroke. V vsakdanjem življenju se dogaja tudi to, da sicer nezaposleni
               zavezanci delajo na črno, zato pa ne plačujejo dolžnih preživnin ali pa se temu
               izognejo na drug način. Zato bi morali ustrezno zakonodajo spremeniti in se
               zgledovati po drugih evropskih ureditvah, v Švici že velja takšna, kjer so
               uveljavljeni večji avtomatizmi in posebna skrb države, da sama prisilno izterja
               preživninske terjatve. Cela vrsta zelo tehtnih opozoril je in tudi na vseh drugih
               področjih, ki jih poročili obravnavata, tako na področju pokojninskega in
               invalidskega zavarovanja in delovnopravnih zadev. Tu se omenja zloraba delovnega
               razmerja za določen čas. Poročili tega ne navajata, v javnosti pa je vendarle pogosto
               slišati, da morajo ženske ob nastopu službe ali kot pogoj za zaposlitev podati pisno
               izjavo, da v določenem obdobju še ne bodo imele otrok. To je seveda nedopustno,
               protiustavno in država bi morala takšne primere bolj rigorozno preprečevati in
               sankcionirati.</p>
               <p>Ne moremo se iznebiti občutka, da si je varuh človekovih pravic zastavil preveč
               široko polje dejavnosti in da se morda ponekod ukvarja tudi s podrobnostmi, kar bi
               lahko sicer bilo hvalevredno, če ne bi morda to šlo na račun njegove neposredne
               učinkovitosti. Seveda razumemo, da je težko govoriti o neposredni učinkovitosti v
               razmerah, kjer sodni postopki trajajo v nedogled, kjer se tudi v upravnih postopkih
               pogosto roki ne spoštujejo, in v času, v katerem je že zaradi preprostega dejstva, da
               gre za obdobje tranzicije, preglednost pravne države bistveno manjša, kot na primer
               na Švedskem, ki je domovina ombudsmana.</p>
               <p>Poslanci Liberalne demokracije Slovenije obe poročili podpiramo, podpiramo tudi
               predlog dodatnih sklepov Odbora za notranjo politiko in pravosodje. V razmislek pa
               dajemo tudi vprašanje, ali morda ne obstajajo razlogi in potreba po
               institucionalizaciji še kakšnega posebnega varuha pravic državljanov, zlasti za
               področje pravic otrok, morda varuha enakih možnosti ali pa za področje tiska. Ta
               možnost namreč po 159. členu naše ustave velja. Hvala.</p>
            </sp>
            <sp xml:id="SDZ2-Redna-07-1997-11-19.sp73">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospa Darja Lavtižar. Želi besedo še katera poslanska skupina? (Ne želi.)
               Dajem besedo poslankam in poslancem. Kdo želi besedo? Prosim, gospod Jakič.</p>
            </sp>
            <sp xml:id="SDZ2-Redna-07-1997-11-19.sp74">

               <speaker>ROMAN JAKIČ:</speaker>

               <p>Hvala za besedo. Ne bom izkoristil petih minut, ker menim, da bom govoril manj.
               Namreč, Darja Lavtižar-Bebler je seveda v imenu Liberalne demokracije Slovenije
               povedala večji del tistega, na kar sem tudi jaz sam želel opozoriti pri tej razpravi.
               Strinjam se z vsemi tistimi, ki obžalujete neprisotnost enega dela naših poslanskih
               kolegov in neprisotnost predsednika Vlade Republike Slovenije, čeprav je Ministrstvo
               za notranje zadeve zastopano z državnim sekretarjem. In strinjam se z vsemi tistimi,
               ki govorite, da poročila ta državni zbor ne bi smel obravnavati površinsko in
               rutinsko. Mogoče bom bogokleten, ko bom rekel, da ravno to se dogaja. Imam občutek,
               da je poročilo, ki je ena od - ne vem - od 45 točk dnevnega reda 7. seje zgolj točka,
               s katero bi seveda državni zbor ali pa večina želela opraviti na hitro. Že dejstvo,
               da obravnavamo poročilo za leto 1995 in pa poročilo za leto 1996 varuha človekovih
               pravic, se pravi novembra 1997, pove, kakšen odnos ima Državni zbor do problematike,
               katero obravnava Varuh človekovih pravic oziroma obravnavata obe poročili. Seveda
               govoriti na splošno o spoštovanju človekovih pravic in temeljnih svoboščin je stvar,
               ki jo lahko primemo s katerekoli strani in govorimo o kršitvah katerihkoli, ki se
               nanašajo na posameznico oziroma na posameznika.</p>
               <p>Želel bi izpostaviti en problem. Ne problem, želel bi govoriti o tem, da nas pri
               vstopanju Slovenije v Evropsko unijo večina držav ocenjuje ravno na točki spoštovanja
               človekovih pravic v Republiki Sloveniji. Dokler Slovenija ni bila polnopravna članica
               Sveta Evrope, je ta državni zbor intenzivno delal na sprejemanju zakonodaje, tudi s
               tega področja, da bi seveda zadovoljil vse tiste osnovne kriterije, ki je Slovenijo
               uvrstila v članstvo v Svetu Evrope. Žal moram ugotoviti, da po sprejemu v polnopravno
               članstvo smo na neki način na tem področju zaspali, ustanovili oziroma z zakonom
               ustanovili institut varuha človekovih pravic in na neki način potisnili vso
               problematiko - namreč velikokrat imam občutek, da ustanovimo nekaj, neko institucijo
               zato, da se potem ti problemi ne obravnavajo kje drugje. Naj navedem primer. Imam
               tudi občutek, da ko smo v tem državnem zboru ustanovili komisijo, katere sem jaz
               podpredsednik - komisijo za enake možnosti - imam občutek, da nobena druga komisija
               in odbor pri obravnavi predlogov zakona ali aktov ni pozorna na točki diskriminacija
               med spoloma. Ampak se na nek način samoumevno zdi, da bo to komisija prevzela in da
               bo komisija o tem delala, namesto da bi se vsi ukvarjali. In ravno tukaj je točka.
               Menim, da bi moral ta državni zbor pri obravnavi zakonskih predlogov, naj bodo to
               različni zakonski predlogi, posvečati to pozornost, ne pa, da potem na koncu leta
               dobimo - in če ga obravnavamo ob tekočem letu - poročilo varuha človekovih pravic,
               kjer nas točno opozarja česa smo kje "sfalili" oziroma, kaj kje nismo naredili.</p>
               <p>Govoril sem o teh političnih kriterijih. Namreč, vsi veste, da koebenhavenski
               kriteriji iz leta 1993, ki govorijo o članstvu v Evropski uniji Slovenije - eden od
               teh petih kriterijev je politični razlog in ravno politični razlog, ki ga najbolj
               povzdigujejo, je spoštovanje človekovih pravic in temeljnih svoboščin in tudi, če
               pogledate... Naj obrnem tako; če bi brali poročilo varuha človekovih pravic za leti
               1945 in 1996 in bi kaj storili na področju počasnosti pravosodnega sistema, potem ne
               bi bili v Agendi 2000 ocenjeni točno na tej točki, na točki počasnosti pravosodnega
               sistema, z minusom. Hočem povedati, da bi bilo dobro, če bi sproti obravnavali zakone
               tudi s te točke oziroma poskušali karkoli narediti. V Svetu Evrope - naj dodam na
               koncu - nam naš glorificiran status države, ki spoštuje človekove pravice, na nek
               način tudi pada. Mi smo ena od redkih držav - čeravno smo vso svojo politično
               zgodovino mlade države govorili, da imamo najbolje urejene pravice s področja zaščite
               narodnostnih, etničnih manjšin v Republiki Sloveniji - smo ena od redkih držav, ki
               nismo ratificirali konvencije Sveta Evrope o zaščiti narodnostnih pravic in nas je
               npr. prehitela in ueljavila to konvencijo zadnja država, ki je to ratificirala,
               Avstrija. Nismo niti ratificirali konvencije o jezikovni zaščiti.</p>
               <p>Naj zaključim, da se kot predstavnik Liberalne demokracije - liberalni demokrat, od
               vsega začetka svoje politične kariere zavzemam za strpnost in spoštovanje
               različnosti. Pri tem gre več kot za pravico do drugačnosti, spoštovanje različnosti,
               saj pomeni zagotavljanje dejanske enakosti v pravicah in enake možnosti vsake
               posameznice in posameznika. Zato podpiram sklepe, čeravno ne vem, koliko obvezujoči
               bodo ti sklepi Odbora za notranjo politiko in pravosodje, ki naj bi na nek način
               usmerili naša prizadevanja v oblikovanje in uveljavljanje zakonodaje, ki bo dosledno
               uveljavljala varovanje človekovih pravic, predvsem pa krepitev mehanizmov pravne
               države in ostalih institucij našega sistema. Menim, da mi, poslanci, če imamo kakšno
               zelo pomembno moč, je ta, da lahko predlagamo zakone, in upam, da vsi tisti, ki smo
               govorili na to temo, bomo pripravljeni glede na poročilo varuha človekovih pravic
               tudi vložiti zakonske predloge o spremembi določenih zakonov, ki bi reševali
               problematiko, ki jo je ombudsman predstavil v svojih poročilih, pismeno seveda in na
               tem mestu. Hvala.</p>
            </sp>
            <sp xml:id="SDZ2-Redna-07-1997-11-19.sp75">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo razpravljati? Dr. Ribičič.</p>
            </sp>
            <sp xml:id="SDZ2-Redna-07-1997-11-19.sp76">

               <speaker>DR. CIRIL RIBIČIČ:</speaker>

               <p>Spoštovani! V odboru sem bil aktiven tudi v tisti podskupini, ki je pripravljala
               sklepe, in podpiram to, kar je pripravil odbor za današnjo sejo ob poročilu
               ombudsmana. Mislim, da je tudi ta razprava dobra iz tega vidika. Podpiram to, kar je
               bilo rečeno v dosedanji razpravi, ki je bila pretežno usmerjena v to, kaj mora
               državni zbor in kaj moramo mi v državnem zboru storiti za to, da bo manj problemov in
               da se bodo hitreje reševali problemi, na katere opozarja ombudsman v svojih
               poročilih.</p>
               <p>Ob tem bi se rad opredelil do enega vprašanja, ki ga je že načela kolegica, gospa
               Lavtižarjeva, ko je govorila o tem, ali se ombudsman preveč spušča v posameznosti ali
               ne. Moje mnenje je, da je smiselno in včasih zelo pomembno in koristno, če ombudsman
               opozarja na obseg kršitev človekovih pravic v Sloveniji. Iz tega vidika so
               statistični podatki o tem, koliko je pritožb, koliko je rešenih, na kakšen način so
               rešene, kakšno je njihovo število in obseg, lahko zelo koristni in prepričljivi. Zdi
               se mi pa, da je - in tukaj mislim, da je ombudsman bil zelo uspešen - zdi pa se mi,
               da bi pa v posameznih primerih proučitev posameznega primera, ki je posebej kričeč,
               ki posebej odstopa, kjer gre za posebej hude kršitve, pa tudi neustrezne reakcije
               tistih, ki so te kršitve povzročili, pa se ne odzovejo na opozorila ombudsmana, da bi
               pa takšni posamezni primeri ravno tako lahko imeli zelo veliko vlogo in pomen. O tem
               sem že govoril v odboru, o tem sem enkrat ali dvakrat že gospoda Bizjaka osebno
               opozoril. Meni se zdi, da bi se na tem področju dalo storiti nekaj več. Da povem zelo
               konkretno, da bi te posamezne kričeče primere hudih kršitev izkoristili za vzvod za
               to, da se stvari bolj premaknejo, ne samo glede tega posameznika, ampak glede drugih
               podobnih primerov. Zdi se mi, da ta kombinacija te množične obravnave in ukvarjanja z
               množico primerov in takšnih posameznih, posebej kričečih primerov, da je to tista
               najboljša rešitev, in mislim, da tudi izkušnje ombudsmanov iz drugih držav to
               potrjujejo. Ko se je ombudsman uveljavil in dobil največji ugled, največjo politično
               moč za druge zadeve, takrat, kadar se je v posameznem primeru upal soočiti tudi z
               najvidnejšimi, najpomembnejšimi nosilci politične moči, ki niso hoteli spoštovati
               njegovih opozoril oziroma človekovih pravic.</p>
               <p>Na koncu naj omenim samo še odsotnost kolegov, opozicijskih kolegov, socialdemokratov
               in krščanskih demokratov. Če je kdo, ki sliši to, kar govorim, če niso šli na
               kolektivni dopust, potem naj prisluhne mojemu mnenju, da bi bilo lepo, da bi ob tej
               točki bili tukaj. Ne gre za točko, ki je interesantna predvsem ali samo za vladne
               stranke ali pa samo za dve stranki, katerih poslanske skupine so se oglasile v tej
               razpravi; gre za stvar, ki je enako interesantna za celoten parlament. Ne ombudsman
               ne ljudje, o katerih pravicah danes tukaj razpravljamo, niso popolnoma nič krivi, če
               niso uspeli s takšnim ali drugačnim proceduralnim predlogom. Zato naj jih še enkrat
               pozovem, da naj se ob tej točki in drugih točkah, ki nimajo nobene zveze z njihovimi
               predlogi, ki še niso na dnevnem redu oziroma bodo na dnevnem redu nekaj dni pozneje,
               kot bi sami želeli, aktivno udeležijo tega našega zasedanja. Hvala lepa. </p>
            </sp>
            <sp xml:id="SDZ2-Redna-07-1997-11-19.sp77">

               <speaker>PODPREDSEDNIK ANDREJ GERENČER:</speaker>

               <p>Hvala lepa, dr. Ribičič. Želi še kdo besedo? (Ne.) Gospod varuh mogoče? Hvala.</p>
               <p>Potem zaključujem splošno razpravo. Matično delovno telo predlaga zboru, da sprejme
               naslednje sklepe. Sklepe ste dobili na mizo, gre za sklepe od 1 do 10, ker je 11., če
               smo prav razumeli, že uresničen.</p>
               <p>Dajem jih v razpravo. Želi kdo o njih razpravljati? (Ne.) Zaključujem razpravo.
               Predlagam, da o njih glasujemo. Ugotavljamo sklepčnost! (48 poslancev.)</p>
               <p>Kdo je za predlagane sklepe? (48 poslancev.) Je kdo proti? (Nihče.)</p>
               <p>Ugotavljam, da so sklepi sprejeti.</p>
               <p>Imamo še dva sklepa gospoda Bevka. Dobili ste ju prav tako na mizo, z datumom 19.
               november. Opozarjamo na popravek pri 2. sklepu. Gre za 18.10.1991. Želi kdo o tem
               razpravljati? (Ne.) Predlagam, da o njiju odločamo. Ugotavljamo sklepčnost!</p>
               <p>(49 poslancev.)</p>
               <p>Kdo je za predlaganega sklepa gospoda Bevka?</p>
               <p>(37 poslancev.) Je kdo proti? (Nihče.)</p>
               <p>Ugotavljam, da sta tudi ta dva sklepa sprejeta.</p>
               <p>S tem zaključujem to točko dnevnega reda. Zahvaljujem se gospodu varuhu človekovih
               pravic in njegovim sodelavcem za prijetno sodelovanje, z dobro željo tudi po uspehu v
               prihodnje.</p>
               <p>Prehajamo na <title>27. TOČKO DNEVNEGA REDA - PREDLOG ZAKONA O OSEBNI IZKAZNICI - TRETJA
                  OBRAVNAVA </title>. Imamo dva amandmaja. In sicer amandma vlade k 6. členu in amandma
               na amandma vlade, prav tako na ta člen, ki ga je vložila Slovenska nacionalna
               stranka. Dajem v razpravo oba amandmaja. Želite razpravljati? Gospa Maria
               Pozsonec.</p>
            </sp>
            <sp xml:id="SDZ2-Redna-07-1997-11-19.sp78">

               <speaker>MARIA POZSONEC:</speaker>

               <p>Hvala lepa. Spoštovani! Imamo dva amandmaja na zakon, katerega smo v drugem branju,
               upam, uskladili tako, da tudi odgovarja narodnosti. Torej, ohranja prejšnje oblike,
               nič ne dodaja, nič ne vzame. Torej, po ustavi in po položaju narodnosti bi nam
               najbolj odgovarjalo osnovno besedilo brez amandmajev.</p>
               <p>Amandma gospoda Zmaga Jelinčiča smo že enkrat obravnavali in smo glasovali proti,
               tako da niti ne mislim, da bi bil ta amandma izglasovan. Vendar amandma naše vlade
               tudi skrajša pravice. Leta 1984, takrat, ko še nismo imeli svoje države, ni bilo
               demokracije, se ni bilo treba boriti za to, da imamo dvojezično izkaznico. Danes nam
               vlada ponuja samo dvojezični obrazec in ne dvojezično izkaznico. Menim, da Lendavo ne
               morete pisati samo Lendava ampak Lendva in Koper Capodistria. Torej ta rešitev bi
               bila protiustavna. Prosim vas, da glasujte proti obema amandmajema. Hvala.</p>
            </sp>
            <sp xml:id="SDZ2-Redna-07-1997-11-19.sp79">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Battelli.</p>
            </sp>
            <sp xml:id="SDZ2-Redna-07-1997-11-19.sp80">

               <speaker>ROBERTO BATTELLI:</speaker>

               <p>Hvala lepa, gospod podpredsednik.</p>
               <p>Vlada v obrazložitvi svojega amandmaja v drugem odstavku pove naslednje: S tem
               amandmajem je hkrati nedvoumno določeno, da se na območjih, kjer živita avtohtoni
               italijanska oziroma madžarska narodna skupnost, izda osebna izkaznica na dvojezičnem
               obrazcu, ne pa dvojezična osebna izkaznica, ki vključuje tudi zapis osebnih podatkov
               na osebni izkaznici v obeh jezikih, torej z vsemi jezikovnimi znamenji obeh jezikov.
               S tem naj bi se po mnenju vlade ohranil obstoječi nivo manjšinskih pravic, kar naj bi
               bilo tudi skladno z vidika osamosvojitvenih obljub Slovenije, da se raven manjšinske
               zaščite ne bo znižala.</p>
               <p>To seveda ne drži. Ne drži zaradi tega, ker obstoječi zakon o osebnih izkaznicah res
               da govori o dvojezičnih obrazcih, to je zakon iz leta 1979. Govori pa o dvojezičnih
               obrazcih zaradi tega, ker je tisti zakon pač urejal osebno izkaznico in torej obrazce
               enotno za takratno Slovenijo. In seveda je ta zakon glede na ustavno ureditev, ki je
               takrat veljala, in kar zadeva jezikovne pravice, velja tudi sedaj po 11. členu ustave
               Republike Slovenije, torej tisti zakon ni mogel predpisati dvojezične osebne
               izkaznice, zaradi tega, ker so bili pristojni organi v tedanji ureditvi vezani na to,
               da vpišejo tudi osebne podatke in ostale podatke v obrazec v obeh jezikih, od
               statutov občin in pa mnogih drugih tudi še sedaj obstoječih predpisov, pravilnikov o
               imenovanju krajev, naselij in ulic, zakona o osebnem imenu itn. Predvsem
               zaskrbljujoče je dejstvo, da vlada pravi, da na ta način ne bo potrebno uporabljati
               jezikovnih znamenj - v tem primeru samo enega od dveh jezikov, ki se ju ta materija
               tiče, to je seveda madžarski jezik, kajti italijanščina ima enake znake kot
               slovenščina, kvečjemu kakšnega manj. Medtem ko madžarščina ima kar nekaj posebnosti,
               ki bi jih morala uprava v vseh njenih segmentih upoštevati, dosledno, in to že kar od
               splošne deklaracije o človekovih pravicah pa navzdol do vseh mednarodnih obveznosti
               Republike Slovenije, posebej pa še naj citiram samo enega od teh predpisov, to je
               zakon o osebnem imenu, kjer izrecno, kjer je izrecno povedano, da je potrebno
               spoštovati pač pisavo, v tem primeru pripadnikov madžarske narodne skupnosti. Prav
               tako ratificiran mednarodni sporazum z Republiko Madžarsko, ki je popolnoma
               recipročen glede obveznosti, ki jih je z ratifikacijo tega sporazuma prevzela
               Madžarska za slovensko manjšino na Madžarskem, izrecno pravi v 4. členu, da
               podpisnici zagotavljata pripadnikom manjšin svobodno uporabo njihovega jezika v
               zasebnem in javnem življenju, uporabo izvirnih imen in priimkov in njihovo vpisovanje
               v matične knjige. Podpisnici se zavezujeta, da bosta na območjih, kjer manjšini
               avtohtono živita, zagotavljali enakopravno uporabo obeh jezikov. Enakopravno uporabo
               obeh jezikov posebej pri zemljepisnih imenih in javnih napisih, v organih lokalne
               samouprave, v pisni in ustni komunikaciji pred upravnimi in sodnimi organi ter
               drugimi javnimi službami.</p>
               <p>Vemo, da je izvirni greh, ki bi kdo našel, lahko najti v sedanjem centralnem registru
               prebivalstva, ki je narejen, ne da bi spoštoval ta jezikovna znamenja, in je narejen,
               ne da bi spoštoval uradnost krajevnih imen v obeh jezikih, tako kar zadeva Koper,
               Izolo in Piran, kot tisti del prekmurskih občin, ki so definirana po zakonu kot
               narodnostno mešana. Skratka, amandma vlade po tej obrazložitvi ne upošteva v celoti
               ustavnopravnega reda Republike Slovenije in niti ne mednarodnih obveznosti Republike
               Slovenije, kolikor bi obveljala taka obrazložitev.</p>
               <p>Kar zadeva recipročnost s tistimi občinami v Republiki Italiji, v katerih se izvaja
               na teritorialnem načelu zaščita slovenske narodne skupnosti, lahko ugotovimo, da
               sicer res ni vse, kar je zapisano v teh osebnih izkaznicah - in tu imam nekaj
               fotokopij, ki vam jih lahko pokažem - ni vse, kar je vpisano v osebni izkaznici,
               dvojezično, ampak imena krajev pa so, tu imam Devin-Nabrežina. Piše Republika
               Italiana - Repubblica Italija, Comune di - občina, Duino Aurisina - Devin, Nabrežina.
               Imam drugo fotokopijo sedaj veljavnih osebnih izkaznic, kjer isto velja za občino
               Dolina. Po predlogu, ki ga imamo sedaj, tako kot je že povedala gospa Pozsonec, bi ne
               imeli več Koper - Capodistria, Lendava - Lendva, Piran - Pirano in tako naprej, ampak
               samo v slovenskem jeziku. Za ta del uprave in za centralni register prebivalstva ne
               obstajajo več krajevna imena v italijanskem in madžarskem jeziku.</p>
               <p>Bilo je rečeno, da to upošteva zatečenost, da predlog vlade upošteva zatečeno stanje
               in tako naprej. Ni res! Iz razlogov, ki sem jih prej povedal, se pravi kombinacija
               zakona iz leta 1979 in vseh ostalih predpisov, kombinacija vseh teh predpisov skupaj
               je v bistvu proizvedla dvojezično osebno izkaznico. Kar se je, vsaj kar zadeva občino
               Koper pred reformo lokalne samouprave in centralizacijo teh služb, tudi dosledno
               izvajalo in imam fotokopije starih osebnih izkaznic, ki so v celoti dvojezične, tudi
               s krajevnim imeni v obeh jezikih in to je zatečeno stanje in ohranjanje že
               pridobljenega nivoja pravic. To, kar zadeva ta del problematike.</p>
               <p>To, kar naj bi hoteli uvesti nekateri amandmaji, s katerimise soočamo tudi v tretjem
               branju, je pa naslednje: je poskus brisanja teritorialnega načina izvajanja pravic za
               narodni skupnosti in s tem kolektivnih pravic in njihovo selitev na individualno
               raven samo na teh območjih. Se pravi, kolektivne pravice se spremenijo v
               individualne, in to samo na določenih območjih.</p>
               <p>Kolikor bi sprejeli tako filozofijo, in mi bomo pokazali to z glasovanjem tu danes,
               se moramo zavedati tudi političnih posledic takih eventualnih odločitev. To pomeni,
               spoštovane kolegice in kolegi, da mi odpremo vrata nestrpnosti. Stanje, kakršno je ta
               trenutek, omogoča enakopravnost jezikov in vsak se lahko identificira v tej
               enakopravnosti jezikov. Kolikor bomo pa mi dosegli to, da bo vsak zaprosil za
               dokumente in tako naprej tudi v jeziku svoje narodne skupnosti, bomo omogočili in
               uzakonili najprej getizacijo, v naslednjem koraku pa bomo v danem primeru omogočili
               rast nestrpnosti tudi na narodnostno mešanih območjih.</p>
               <p>Menim, da država in ureditev, ki sta nastali v kontekstu visoke moralne tenzije
               znotraj politike, zato da se dosledno spoštujejo pravice, da se dosledno spoštujejo v
               tem kontekstu tudi pravice narodnih skupnosti, in Slovenija ta trenutek še - bomo
               videli, kako dolgo - ampak ta trenutek še velja v mednarodni skupnosti kot država, ki
               je to dobro rešila oziroma ki je nudila dobro podlago za to, da se ti problemi
               rešijo. Torej, menim da če bomo sedem let po osamosvojitvi opustili te principe in to
               ureditev, nam ne bo dosti pomagalo ne samo, kar zadeva naš ugled, ampak nam ne bo
               dosti pomagalo tudi, kar zadeva uveljavitev pravne države na mnogih drugih
               področjih.</p>
               <p>Moj predlog je, da se vsi amandmaji, ki so bili predloženi v tretjem branju,
               zavrnejo. In to iz preprostega razloga, ker osnovni tekst zakona omogoča že sedaj pač
               uvedbo angleščine, če je že potrebno uvesti angleščino v osebni izkaznici, ki postane
               tudi potovalni dokument in torej ni samo identifikacijski dokument, ampak postane
               tudi potovalni. Zakaj? Zaradi tega, ker v kolikor bo Republika Slovenija pristopila h
               konvenciji in mednarodnim dokumentom, od Interpola itn., ki pač nalagajo vključitev
               tudi enega od svetovnih jezikov v tekst osebne izkaznice, zato, da bo razvidno, da
               gre za potovalni dokument, ki uživa kontrolo, ki uživa popolno verodostojnost s
               strani države, ki jo je izdal, to po sedanjem 5. členu zakona minister lahko naredi,
               ker sedanja dikcija 5. člena predlaganega zakona daje to pristojnost ministru. In če
               se pristopi k taki konvenciji, minister lahko odloči, da uvede angleščino poleg
               slovenščine in poleg obeh jezikov narodnih skupnosti na tistih območjih občin, kjer
               se zaenkrat uporablja enakopravnost jezikov. Hvala.</p>
            </sp>
            <sp xml:id="SDZ2-Redna-07-1997-11-19.sp81">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Battelli. Besedo ima gospod Džuban.</p>
            </sp>
            <sp xml:id="SDZ2-Redna-07-1997-11-19.sp82">

               <speaker>GEZA DŽUBAN:</speaker>

               <p>Hvala, gospod predsedujoči. Po vseh teh tolmačenjih in variantah v enem in drugem
               branju ter amandmajih na člene tega zakona nismo prišli do končnega tolmačenja
               oziroma razjasnitve nekaterih pojmov, o katerih tudi govori kolega Battelli, o
               vladnem amandmaju na 6. člen in potem o informaciji, ki se nanaša na zakon o
               ustanovitvi občin ter določitvi njihovih območij. Tukaj bi prosil Sekretariat za
               zakonodajo, da nam pomaga razjasniti nekatere zadeve, kajti takrat, ko se bomo
               odločali, bo to moralo biti dovolj jasno, ker v nasprotnem primeru lahko odločamo
               napačno oziroma lahko komurkoli škodujemo.</p>
               <p>Prvič, v predlogu zakona o osebni izkaznici, tretja obravnava, bi kljub vsemu še
               enkrat zaprosil sekretariat, da mi reče, kaj pomeni: na območjih občin, v katerih
               živita avtohtoni italijanska in madžarska narodna skupnost, izda pristojni organ
               dvojezično osebno izkaznico. V prekmurskem delu je situacija nekoliko drugačna kot v
               primorskem delu in v zakonu o ustanovitvi občin pravi 5. člen: "Narodno mešana
               območja so po tem zakonu tista, ki jih kot taka opredeljujejo sedanji statuti občin
               Lendava, Murska Sobota, Koper, Izola in Piran." Vse v redu in prav, vendar meni se
               postavlja vprašanje, da občin, o katerih govori ta zakon - Lendava in Murska Sobota -
               ni več in statutov teh občin ni več, čeprav so ti določali narodno mešana območja, in
               mislim, da ni bilo večjih problemov, pa občasno so bili, o katerih danes ni potrebno
               govoriti. Predlog tega zakona, ki ga imamo pred seboj v tretji obravnavi, pa govori
               na območjih občin, vendar se nazaj več ne sklicuje. Ali to pomeni, na območjih občin,
               v katerih živita obe narodni skupnosti, so sedanje občine po tem zakonu o ustanovitvi
               občin, ker v Prekmurju ne govorimo več o Murski Soboti in Lendavi, pač pa govorimo o
               novih občinah, kjer živi narodnost, to je Šalovci, Moravske Toplice in Lendava? Če so
               to te občine, in potem naprej, kar je pa bistveno sedaj, ali pomeni dikcija, "na
               območjih občin, v katerih živita avtohtoni italijanska in madžarska narodna
               skupnost", ali gre za celotno občino ali samo za tista območja, kjer so nekdanji
               statuti govorili, meni se zdi, krajevne skupnosti ali vaške skupnosti. S tem, da to
               tukaj nikjer ni več rečeno in se sklicujemo na zakon oziroma na občine in statut, ki
               jih ni več. To meni ustvarja neke pomisleke, zaradi katerih se je težko odločiti,
               oziroma vsako tolmačenje je nekoliko drugačno, ker je potem amandma k 6. členu,
               "obrazci osebnih izkaznic se tiskajo v slovenščini, angleščini..." in tako dalje,
               "... določeni z zakonom". Verjetno je tukaj ta zakon o ustanovitvi občin, da ponovno
               rečem, ki se pa sklicuje na občine, ki jih ni več, in statute, ki jih ni več. Ali je
               to to? Torej, ta dikcija v tretji obravnavi, ki je razultat amandmaja kolega
               Battellija, mislim, da ni najboljša, in potem vladni amandma, ki govori oziroma se
               sklicuje na neke občine in statute, ki jih ni več. Ali ne prihaja do neke konfliktne
               situacije tukaj, ko bo težko tolmačiti ta zakon oziroma ga sploh potem izvajati?</p>
               <p>Če to ostane tako, potem kljub vsemu meni ostaja neka zmeda in me navaja k temu, da
               se odločam za rešitev, da ljudje prosto izbirajo. Tisti amandma na amandma vlade
               kolega Jelinčiča, ki pa pravi o tem, da pa lahko - to se pravi, vsak se naj sam
               odloči, kakšen dokument bo imel. To je za mene potem nek kompromis, da se pač vsak
               sam odloči. Seveda, najprej bi prosil, ne vem, nekoga, ki je najbolj kvalificiran, da
               mi poskuša odgovoriti na to, ali ta 6. člen govori o območjih celotnih občin ali samo
               delu, kjer živita narodnosti, in potem, kaj to pomeni, če se pa vladni amandma
               sklicuje na občine in statute, ki jih ni več.</p>
            </sp>
            <sp xml:id="SDZ2-Redna-07-1997-11-19.sp83">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospa Pozsonceva.</p>
            </sp>
            <sp xml:id="SDZ2-Redna-07-1997-11-19.sp84">

               <speaker>MARIA POZSONEC:</speaker>

               <p>Hvala lepa. Na srečo je zelo lahko odgovoriti gospodu Džubanu. Zelo dobro ve, da je v
               sedanji občini pet naselij, ki so po zakonu dvojezična. Zelo dobro ve tudi to, da
               samo na tistem območju dobivajo dvojezične izkaznice. Tako, da ni nobene skrbi in
               nobene nejasnosti o tem, da bi celotna občina, da bi na teritoriju celotne občine
               morali imeti dvojezične izkaznice - nekaj takega nikomur ne pride na pamet. Hvala.
            </p>
            </sp>
            <sp xml:id="SDZ2-Redna-07-1997-11-19.sp85">

               <speaker>PODPREDSEDNIK ANDREJ GERENČER:</speaker>

               <p>Hvala. Za razpravo se je prijavil gospod Juri.</p>
            </sp>
            <sp xml:id="SDZ2-Redna-07-1997-11-19.sp86">

               <speaker>AURELIO JURI:</speaker>

               <p>Hvala, podpredsednik. Na dve stvari bi opozoril pri tej razpravi.</p>
               <p>Moramo upoštevati in pritrditi dejstvu, da vrednota dvojezičnosti se seveda nanaša in
               mora nanašati na družbo, torej ne na del družbe kar pomeni, da se ne more taka
               vrednota nanašati na manjšinsko populacijo in ne na večinsko populacijo, ki živi ob
               in z manjšinsko. Torej, ali uveljavimo načelo dvojezičnosti na območju, ki je
               zakonsko opredeljeno kot narodnostno mešano in torej ne gre za občine, gre za območja
               - tudi v Kopru v Izoli in Piranu, niso celotne občine dvojezične, ampak so našteta
               naselja seveda, ki so narodnostno mešana, in se v teh naseljih uveljavi to načelo. To
               pomeni, da do sedaj vsi, občanke in občani, ki stalno prebivajo na tem območju, tudi
               po določilih občinskih statutov - tu bom opozoril še na drug problem - prejemajo
               javne listine s strani občine, ustanov in državnih organov v obeh jezikih. Že s
               spremembami, o katerih je govoril Battelli, je nastal nek problem, prihaja do
               kolizije med državno, zakonsko ureditvijo in ureditvijo občinskih statutov, kajti
               občina in občinski redarji bi morali preganjati upravno enoto, ko izdaja osebno
               izkaznico, seveda izdano samo v enem jeziku, čeprav je formular, obrazec dvojezičen.
               Torej tukaj je že kolizija z občinskimi predpisi, ki povzemajo seveda stanje izpred
               reforme - pravilno je opozoril Battelli - izpred reforme lokalne samouprave, torej,
               ki je veljalo še v komunalni ureditvi. No, ti predpisi še danes veljajo in smo pred
               situacijo, v kateri ne veš, ali preganjaš z občinsko avtoriteto državni organ, ki na
               tvojem območju ne izvršuje naloge v skladu z občinskimi predpisi. No, zaradi tega,
               jaz pravim, ali smo pri tej zadevi dosledni ali nismo dosledni, na pol dosledni ne
               moremo biti. Torej, če mi tukaj z vladnim amandmajem napišemo, da je obrazec
               dvojezičen, pa ne zavežemo vlade, da izda dvojezično na teh območjih osebno
               izkaznico, potem smo pol dosledni in morda seveda neučinkovito dosledni. Zato jaz
               tudi pozivam, da se zavrnejo vsi vloženi amandmaji, da ostane osnovna dikcija in da
               se tudi podpre dodaten predlog sklepa, ki zavezuje vlado, da uredi centralno evidenco
               občanov in se s tem tudi ta tehnična pomanjkljivost, ki je zazvenela kot razlog take
               ureditve, odpravi. Hvala.</p>
            </sp>
            <sp xml:id="SDZ2-Redna-07-1997-11-19.sp87">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Jakič.</p>
            </sp>
            <sp xml:id="SDZ2-Redna-07-1997-11-19.sp88">

               <speaker>ROMAN JAKIČ:</speaker>

               <p>Hvala za besedo, gospod podpredsednik. Spoštovane kolegice, spoštovani kolegi!</p>
            </sp>
            <sp xml:id="SDZ2-Redna-07-1997-11-19.sp89">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani!</p>
            </sp>
            <sp xml:id="SDZ2-Redna-07-1997-11-19.sp90">

               <speaker>ROMAN JAKIČ:</speaker>

               <p>Najbrž ste ugotovili, tudi na osnovi razgovorov izven te dvorane, da v Liberalni
               demokraciji Slovenije nismo ravno najbolj enotni okoli podpiranja ali nepodpiranja
               predloženih amandmajev. Jaz sem eden tistih, ki ne podpiram nobenega amandmaja, se
               pravi niti amandmaja Vlade Republike Slovenije, še manj pa amandmaja kolega Zmage
               Jelinčiča.</p>
               <p>Menim, da - kot prvo bi rad povedal - da vse narodnostne manjšine, slovenska v
               sosednjih državah in pa italijanska in madžarska pri nas, imajo pravico, da se
               svobodno in avtonomno organizirajo ter razvijajo ob polnem priznavanju in spoštovanju
               njihove narodnostne identitete, če hočemo, da bodo postale in ostale mostovi med
               sosednjimi državami. Predvsem pa je moja teza, da o manjšinski problematiki najbolje
               lahko govori tisti, ki jo najbolj pozna, se pravi predstavnik manjšine, ki pozna
               svojo dinamiko, specifiko, zmožnosti, predvsem pa hotenja. Seveda je zame kot za
               liberalca, in o tem sem govoril danes na poslanskem klubu Liberalne demokracije
               Slovenije, vprašanje mešanja dveh liberalnih principov, in sicer principa svobodne
               izbire, ki ga predlaga gospod Zmago Jelinčič, in pa principa pozitivne
               diskriminacije, ki je, vsi vemo, eden od elementov, ki je zapisan v Ustavi Republike
               Slovenije in se nanaša na predstavnike obeh manjšin v Republiki Sloveniji. Menim, da
               se pri problematiki, o kateri danes govorimo, najprej treba skoncentrirati na zakon,
               o katerem danes razpravljamo, in pri strani pustiti vsa ta neodgovorjena vprašanja, o
               enem katerih je tudi ne nazadnje Geza Džuban govoril. Ampak dikcija je jasna, kar se
               mene tiče, območja občin ne pomeni občine v celoti, ampak območja občin znotraj, se
               pravi vasi, zaselki ali kakor drugače je bilo to že definirano z občinskimi statuti.
               Predvsem bi vas pa prosil, da se postavite v kožo Slovenca oziroma Slovenke, ki živi
               v Italiji ali Avstriji ali na Madžarskem, in poskušate razmišljati iz njihove
               perspektive, poskušajte razmišljati, da bi avstrijski ali italijanski parlament
               razpravljal o tem, da na osebni izkaznici nekega gospoda, ki živi v slovenski občini
               z imenom Dolina in ima dvojezični dokument, italijanski kot matične države in pa
               seveda v prevodu občina Dolina, da bi italijanski parlament razpravljal o tem, da to
               ne bo več tako, da bo na dokumentu pisalo samo še - ne znam italijansko, se
               opravičujem, ampak "comune della Valle" ali kakorkoli že. Ali si predstavljate,
               kakšno reakcijo bi mi tu znotraj imeli na tako odločitev v parlamentu. Ravno zato ne
               moremo sprejemati teh amandmajev, ki so predloženi. Namreč tudi naša slovenska
               manjšina, ki je pri vsakem od vas, v vaši poslanski skupini bila, oziroma iz Koroške
               pri nas včeraj, najbrž tudi pri vas, italijanska, ki hodi, Slovenci, ki živijo v
               Italiji, ki hodijo. Ravno oni opozarjajo na to, da ne sme Slovenija z vsemi
               mehanizmi, ki jih ima mednarodnega prepričevanja, ne sme dovoliti preštevanja
               Slovencev v zamejstvu, ker to pomeni asimilacijo slovenstva. Zakaj bi sedaj mi to
               delali italijanski in madžarski manjšini v Sloveniji? Zato vas tudi sam v svojem
               imenu pozivam, da ne podprete amandmajev kolega Zmaga Jelinčiča in pa Vlade Republike
               Slovenije, temveč da ostanemo pri dikciji, ki je bila sprejeta v drugi obravnavi, in
               dopustimo to možnost, da na območjih občin, kjer živita italijanska in madžarska
               narodna skupnost, so tako obrazci kot sama osebna izkaznica dvojezični. Najlepša
               hvala.</p>
            </sp>
            <sp xml:id="SDZ2-Redna-07-1997-11-19.sp91">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Gospod Terčon. Spoštovani poslanci, prosim, da ste na
               svojih mestih in pustite dvoboje v tej dvorani.</p>
            </sp>
            <sp xml:id="SDZ2-Redna-07-1997-11-19.sp92">

               <speaker>DAVORIN TERČON:</speaker>

               <p>Gospod podpredsednik! Tudi sam, kot pred menoj kolega Jakič, ne podpiram nobenega od
               predloženih amandmajev in se strinjam z gospodom Battellijem, da pomeni takšna
               ureditev zmanjševanje že pridobljenih pravic narodnih skupnosti tukaj v Sloveniji.
               Pravic, ki smo jih zapisali v ustavi in za katere smo obljubili v ustavnem zakonu, da
               jih ne bomo zmanjševali in da jih bomo spoštovali.</p>
               <p>Žalostno je, da bomo s tako ureditvijo, če jo bomo sprejeli, primerjalno uredili
               manjše pravice, kot jih imajo v nekaterih občinah pripadniki slovenske manjšine v
               Italiji. Kolega Battelli je navedel konkreten primer. Rad bi pa opozoril glede na to,
               da prihaja iz Jelinčičeve - torej gospod Jelinčič je podal predlog amandmaja, ki se
               mi zdi povsem nesprejemljiv, na reakcijo večine in še posebno teh strank, ki so jo
               imele ob podpisu s strani ene krovne slovenske organizacije na avstrijskem Koroškem
               spomenice o položaju slovenskih narodnih manjšin v Republiki Avstriji. Nekatere
               stranke s to krovno organizacijo še danes sploh ne kontaktirajo, ker je podpisala to
               spomenico. Torej, s to ureditvijo, ki jo danes nekateri predlagajo, pa se
               približujemo določilom ravno iz te spomenice. Torej negiranju kolektivnih pravic
               narodnostne manjšine. In potem ne moremo obžalovati stanja slovenske manjšine v
               sosednjih državah, če nismo sposobni sami urediti primerjalnih pravic narodnostnim
               manjšinam tudi v Sloveniji.</p>
               <p>Na koncu bi prosil gospoda Baškoviča, da da tolmačenje 11. člena ustave, ki pravi:
               "Uradni jezik v Sloveniji je slovenščina. Na območjih občin, v katerih živita
               italijanska in madžarska narodna skupnost, je uradni jezik tudi italijanščina in
               madžarščina." Sam razumem ta člen v tem, da morajo biti tudi osebne izkaznice kot
               tudi sicer ostali napisi dvojezični, torej pomeni v celoti v obeh jezikih.</p>
            </sp>
            <sp xml:id="SDZ2-Redna-07-1997-11-19.sp93">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Doktor Ribičič.</p>
            </sp>
            <sp xml:id="SDZ2-Redna-07-1997-11-19.sp94">

               <speaker>DR. CIRIL RIBIČIČ:</speaker>

               <p>Spoštovani! Mi v Združeni listi tudi menimo, da ne gre spreminjati ureditve teh
               vprašanj, zlasti ne na hitro in ne v nasprotju s stališči predstavnikov narodnih
               skupnosti, ki, kot je tukaj kolega Jakič rekel, najbolj ne samo poznajo, ampak tudi
               na svoji koži čutijo to situacijo. Mi se tega vprašanja in teh amandmajev, kar se je
               odprlo v zvezi s tem, lahko lotimo z zelo različnih vidikov. Meni je bilo blizu to,
               kar je gospod Jakič govoril pa tudi zdaj gospod Terčon, zlasti, ker gre za dva
               poslanca, ki v teh dosedanjih polemikah, ki smo jih v prejšnjem mandatu vodili
               petkrat, šestkrat o tej isti temi, nista bila prisotna. Me veseli, da so se tudi te
               vrste okrepile v državnem zboru, ker smo zdaj kar naenkrat imeli občutek, da je
               vsakokrat nekoliko slabše. Najprej je bilo tukaj deset glasov večine, potem pet,
               štiri, enkrat smo imeli samo en glas večine, zato da so se upoštevale te stvari.</p>
               <p>Eden izmed vidikov, ki je ustavnopravno po mojem pomemben, pa se opravičujem, ker ga
               ne bom prvič povedal, so obljube v času osamosvajanja. Vi najbrž vsi veste, da se
               naša ustava v preambuli sklicuje na temeljno ustavno listino. Temeljna ustavna
               listina je pa obljubila v času osamosvajanja, da se položaj narodnih skupnosti in
               pripadnikov narodnih skupnosti ne bo poslabšal in da bodo njihove pravice varovane,
               in to tiste pravice, ki jim jih je zagotavljala že prejšnja ustava. Tukaj je nujno
               prišlo do nekaterih sprememb zaradi spremembe sistema, vendar smo vedno poskušali
               hkrati tudi zagotavljati, da se ta raven ne bi zniževala.</p>
               <p>Drug vidik je seveda vidik sožitja, sodelovanja, dobrih odnosov in tako naprej.
               Seveda imamo v Sloveniji ljudi, zlasti na prizadetih območjih, ki štejejo pravice
               narodnih skupnosti kot omejevanje lastnih pravic. Zdaj, ali je ta pristop upravičen
               ali ne, je težko reči za konkreten primer, za konkretnega posameznika. Verjamem, da
               se posameznik tudi znajde in posamezni starši v situaciji, ko čutijo to kot
               obremenitev, kot omejitev itn. Ampak gotovo te pravice niso temu namenjene. In
               njihove posledice seveda niso predvsem v tem. Pravice, ki jih imajo narodne skupnosti
               in njihovi pripadniki, poskušajo zagotavljati enakopravnost na pozitiven način, s
               tem, da dajejo pripadnikom obeh narodnih skupnosti dodatne pravice, ob tistih
               pravicah, ki jih že imajo.</p>
               <p>No, skušal bom biti kratek, zaradi tega, ker ni velikega interesa za to, da bi se
               poslušala vsebinska diskusija, pa mogoče malo bolj poglobljena ali širša. Omenil bom
               samo še to, kako gledam na osebno izkaznico z vidika povezave z 11. členom veljavne
               ustave.</p>
               <p>Večkrat se je poskušala osebna izkaznica, zlasti nov koncept osebne izkaznice,
               prikazovati kot nek dokument v upravnem postopku. In v upravnem postopku imamo
               pravzaprav ureditev, kjer posameznik, ki govori recimo italijansko ali madžarsko, je
               pripadnik narodne skupnosti, želi, da se ta postopek vodi v njegovem jeziku, seveda
               za Slovenca se vodi v slovenskem jeziku. In ta izbira je seveda podana.</p>
               <p>Če pa gledamo na osebno izkaznico kot dokument, ki ga vsakdo dobi, kot na uradni
               dokument, kot na javno listino, ki jo dobi vsak posameznik, če to želi, v tem primeru
               pa pride v poštev ustavna določba o uradnih jezikih. V tistih občinah, v katerih
               italijanska in madžarska narodna skupnost živita, v tistih občinah sta italijanski in
               madžarski jezik uradna jezika ob slovenskem jeziku. Če to jemljemo resno, bomo vedeli
               ali pa sklepali iz tega tudi to, da v teh občinah se uradni dokumenti, javne listine
               izdajajo v obeh uradnih jezikih, v slovenskem in italijanskem oziroma v slovenskem in
               madžarskem. To so nekateri argumenti. Zame je ta logika bolj prepričljiva, kot
               logika, da bi tukaj šlo za upravni postopek. To, da je zdaj manj miru v dvorani, kot
               bi bilo običajno, je pa to, da oba predstavnika narodnih skupnosti hodita od poslanca
               do poslanca in kažeta konkretne izkaznice, ki so v preteklosti bile izdane
               dvojezično. Se pravi, ne samo kot obrazec, ampak tako, da so bile izpolnjeno
               dvojezično, da so bili tudi kraji poimenovani v obeh uradnih jezikih. Ulice so bile
               izpisane v obeh uradnih jezikih itd..</p>
               <p>To so nekateri argumenti, ki govorijo zanj. Zaradi tega bom jaz, da rečem malo
               drugače kot drugi, podprl tiste rešitve, ki jih podpirata predstavnika narodnih
               skupnosti. Hvala lepa.</p>
            </sp>
            <sp xml:id="SDZ2-Redna-07-1997-11-19.sp95">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospa Okretič.</p>
            </sp>
            <sp xml:id="SDZ2-Redna-07-1997-11-19.sp96">

               <speaker>EDA OKRETIČ-SALMIČ:</speaker>

               <p>Hvala za besedo. Jaz bi ravno tako v svojem imenu in v imenu svojih kolegov poslancev
               povedala to, da naj se ne kratijo že pridobljene pravice italijanski in madžarski
               manjšini. Da ne bomo podprli predloga oziroma amandmajev vlade in gospoda Jelinčiča.
               Ampak, da se bomo zavzemali za to, kar so predstavniki italijanske in madžarske
               manjšine predlagali. Hvala.</p>
            </sp>
            <sp xml:id="SDZ2-Redna-07-1997-11-19.sp97">

               <speaker>PODPREDSEDNIK ANDREJ GERENČER:</speaker>

               <p>Hvala.</p>
            </sp>
            <sp xml:id="SDZ2-Redna-07-1997-11-19.sp98">

               <speaker>EDA OKRETIČ-SALMIČ:</speaker>

               <p>Morda samo še to. Ne vem kako bi se naši slovenci počutili, če bi jim bile kratene
               pravice na italijanski strani. To je tisto, kar je tudi gospod Terčon povedal ravno
               prej. Hvala.</p>
            </sp>
            <sp xml:id="SDZ2-Redna-07-1997-11-19.sp99">

               <speaker>PODPREDSEDNIK ANDREJ GERENČER:</speaker>

               <p>Replika gospod Džuban.</p>
            </sp>
            <sp xml:id="SDZ2-Redna-07-1997-11-19.sp100">

               <speaker>GEZA DŽUBAN:</speaker>

               <p>Hvala lepa. Jaz se opravičujem tistim kolegom, katere bi želel opozoriti, da peljejo
               zadeve tja kjer nikoli niso bile. Jaz jim verjetno, ne vem, če je kdo v tej smeri še
               razpravljal, niti v enem trenutku nisem rekel, da bi kakršnekoli pravice zmanjševali
               in kratili. In da bi kakorkoli posegali v pravice, o katerih govori ustava v 11.
               členu. To ni res! To je podtikanje.</p>
               <p>Postavil sem dva ali tri vprašanja, na katera sem želel dobiti odgovor v smislu
               določitve območij, ki za moje pojme niso jasna in vsak drugače tolmači. V
               nadaljevanju; tisti, ki govorite, da ne boste podprli vladni amandma, mislim celo, da
               nekateri zamenjujete, da vladni in Jelinčičev ni isti, da sta to dva različna
               amandmaja in da vladni amandma govori tudi o tem, kar nam narekuje Evropska skupnost,
               da moramo angleški jezik vnesti, o tem se moramo meniti. In če mi rečemo, da
               vladnega, tudi vladnega ne podpremo, moramo reči Evropski skupnosti, da ne vnesemo
               angleškega jezika na izkaz, to, kar je njihova zahteva. Jaz bi prosil vlado, da kljub
               vsemu reče nekaj na to, na tisto moje prvo vprašanje ali z dikcijo tretjega branja
               pomeni določitev oziroma na območjih občin, ali je to že jasno iz te dikcije, da so
               to nekdanja območja občin, ki so z nekdanjim statuti, ki jih ni, več določena, da je
               to logično in razumljivo, kot pravi gospa Pozsonec ali temu ni tako, ker je v
               nadaljevanju vlada kljub vsemu predlagala in se sklicuje v dikciji na območju občin,
               ki jih določa zakon. Zakaj je potem dodatno vnesla to dikcijo in zakaj je rekla, da
               je tudi angleščina potrebna. Jaz mislim, da govorimo o različnih stvareh, da jih je
               potrebno pojasniti, doreči in lepo vas prosim, ne peljati stvari tja, o čemer se ne
               govori, da bi posegali na pridobljene pravice, o čemer ne govorimo, ne želimo in
               nočemo tega doseči. Hvala lepa.</p>
            </sp>
            <sp xml:id="SDZ2-Redna-07-1997-11-19.sp101">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Baškovič.</p>
            </sp>
            <sp xml:id="SDZ2-Redna-07-1997-11-19.sp102">

               <speaker>MILAN BAŠKOVIČ:</speaker>

               <p>Hvala lepa. Ta vprašanja so bila že večkrat v razpravi, se pa stalno vračamo k istim
               problemom. Tukaj so bile posebej postavljena vprašanja, kako razumeti ta območja,
               potem kako razumeti uradni jezik in tako naprej. Mogoče bi o teh zadevah nekoliko
               svoje mnenje povedal, ker sem bil tudi posebej zaprošen.</p>
               <p>Namreč, najprej bi rad ugotovil tole, da ta dikcija, ki je v 6. členu iz druge
               obravnave, govori izrecno o osebni izkaznici, dvojezični, ki jo izda pristojni organ
               na območjih itn. Ta amandma, vladni, če ga gledam, pa govori: "Obrazci osebnih
               izkaznic se tiskajo v slovenščini, angleščini itn.", na območjih in pa tudi v teh
               dveh jezikih narodnosti. Če človek to primerja, se mu res lahko pojavlja vprašanje,
               kaj pomeni sedaj v eni dikciji "osebna izkaznica", v drugi dikciji pa "obrazci se
               tiskajo". Rad bi opozoril, da to "obrazci se tiskajo", mislim, da ni najbolj dobro
               besedilo, čeprav poznam namen. Verjetno se mora govoriti o tem, kako se izdajo osebne
               izkaznice. To je zame bolj človeško razumljivo in to je tisto, kar ljudi najbolj
               zanima.</p>
               <p>Ob pojasnilu, da so obrazci osebnih izkaznic pravzaprav osebna izkaznica, je potrebno
               pa razčiščevati to, kar se ves čas ustvarja kot nek dvom. Ali so ti podatki sedaj od
               A do Ž podatki obrazca ali so ti podatki od A do Ž vsebina osebne izkaznice, tisto,
               ki jo nosiš s seboj in jo imaš. Če sem prav razumel v tej obrazložitvi, je to eno in
               isto. Eno in isto. Ampak zakaj se potem uporabljata ta dva pojma, enkrat tako, drugič
               drugače in se tukaj ustvarja res vprašanje ali to pomeni po kvaliteti in po posegu
               nekaj drugega. Tukaj bi res prosil, da predlagatelj to natančno in precizno pojasni,
               ker tudi tukaj v obrazložitvi tega amandmaja se govori enkrat o osebni izkaznici kako
               se izda, se pravi kako se tiska, pa še to ni najboljše in pa jezikovna znamenja obeh
               jezikov, kako se to pojavlja. Mislim, to bi bilo res dobro do konca izčistiti. Sam
               tega ne morem, ker nisem predlagatelj, niti nisem tako daleč doma v teh specifikah,
               kaj je obrazec, do kje je obrazec, kje obrazec preraste in kaj je potem osebna
               izkaznica, do kje je to isto. Res, tudi sam ne morem tega raztolmačiti, ker ne najdem
               čisto pravih opornih točk. To, da se tiskajo obrazci, je res, mislim ni dobro, ni
               dobro ustvarjati te probleme.</p>
               <p>Kar se pa tiče tega pojma, "na območjih določenih z zakonom", kar je tudi drugače,
               kot je v drugi obravnavi, kjer smo imeli na "območjih občin, v katerih živita
               avtohtoni italijanska in madžarska narodnost". Razumem to idejo, ki je tukaj
               pokazana, namreč to, da smo mi dejansko z zakonom o lokalni samoupravi oziroma
               zakonom o ustanovitvi občin v tistem znanem, mislim da je 5. člen, rekli, da se po
               tem zakonu smatrajo ta dva ista območja tista, ki so določena s sedanjimi statuti
               občin. Se pravi, ste samo obstoječe stanje legali..., oziroma utrdili. Stvar je ista,
               samo smo pa dejansko to napravili z zakonom. Z zakonom, ki se sklicuje na statute
               občin. Situacija je trenutno rešena, je pa dejansko tako, da bi bilo treba tudi v
               bodoče paziti, da bomo s spremembo ali dopolnitvijo ali z nekimi normami, ki bodo
               sledili eventualno tem teritorialnim spremembam v občinah, tudi to vedno pokrili.
               Zdaj kot jaz razumem situacijo, je tako, da je v nekaterih občinah ostalo tako kot je
               bilo poprej, to je Koper, Izola, Piran. Kolikor dojemam, stvar ni problematična, ker
               so iste občine, ista območja znotraj teh občin, ki imajo ta režim. Drugače se je pa
               zgodilo v Prekmurju, kjer so se občine drugače formirale in niso več tiste občine,
               ampak so, območja so pa ostala ista. To je treba tako, območja v občinah, ki so
               takega značaja. To pa ne pomeni, da je v vsakem primeru kompletna občina. V Kopru in
               Izoli vemo, da to ni. Kako je v Prekmurju v vsaki občini, ne morem reči, ampak
               veljajo pa gotovo ista pravila. Murska Sobota ima drugačno teritorialno delitev kot
               je pa bila prejšnja občina. Samo mislim, da zaščita oziroma režim na območjih, kjer
               živijo te manjšine oziroma narodne skupnosti, se s tem ni mogel spremeniti. Tudi
               zakon tako razumem, ta 5. člen takratnega zakona. Kakorkoli se obrne, ali se tako,
               kot je bil prej 6. člen, ki se je samo skliceval na območja ali ta amandma, ki se
               sklicuje na območja, določena z zakonom, trenutno situacija ni nič različna in po
               moje tudi ni potrebno, da bi iz tega delali nek velik problem. Res pa je, da gre za
               tako problematiko in tako občutljivo vprašanje, da je res treba pomisliti, ali je to
               možno prepustiti res samo statutom občin. Mi smo že posegali z zakonom takrat, v
               tistem 5. členu in bi tudi v bodoče le morala biti zakonska ureditev nekako
               paralelna, ki bi to, držala ta standard. No, samo to nič ne vpliva na sprejemljivost
               amandmajev. Mislim, vladni ne dela ničesar drugače kot je sedaj z zakonom urejeno v
               tem detajlu.</p>
               <p>Kar pa zadeva 11. člen ustave, seveda po mojem mnenju je to splošno načelo, ki govori
               o uradnem jeziku. Res je to, kar je bilo govora že, da tu pa ne moremo enačiti vseh
               oblik rabe jezika. Eno je raba jezika v postopkih, ko gre za sporazumevanje, za
               izdajanje nekaterih upravnih ali pa sodnih odločb, kjer poznamo, ureditev namreč, da
               smo uredili tako, da se posluje dvojezično, izdaja pa se sodba ali upravna odločba
               dvojezično, če stranka ta jezik uporablja in tudi želi imeti poslovanje v svojem
               jeziku. To je neka specifika, ki je to tudi na ta način realizira. Dokumenti, ki pa
               izkazujejo neki status, ki je tudi osebna izkaznica, potni list in tako naprej, pa po
               mojem mišljenju, bi morali to še bolj natančno biti občutljivi in tukaj pa gre za
               kolektivno in tako naprej statusno zadevo, ki je ne samo stvar tega 68. člena, ampak
               verjetno politično predvsem in pa tudi slovesnih izjav ob osamosvojitvi, da se ne bo
               zmanjšala kvaliteta zaščite in varstva statusa manjšinskih pravic. To je dodatek, ki
               tudi ima neko pravno veljavo na praktično ustavni ravni.</p>
               <p>Ne vem, če sem kaj veliko prispeval, ampak kolikor sem mogel iz vsega tega, kar vem o
               tem povedati, sem pač povedal. Hvala lepa.</p>
            </sp>
            <sp xml:id="SDZ2-Redna-07-1997-11-19.sp103">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Baškovič. Gospod državni sekretar Debelak. Prosil bi gospoda
               sekretarja, da pojasni 5. člen, ki je v povezavi s 6. členom, ki se ga vsi
               izogibamo.</p>
            </sp>
            <sp xml:id="SDZ2-Redna-07-1997-11-19.sp104">

               <speaker>MAG. SLAVKO DEBELAK:</speaker>

               <p>Hvala lepa, gospod predsedujoči. Spoštovane poslanke, spoštovani poslanci! Bilo je
               postavljenih precej vprašanj, precej dilem. Nekateri se nagibate v eno, drugi v drugo
               skrajnost. Moram povedati, da vlada je v vseh teh zadevah nevtralna in je sledila
               izključno tistemu, kar od nas zahteva in terja Evropa.</p>
               <p>Glejte. Res je bilo v drugem branju zapisano tako, kot trdi gospod Battelli oziroma
               gospa Pozsončeva. To se pravi, da se izdaja dvojezična osebna izkaznica, vendar pa,
               med tem časom, ko smo mi pripravljali gradivo za tretjo obravnavo, smo, če se
               spomnite in dobro veste, bili prisiljeni tudi harmonizirati naše standarde s
               standardi, ki jih določa ISO in pa helsinška konvencija, ki jo je sklical Interpol
               prav na temo mednarodnih potovalnih dokumentov. Ker nova osebna izkaznica postaja
               potovalni dokument za potovanje v tujino nujno potrebuje tiste mednarodne standarde,
               ki jih od nas terja Evropa. Eden izmed teh standardov je, takoj vključiti tretji
               jezik oziroma angleščino, če angleščina, španščina oziroma francoščina, ni nacionalni
               jezik, ki ga govori država in podatki morajo biti tisti, bi rekel, klasični podatki,
               ki so potrebni za varnostno kontrolo, berljivi, enostavni in pa razumljivi slehernemu
               uradniku v združeni Evropi. V tem kontekstu smo predlagali spremembo in zapisali v
               bistvu, da je potreba v tekst obrazca osebne izkaznice vnesti angleščino in da se ta
               angleščina uporablja ob oziroma za slovenščino, da pa velja o tem pravilo na teh
               obrazcih tudi za dvojezična območja, in sicer za tista, ki so določena z zakonom
               oziroma napotilna norma na statut.</p>
               <p>Zdaj pa mi dovolite - bom skušal biti čim bolj plastičen, da boste razumeli. Tudi
               gospod Baškovič, moram reči, da ni precizno razlagal, kaj je to obrazec, pa kaj je to
               osebna izkaznica.</p>
               <p>Spoštovane poslanke in poslanci! Če dobro vidite, to je sedaj veljavna, bi rekel,
               osebna izkaznica, ki pa nima atributa osebne izkaznice, ampak je to obrazec -
               obrazec! To je "pildek", ki dobi svojo pravno značilnost, svojo pravno funkcijo šele
               skozi upravni postopek. Stranka pride na upravno enoto in zaprosi za izdajo osebne
               izkaznice. Izpolniti mora vlogo, upravni delavec to vlogo vzame, vzame potem
               fotografijo, ugotovi, kje ta oseba stanuje, če so podatki korektni, če je slovenski
               državljan in tako naprej, in takrat vzame v roko tale obrazec, nalepi nanj
               fotografijo, vpiše vse podatke, ki jih tale obrazec zahteva - to ni vloga, to je
               obrazec osebne izkaznice, ne še osebna izkaznica! - laminira, še prej podpiše kot
               uradna oseba, zapečati in vnese v register izdanih osebnih izkaznic. To celo dejanje
               mi pravniki in tisti, ki pravo poznate in precej jih je tukaj v dvorani, imenujemo
               upravni postopek. In ko je ta upravni postopek končan in ko pride stranka na upravni
               organ, dobi upravno odločbo, ki se ji reče osebna izkaznica; od takrat naprej, ko
               stranka to dobi v roko, ji je vročeno na takšen oziroma drugačen način, je to osebna
               izkaznica. Skratka, gre za razliko: obrazec osebne izkaznice je samo material,
               formular, na katerem bo čez upravno dejanje, čez upravni postopek nastala in se
               rodila - oprostite izrazu! - osebna izkaznica. Šele takrat govorimo o osebni
               izkaznici.</p>
               <p>Zdaj pa na nekatere dileme, ki so bile izpostavljene in povedane zlasti s strani
               gospoda Battellija in gospe Pozsončeve - da se zmanjšuje nivo pravic. Glejte, zakon o
               osebni izkaznici, ta prvi, je bil sprejet leta 1974; ta takrat še ni govoril o
               dvojezičnem obrazcu osebne izkaznice, ampak je bil noveliran, isti zakon v osnovi iz
               leta 1974, leta 1979, kjer je bilo določeno - pa dovolite, da točno preberem, kako:
               "Na območjih, na katerih živijo poleg pripadnikov slovenskega naroda pripadniki
               italijanske oziroma madžarske narodnosti, se izdaja osebna izkaznica na dvojezičnem
               obrazcu." Novela zakona o osebni izkaznici, ki velja še danes, sprejeta leta 1979. Še
               enkrat vam preberem amandma, ki ga predlaga vlada, z obrazložitvijo, ki sem jo že
               povedal, kot obveznost v razmerju do Evrope. "Obrazci osebnih izkaznic se tiskajo v
               slovenščini in angleščini na območjih, določenih z zakonom, kjer avtohtono živijo
               skupaj s pripadniki slovenskega naroda pripadniki italijanske oziroma madžarske
               narodnosti, pa tudi v italijanščini oziroma v madžarščini." Preberem vam zakon o
               potnih listinah, kot državotvorni zakon, ki je bil sprejet 25.6.1991. V 16. členu
               piše takole: "Obrazci potnih listin in vizumi se tiskajo v slovenščini, angleščini in
               francoščini na območjih, določenih z zakonom, kjer avtohtono živijo skupaj s
               pripadniki slovenskega naroda tudi pripadniki italijanske oziroma madžarske
               narodnosti, pa namesto francoščine v italijanščini ali madžarščini."</p>
               <p>Obrazci - vsepovsod govorimo o obrazcih. Nikoli ne govorimo o potnih listinah in
               nikoli ne govorimo o osebni izkaznici, tako kot je bilo to tukaj povedano.</p>
               <p>Naslednja zadeva, na katero vas moram opozoriti in s katero je skušal biti
               prepričljiv - ne me razumeti v negativnem smislu - gospod Roman Jakič, je osebna
               izkaznica, ki jo izdajajo Slovencem, to se pravi, gre za dvojezične obrazce - pazite
               - tudi oni govorijo o dvojezičnih obrazcih v Italiji, izdajajo se pa tistim, ki so
               slovenska manjšina v občini - Dolina, Repentaver, Zvonik in pa Nabrežina. Izdajajo se
               vsem, tako Slovencem kot tudi Italijanom. Italijanska osebna izkaznica je trodelna,
               približno takšna kot naše vozniško oziroma prometno dovoljenje in res je, kot je
               rekel gospod Jakič, na prvi strani ima navedeno v slovenščini tudi občino, zapisano,
               da je to recimo Dolina, vendar pa tisto, kar želita gospod Battelli in kar želi gospa
               Pozsončeva, je pa zapisano izključno in samo v italijanščini. Skratka, gre za polno
               reciprociteto v razmerju do Italije, moram vas pa opozoriti, da Madžari v razmerju do
               porabskih Slovencev zaenkrat ne poznajo teh dvojezičnih obrazcev.</p>
               <p>Zdaj pa ena izredno pomembna zadeva. Če ne sprejmete vladnega amandmaja, potem
               nastane problem, kako rešiti zadeve v zvezi z angleščino. Meni se pa osebno postavlja
               vprašanje, če bi izpisovali vsa ta dejstva, se pravi polne generalije v dokument, ali
               smo še uparljivi z evropskimi standardi. Jaz osebno mislim, da ne, ker se nam
               podatkovno polje preveč zakomplicira in ali ne bo potem v tem primeru nekdo zahteval,
               da vse te podatke ponavljamo tudi v angleščini. Do 90 leta so upravni delavci pisali
               osebne izkaznice, potne listine, vozniška in prometna dovoljenja na pisalni stroj, do
               90 leta, in se je v nekaterih primerih, mi vemo, jaz moram reči, da takrat še nisem
               imel vpliva na te stvari, dejansko zgodilo, da so nekaterim referenti izpisali vse
               podatke tako v slovenščini kot v italijanščini oziroma slovenščini oziroma v
               madžarščini. Od poznih 90 let dalje to ni mogoče, seveda preprosto zaradi tega, ker
               ministrstvo niti država Slovenija ne razpolaga s tehnologijo, informacijsko
               tehnologijo, ki bi zlasti zajela madžarski črkovni nabor in bi se vse te zadeve
               izpisovale, tako kot si želita pripadnika manjšine.</p>
               <p>Če bi prišlo do takšnega sprejema oziroma odločitve, da se ne sprejme niti vladni
               amandma, potem v bistvu mi sprejmemo neko imperfektno normo, ki jo kot tako v
               nadaljevanju, dokler ne spremenimo celotni črkovni nabor, mi temu pravimo latin 2 in
               latin 1 v registru stalnega prebivalstva Slovenije in v registru teritorialnih enot,
               v bistvu to idejo, ki bo zapisana v zakonu ne moremo realizirati.</p>
               <p>Spoštovane poslanke in poslanci! Vlada bo ravnala tako, kot se boste vi odločili. Jaz
               sem vam izključno govoril o strokovnih kriterijih, o tistem kar mi ocenjujemo za
               sorazmerno kvalitetno odločitev, ponavljam pa, da s tem nikakor ne zmanjšujemo nivoja
               o katerih sta govorila gospa Pozsončeva in gospod Battelli, pa mogoče še nekateri.
               Ker takšen nivo, kot ga mi predlagamo z našim amandmajem, je tudi sedaj zapisan in
               dejansko realiziran.</p>
               <p>Čudi me, da se še nihče ni oglasil niti v prvi, niti v drugi obravnavi, ko
               obravnavamo vozniška dovoljenja in prometna dovoljenja, na temo, kako se bodo
               izpisovali ti podatki. Da se nihče ni oglasil takrat, ko smo obravnavali potni list,
               da se nihče ni oglasil v bistvu takrat, ko smo obravnavali zakon o upravi, o katerem
               je govoril gospod Baškovič. Osebna izkaznica je enakovreden, v sistemu te družine
               osebnih dokumentov enakovreden dokument, tako potnemu listu, tako vozniškemu
               dovoljenju, se pravi popolnoma enak je in v tem kontekstu ga je treba tudi enako
               obravnavati. Če spremenimo eno zadevo, potem to nujno terja spremembo celotnega
               paketa dokumentov, ki so bili že sprejeti.</p>
               <p>In čisto na koncu še odgovor mojemu rojaku, poslancu gospodu Džubanu.</p>
               <p>Mislim, da je gospod Baškovič dobro povedal. Glejte, območje občin ni celotna občina.
               Če bi zakon mislil na celotno občino, potem bi napisal: v občinah, kjer živijo
               italijanska oziroma madžarska narodna skupnost, se izdajajo dvojezični obrazci. Ker
               pa zakon ni tako mislil, je napisal na območjih. Ker sem z Murske Sobote doma, poznam
               situacijo kako je bilo prej v Murski Soboti. Stara občina Murska Sobota je imela 11
               zaselkov, mi pravimo temu vasi, ki so bile s statutom takratne občine Murska Sobota
               opredeljene kot narodnostno mešane in seveda vsa pravila tako ustavnopravnega kot
               pravnega značaja so eksistirala izključno tem enajstim vasem.</p>
               <p>Ker se je z novo filozofijo lokalne samouprave spremenila tudi meja občine Murska
               Sobota, namreč iz bivše so nastale tri, tako Moravske toplice kot tudi občina Šalovci
               - Hodoš in je prišlo do čudne situacije. Namreč da vseh tistih enajst zaselkov, ki so
               bili prej v bivši občini Murska Sobota določeni v statutu občine, je šlo z novimi
               občinami v Hodoš, Šalovci in v Moravske toplice. Sedaj nova mestna občina Murska
               Sobota v bistvu območij, ki bi bili narodnostno mešani, nima. In bojazen, ki jo je
               izpostavil gospod Džuban, seveda v tem kontekstu absolutno odpade. Ker sem pa na mizo
               dobil predlog, ki ga kot dodaten sklep predlaga skupina poslancev, da se narodnostno
               mešana območja določijo z zakonom, moram reči, da ga globoko podpiram, ker mislim, da
               se določitev narodnostno mešanih območij lahko in mora urediti izključno in samo z
               zakonom, nikakor pa ne z neko napotilno normo prenesti na lokalno skupnost oziroma na
               statut lokalne skupnost. Lokalna skupnost je dejansko z novo konturo občine izgubila
               tisti oblastni položaj in statut, v takšnem normativnem smislu, seveda tudi nima te
               vrednote.</p>
               <p>Osebno si bom prizadeval, da tudi ta sklep sprejmete in tudi sam bom govoril s
               pristojnimi v vladi, tukaj zlasti mislim na sektor, ki pokriva lokalno samoupravo in
               Urad za narodnosti, da se te zadeve čim prej uredijo v zakonu, tam pa seveda tudi
               pravila, kako se to določa, kako lahko pride do neke nove, kot je nekdo rekel, stvari
               se spreminjajo, se lahko spremeni populacija in situacija postane drugačna. Še
               enkrat: sprejeli bomo sleherno odločitev, ponavljam pa, vlada se je odločala
               izključno in samo na strokovnih argumentih in nobene politične opcije, takšne ali
               drugačne, ni akceptirala pri pripravi tega zakona. Osebno ocenjujem, ker sem že
               veliko zakonov že pripravljal, da je ta zakon zelo soliden. Hvala lepa.</p>
            </sp>
            <sp xml:id="SDZ2-Redna-07-1997-11-19.sp105">

               <speaker>PODPREDSEDNIK ANDREJ GERENČER:</speaker>

               <p>Hvala. Repliko ima gospa Pozsonečeva.</p>
            </sp>
            <sp xml:id="SDZ2-Redna-07-1997-11-19.sp106">

               <speaker>MARIA POZSONEC:</speaker>

               <p>Hvala lepa. Gospod Debelak je zdaj zelo zelo razločno razložil, da s tem zakonom
               ukinemo dvojezično izkaznico. Ker to, kar gre notri, to je samo obrazec, to je
               dvojezično. To, kar pride ven, je izkaznica, ki ne bo dvojezična. Torej, dvojezično
               izkaznico s tem zakonom ukinemo. Razložil je zelo lepo, zelo lepo. To je eno.</p>
               <p>Drugo. Ne verjamem, da je Evropska skupnost zahtevala od kogar koli, da zniža
               narodnostne pravice. In to, če kakšna stranka, ali nekdo nekaj predlaga, to je
               razumljivo, ampak vlada in državni zbor bi morali vedeti, kaj je narodnostna
               politika. In moralo bi biti zmeraj na svojem mestu. To kar je vlada zdaj naredila,
               mislim, da ni vredna.</p>
            </sp>
            <sp xml:id="SDZ2-Redna-07-1997-11-19.sp107">

               <speaker>PODPREDSEDNIK ANDREJ GERENČER:</speaker>

               <p>Gospod Battelli, replika.</p>
            </sp>
            <sp xml:id="SDZ2-Redna-07-1997-11-19.sp108">

               <speaker>ROBERTO BATTELLI:</speaker>

               <p>Hvala lepa. Spoštovane kolegice in kolegi! Gospod Debelak ima prav v 90-ih%
               izvajanja, ki ga je imel. Ampak zanemarja dejstvo, da do 1990. leta, vsaj v občini
               Koper, so se izdajale na narodnostno mešanem območju dvojezične osebne izkaznice. To
               je dejstvo. Kaj se je dogajalo potem? Jaz vem. Nekaterim so bile izdane dvojezične,
               nekaterim so bile izdane osebne izkaznice samo na dvojezičnem obrazcu, in nekaterim
               so bile izdane osebne izkaznice tudi na enojezičnem obrazcu. To se je dogajalo od
               1990. leta dalje oziroma od 1992. leta, če sem bolj točen. To je neko stanje, ki se
               je tolmačilo kot recimo prehodno, nek interegnum, v katerem so se dogajale vse te
               stvari. Ampak do 1990. leta so se izdajale take osebne izkaznice, ki so
               dvojezične.</p>
               <p>Tudi ko so meni izdali novo, novo-staro osebno izkaznico, tista uradnica ni naredila
               nič drugega kot to, da je prepisala osebno izkaznico, ki sem jo jaz imel od 1975
               leta, kot sem jo naredil, ko sem imel osemnajst let. Nič drugega ni naredila kot to,
               da jo je prepisala. Tudi z jezikovnimi napakami.</p>
               <p>Skratka, zatečeno stanje, toliko kolikor jaz poznam stvari, in upam si trditi, da na
               tem področju nekaj vem, je tako, da so bile osebne izkaznice dvojezične. To, da
               se...</p>
               <p>Jaz se opravičujem prej za tisti medklic, ki je na nek način res bil nedostojen,
               ampak vendar ni bilo jasno, da se v nekaterih obmejnih občinah in tudi v neobmejnih,
               v Italiji, v okolici Trsta, izdajajo osebne izkaznice na dvojezičnih obrazcih, je res
               na dvojezičnih obrazcih. Ampak ti obrazci vsebujejo krajevna imena, ki so dvojezična.
               To pa, kar se ta trenutek pripravlja, če bo sprejet vaš amandma, posebej pa še, če ne
               bo spremenjen CRP in če ne bo spremenjena tista druga evidenca, ki se je ne spomnim,
               o krajevni, teritorialni - tako je! - če ne bo to spremenjeno, potem to pomeni, da za
               državno upravo v Republiki Sloveniji ne obstajajo več italijanska in madžarska
               izvirna imena krajev, poleg slovenskih. To so tudi dejstva. Vi ste govorili o
               dejstvih, gospod Debelak, jaz tudi govorim o dejstvih. Poleg tega to, kar sem jaz
               prej povedal - te stvari sem tudi sam že prej povedal - jaz nisem nič skrival tukaj.
               Po drugi strani pa to, da ni jezikovnih znakov v madžarskem jeziku, tam pa se seveda
               izpostavimo, ne samo možnosti, da nekdo od pripadnikov madžarske narodne skupnosti
               gre na kakršnokoli sodišče in dobi tožbo na tej točki, ampak se izpostavimo tudi
               temu, da pridemo pred kakšen mednarodni forum, zaradi tega, ker je obveza vsake
               civilizirane države, ki je pristopila k splošni deklaraciji o človekovih pravicah, da
               spoštuje alfabet tistih manjšin, ki jih priznava, se pravi, prav jezikovna znamenja.
               In tega že spet CRP in ostali dokumenti ne delajo, kar zadeva priimke v madžarskem
               jeziku. Na žalost je temu tako, ali ker smo hiteli ali ker nismo bili pozorni, ali ne
               vem kako. Jaz sem gledal zakon o CRP, tam tudi ni kje vključiti nečesa, kar bi reklo,
               ta krajevna imena, ti priimki in tako naprej morajo upoštevati, da so krajevna imena,
               da imajo dve imeni in da je treba spoštovati jezikovna znamenja, v tem primeru samo
               madžarske narodne skupnosti, ker slučajno italijanščina ima enake znake kot
               slovenščina, še nekaj manj.</p>
               <p>Skratka, to pa, da bi mi morali, da bi nekdo od nas zahteval, da se prevede ime Koper
               v angleščino, to se mi pa zdi res malo preveč. Ker tu gre samo za to, da pri uvedbi
               angleščine se pač napiše še "Identity card", se napiše zraven in potem je, ne vem,
               "place of birth". Zdaj, zakaj moj rojstni kraj ne bi smel biti Koper-Capodistria? Po
               vaši varianti je moj rojstni kraj samo Koper. Nobena Evropska skupnost in mednarodna
               konvencija ne bo zahtevala, da si izmislimo ime za te kraje tudi v angleškem jeziku.
               Tako, da ta problem je, dovolite, gospod Debelak, popolnoma brezpredmeten, ta zadeva
               je brezpredmetna, glede na diskusijo, ki jo imamo.</p>
               <p>Osnovni tekst zakona sedaj v tretjem branju pravi - kaj? Pravi, da minister predpiše
               obrazec, v 5. členu. Jaz se sprašujem - že res, da je bila neka konferenca v
               Helsinkih, in tu imam vašo obrazložitev amandmaja, na kateri je Interpol pač nakazal
               - ne, sem ga pozabil, se opravičujem! - pač povedal, da bo treba s temi dokumenti,
               ker pa obstajajo tudi potovalni dokumenti, zagotoviti, da bo človek, kamorkoli se bo
               premikal, nosilec nekega dokumenta, ki je, kako bi rekel, od države, ki ga je izdala,
               požegnan kot veljaven in ki lahko v vsakem trenutku zagotovi ugotavljanje
               istovetnosti nosilca tega dokumenta in z njim samim, in to je tisto, kar pomeni tudi
               "acquis communitare" na drugih področjih itn. Pravna država mora funkcionirati, nekaj
               mora biti, ki dokazuje, da funkcionira in da nekaj drži. O.K., ampak, če gre za to,
               da Interpol to opravi, potem bo Republika Slovenija morala podpisati nekaj, neko
               deklaracijo, ne vem, kako se temu reče, nek sporazum, nekaj bo morala podpisati, ali
               na nivoju protokola, to se pravi na vladni ravni ali na nivoju še celo parlamentarne
               ratifikacije tega, in takrat bo minister zlahka vnesel, ali angleščino ali španščino
               ali nemščino ali kateri je ta tretji jezik, francoščina, ki se zahteva. In ta problem
               se ne postavlja, ker bo pač, vemo, da ratificirane pogodbe se uporabljajo neposredno
               v naši pravni ureditvi in takrat lepo minister lahko predpiše, da se poleg osebne
               izkaznice "carta d`identita" napiše tudi "Identity card" in to je vse. Se mi zdi
               precej preprosto. Hvala lepa.</p>
            </sp>
            <sp xml:id="SDZ2-Redna-07-1997-11-19.sp109">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Jakič, replika.</p>
            </sp>
            <sp xml:id="SDZ2-Redna-07-1997-11-19.sp110">

               <speaker>ROMAN JAKIČ:</speaker>

               <p>Hvala za besedo. Repliciral bom gospodu državnemu sekretarju Debelaku in sicer na
               treh točkah, čeravno sta oba, in gospa Pozsonec in gospod Battelli na nekaj teh
               stvari ugotovila. Prvič, trije argumenti, ki so bili za to govornico povedani in
               sicer prvi argument, uvajanje angleščine in da seveda med drugim in tretjim oziroma
               med prvim in drugim branjem se pač angleščina ni mogla oziroma takrat še nismo imeli
               teh izhodišč Interpola in pa teh. Jaz ne razumem potem, zakaj niste, če je bil seveda
               problem v tem, da je 6. člen bil amandmiran in da je bilo možno vložiti zgolj amandma
               na 6. člen, zakaj niste pustili prvi odstavek 6. člena takšen, kakršen je in dodali v
               drugem odstavku predlog vlade, da je, seveda drugi odstavek pa se glasi: "Obrazce
               osebnih izkaznic se tiska tudi v angleškem jeziku." Ne vem, zakaj potem tega niste?
               Zakaj ste v bistvu obrnili kompletno cel amandma in seveda se zdaj "šlepate" - zdaj
               bom pa mogoče malo nesramen, se opravičujem - se "šlepate" na neko priporočilo
               Interpola, da mora biti angleščina. Bi predlagali amandma, drugi odstavek, ki bi vam
               rešil to, čeravno se tudi strinjam jaz z Robertom, da je vsaka konvencija, ki je
               ratificirana, je veljavni zakon tukaj in na osnovi tistega se seveda lahko tudi
               spremeni, in se tiskajo obrazci v angleškem jeziku.</p>
               <p>Drugi argument, ki ste ga uporabili, je bila reciprociteta. Šli ste nam na ono stran
               in hoteli nam kot dokaz nekega stanja pokazati Italijane, kako delajo z našo manjšino
               in seveda nam pokazati, da bi se uskladili. Gospod Debelak, reciprociteta ne pomeni,
               da zato ker so, in to je problem in mislim, da država mora nekaj na tem delati, da se
               položaj slovenske narodne manjšine v Italiji, Avstriji, Madžarskem izboljša, ampak,
               ne s tem, da mi znižujemo pravice oziroma, da delamo isto, kar delajo z našo manjšino
               na oni strani. Zato argumenta reprocitete jaz ne sprejemam kot takega, kot argument v
               diskusije glede osebne izkaznice v Republiki Sloveniji.</p>
               <p>Tretji argument pa je nabor znakov. Dragi državni sekretar, jaz ne vem, jaz sem mlada
               generacija, generacija računalništva. Če drugače ne, jaz trdim, da v prvi "štacuni"
               na Madžarskem boste za vsak računalniški program na tem svetu dobili fond znakovnega
               nabora madžarskega, ki ga boste z "loudanjem" na svoj "kompjuter", na "kompjuterje"
               državne statistike vnesli v 5 minutah, lepo vas prosim. Nabor znakov v času
               računalništva pač ne more biti argument v tej diskusiji, da se ne more tiskati
               operacij, ker ni nabora znakov. Jaz vam priporočam ali lahko se tudi jaz osebno
               angažiram in vam nabor madžarskih znakov, ki jih lahko snamete, ne greste v Avstrijo,
               na internetu jih dol poberete. Hvala.</p>
            </sp>
            <sp xml:id="SDZ2-Redna-07-1997-11-19.sp111">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Juri, replika. Prosim 5 minut se držite replike. Žal nismo v začetku
               navijali ure, tudi sedaj ne bomo, prosim, da se držimo ure.</p>
            </sp>
            <sp xml:id="SDZ2-Redna-07-1997-11-19.sp112">

               <speaker>AURELIO JURI:</speaker>

               <p>Jaz bom v eni minuti, sem mislim povedati, to kar je Roman povedal.</p>
               <p>Enostavno in mislim, da ne bi bilo današnje razprave, ko bi amandma k 6. členu se
               glasil: "6. člen se dopolni z drugim odstavkom, ki se glasi in tako naprej." In bi se
               izognili današnje razprave.</p>
               <p>Upoštevajmo vendar, vsak se bo s tem strinjal, da v komunalnem sistemu, ob tem, da je
               zakon določal, da se obrazci tiskajo dvojezično, prepuščal lokalni skupnosti, da je
               način izpolnjevanja, torej izdajanja osebne izkaznice sama s statutom določala. Tako,
               da vprašanje, ki se tu postavlja, ko v statutu mestne občine Koper piše, da na
               narodno mešanem območju državni organi, občinski organi, ustanove izvajajo vse akte v
               jezičnosti, ko mi ne bomo izdajali v celoti dvojezične izkaznice bomo še vedno, kot
               se danes že dogaja v koliziji z občinskimi normami. To je tisti problem, ki ga moramo
               mi raztolmačiti in razumeti. Danes občina žal odreja, kako naj se izda nek akt, ampak
               žal ne more vplivati pri tem, ker to opravi drugi organ. In ta kolizija - prej ali
               slej jo bomo morali odpraviti. Hvala.</p>
            </sp>
            <sp xml:id="SDZ2-Redna-07-1997-11-19.sp113">

               <speaker>PODPREDSEDNIK ANDREJ GERENČER:</speaker>

               <p>Hvala. Dr. Ribičič, replika.</p>
            </sp>
            <sp xml:id="SDZ2-Redna-07-1997-11-19.sp114">

               <speaker>DR. CIRIL RIBIČIČ:</speaker>

               <p>Najprej eno prijetno pripombo. Gospod Jakič je povedal tisto, kar sem mu jaz
               predlagal za drugi odstavek 6. člena. Če je kaj zardel, ne vidim, ker ima brado, ker
               sem povedal, da je to bila moja ideja, ampak jaz imam naslednji predlog. Predlagam
               Vladi Republike Slovenije, ker drugih proceduralnih možnosti ne vidim, da preoblikuje
               svoj amandma na takšen način, da se bo sprememba nanašala samo na angleščino, in
               sicer točno tako, kot je tukaj povedal že gospod Jakič. Če ga citiram, drugi odstavek
               6. člena bi se dodal, ki se glasi: "Obrazec osebne izkaznice se tiska tudi v
               angleškem jeziku." Seveda vsi vemo, da gre tukaj samo za obrazec, da ne bomo pisali v
               angleščini imen krajev in ulic, ker ta imena ne obstojijo. Se pravi, tukaj gre samo
               za obrazec. V tem primeru bi bili prepričljivi vsi argumenti, ki jih je tukaj navedel
               gospod državni sekretar o tem, da je prav, da se tiskajo osebne izkaznice tudi v
               angleščini. Ker bo zdajle ura 18.00, predlagam, da ta odmor do jutri vlada izkoristi
               za te konzultacije in da ugotovi, če ne bi bila to najboljša rešitev. S tem bi
               dosegli, da se nič ne spreminja glede rešitev glede dvojezičnih osebnih izkaznic, da
               se pa vnese tista sprememba, ki je gotovo smiselna in koristna glede približevanja
               Slovenije Evropski zvezi. Ta predlog dajem tudi zaradi tega, ker nimamo druge
               proceduralne možnosti, da pridemo do rešitve, niti ne moremo preko usklajevalnega
               amandmaja, niti ne more skupina vložiti, niti poslanci. Vsi roki so pretekli. Edini
               predlagatelj, ki ga imamo tukaj, vlada s svojim amandmajem lahko sama spremeni svoj
               amandma. Pozivam vlado, da to spremembo naredi in s tem omogoči tukaj neko
               konstruktivno odločitev in tudi to, da se ne bo nadaljevala polemika, ki se je zelo
               zagrela. Drugače se strinjam s temi argumenti, ki so bili tukaj povedani in polemiko.
               Jaz sem svoje mnenje o tem, kako gledam na osebno izkaznico, povedal. Na upravno
               odločbo gledam pač nekoliko drugače, ampak te stvari ne bom ponavljal, ker se mi zdi,
               da bi bilo smiselno, da bi res preverili v vladi, ali obstoji politična volja za
               takšno spremembo amandmaja. Hvala.</p>
            </sp>
            <sp xml:id="SDZ2-Redna-07-1997-11-19.sp115">

               <speaker>PODPREDSEDNIK ANDREJ GERENČER:</speaker>

               <p>Hvala. Dr. Ribičič, ali predlagate prekinitev? Dr. Ribičič predlaga prekinitev seje.
               Predlog gospoda Ribičiča dajem na glasovanje. Ugotavljamo sklepčnost! (46
               prisotnih.)</p>
               <p>Kdo je za predlog dr. Ribičiča, da prekinemo danes in jutri nadaljujemo, medtem pa
               vlada razmisli o predlogu?</p>
               <p>Kdo je za? (37 poslancev.) Je kdo proti? (2 poslanca.)</p>
               <p>Ugotavljam, da smo izglasovali.</p>
               <p>Samo še proceduralno.</p>
            </sp>
            <sp xml:id="SDZ2-Redna-07-1997-11-19.sp116">

               <speaker>MIRAN POTRČ:</speaker>

               <p>Gospod predsednik, imam vprašanje, upam, da v korist vseh nas. Zanima me, ali je
               glede na sklepčnost, ki se je danes gibala med 48, 46, res realno, da bomo ob obisku
               češke delegacije jutri delali v času, ko je, ali bomo ugotavljali sklepčnost vsakih
               15 minut? Ali se vodstvo državnega zbora tega problema zaveda, ali ga je videlo in
               kako ga misli rešiti? Če to ni realno, potem prosim, dajmo se danes nekaj pametnega
               odločiti in reči, da nadaljujemo ob 16.00 uri? Ni moj predlog, da nehamo delati,
               ampak ni mogoče, da se bomo brez potrebe zbirali in neodgovorno je, da tega vodstvo
               samo ne naredi.</p>
            </sp>
            <sp xml:id="SDZ2-Redna-07-1997-11-19.sp117">

               <speaker>PODPREDSEDNIK ANDREJ GERENČER:</speaker>

               <p>Hvala. Jutri ob 10.00 se dobimo, bomo pa posebej obvestili, če bo preloženo. Upam, da
               bo preloženo.<title> (SEJA JE BILA PREKINJENA 19. NOVEMBRA 1997 OB 17.58 URI.) </title>
               </p>
            </sp>
         </div>
      </body>
   </text>
</TEI>
