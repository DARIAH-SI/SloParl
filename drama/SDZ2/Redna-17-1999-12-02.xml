<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-17-1999-12-02">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9BC9B202487FEC7BC125683F0048315E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=9BC9B202487FEC7BC125683F0048315E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-17-1999-12-02.DZ" n="17">
               <name>Redna</name>
               <date when="1999-12-02"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-17-1999-12-02.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 17. seje</stage>
            <stage type="date">(2. december 1999)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 14.07 uri. </stage>


            <sp xml:id="SDZ2-Redna-17-1999-12-02.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke in kolegi poslanci! Pričenjam nadaljevanje 17. seje
               državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Jože Možgan, Franc Potočnik, Feri Horvat, Zmago Jelinčič, Alojz
               Peterle, Miroslav Mozetič, Davorin Terčon, Anton Partljič, od 14.30 do 16.00 ure
               Andrej Gerenčer, za pričetek seje Mirko Kaplja in Benjamin Henigman.</p>
               <p>Prosim, da ugotovimo navzočnost v dvorani. Navzočih je 57 poslank in poslancev; zbor
               je sklepčen in lahko odloča.</p>
               <p>Na to sejo sem povabil predstavnike vlade Republike Slovenije, ki jih lepo
               pozdravljam.</p>
               <p>Na današnjem nadaljevanju 17. seje bomo obravnavali včeraj prekinjeno <title>18. TOČKO
                  DNEVNEGA REDA,</title> to je <title>PREDLOG ZAKONA O POKOJNINSKEM IN INVALIDSKEM
                  ZAVAROVANJU.</title>
               </p>
               <p>Smo pri razpravi poslanskih skupin. Stališče poslanske skupine Liberalne demokracije
               Slovenije bo predstavil kolega Merlo.</p>
            </sp>
            <sp xml:id="SDZ2-Redna-17-1999-12-02.sp2">

               <speaker>ALEKSANDER MERLO:</speaker>

               <p>Hvala za besedo, gospod predsednik. Spoštovane kolegice in kolegi ter predstavniki
               vlade! Poslanska skupina Liberalne demokracije Slovenije podpira novi zakon o
               pokojninskem in invalidskem zavarovanju. Menimo, da je predlog zakona najboljši možni
               konsenz vseh, na katere se ta zakon nanaša, in da bo tako sedanji generaciji
               upokojencev kot tudi novim generacijam zagotovil ustrezno socialno varnost.</p>
               <p>Zakon ne posega v pridobljene pravice, kar je osnovno civilizacijsko in pravno
               pravilo, prav tako pa varuje tudi pričakovane pravice, saj je prehod na novi sistem
               postopen in dokaj zmeren. Naši stranki se zdi še posebno pomemben tisti del zakona,
               ki daje možnost dodatnega zavarovanja. Z obveznim dodatnim zavarovanjem se bomo
               izenačili z vsemi tistimi državami, ki poznajo ta institut, ker se zavedajo, da še
               vedno obstajajo taka delovna mesta in poklici, na katerih ni mogoče pričakovati, da
               bi zaposleni delali do polne starosti. Zato jim je potrebno zagotoviti ustrezno
               nadomestilo za čas pred uveljavitvijo polne starostne pokojnine. Prostovoljno dodatno
               zavarovanje, ki je v predlogu zakona zastavljeno na tak način, da nudi najrazličnejše
               oblike dodatnega zavarovanja, tako kolektivnega kot individualnega, ob relativno
               visokih davčnih olajšavah, pa je možnost za srednjo in mlajšo generacijo zaposlenih.
               Prepričani smo, da bo ta oblika zavarovanja v prihodnjih letih zaživela ter da si
               bodo te generacije z njo zagotovile višjo raven socialne varnosti za starost.</p>
               <p>Glede na to bo poslanska skupina glasovala za predloženi zakon in za vse amandmaje,
               ki jih je predlagala vlada Republike Slovenije. Hvala za besedo.</p>
            </sp>
            <sp xml:id="SDZ2-Redna-17-1999-12-02.sp3">

               <speaker>PREDSEDNIK JANEZ PODOBNIK:</speaker>

               <p>Hvala, kolega Merlo. Ali želi še katera od poslanskih skupin besedo? <stage>(Ne želi.)</stage></p>
               <p>Prehajamo na razpravo o zakonskem predlogu v celoti, torej o predlogu, ki je bil
               objavljen v Poročevalcu, to je zakon o pokojninskem in invalidskem zavarovanju,
               tretja obravnava. O tem tekstu, o tej vsebini lahko razpravljajo poslanke in
               poslanci. Pismeno so prijavljeni štirje poslanci, ostali pa bodo lahko razpravljali v
               okviru petminutne razprave. Prvi pismeno prijavljeni je kolega Demšar, pripravi naj
               se dr. Hren-Vencljeva.</p>
            </sp>
            <sp xml:id="SDZ2-Redna-17-1999-12-02.sp4">

               <speaker>VINCENCIJ DEMŠAR:</speaker>

               <p>Hvala lepa, gospod predsednik. Lep pozdrav vsem kolegom in kolegicam in pa tudi
               seveda tistim, ki spremljate kot novinarji to današnjo razpravo!</p>
               <p>Torej pri tem zakonu, torej zakonu o pokojninskem in invalidskem zavarovanju mislim,
               da sem toliko aktivno sodeloval in se toliko trudil za njegovo izboljšavo, da imam
               tudi v tej nekako zaključni fazi pravico povedati nekaj besed. Prvo bi se ustavil pri
               začetnih poglavjih, kjer je govora o drugem stebru. Torej, v tej zvezi vem, da bo
               nekdo lahko pripomnil, ne bomo šli v splošno razpravo, tisto, ki je bila v prvi
               obravnavi, vendar dogodilo se je to, da smo v prvi obravnavi nekako še nekje imeli to
               idejo drugega stebra, v drugi obravnavi smo ga črtali. Kolega poslanec iz DeSUS-a je
               celo na seji odbora rekel, da je to tipičen kapitalističen pristop, če bomo uvajali
               drugi steber, se lahko gre gledat po zapisnikih, sedaj v tretji obravnavi se pa spet
               pojavi drugi steber, sicer v nekoliko drugačni obliki. In nesreča je v tem, da ni
               splošne razprave. Jaz pa razmišljam o tem, ali bi bila možnost, da bi to zadevo
               vrnili v prvo obravnavo, ker se ponovno govori o tem stebru. Nekaj, kar smo v drugi
               obravnavi oziroma ste zavrnili in v tretji obravnavi v neki obliki - za kar smo tudi
               hvaležni gospodu Ropu, če ga citiram, na drugi obravnavi je povedal, da se je ideja
               drugega stebra prijela in da ga je promovirala SKD. Za to priznanje se vam lepo
               zahvalim. To kar poglejte v zapisnikih, torej formulacija, formulacija ni moja, ker o
               promocijah - jaz rabim slovenski izraz - ni bilo govora. Torej to ste nam priznali in
               za to se vam zahvaljujemo, čeprav so nekateri v tistem času razlagali, da je to
               tipičen kapitalističen pristop.</p>
               <p>Zato smo bili v škripcih, kako sedaj to stvar obravnavati, če se nekatere stvari v
               treh obravnavah tako temeljito, temeljito spreminjajo. Ali sedaj ponovno načenjati
               vprašanje drugega stebra? Za sigurno boste rekli, glede na sam naš poslovnik to ni
               možno. In jaz verjamem, da to tudi res tako ni. Čeprav pa ravno predlagatelji nam na
               nek način zdaj, na nek drug način poskušajo dopovedati, kaj je to drugi steber.
               Mislim pa, če bi rekel malo simbolično<gap n="..."/> Gospod predsednik, jaz se opravičujem,
               ampak velikokrat povem, da je red neka lepa stvar, če se ga poskušamo držati, in bi
               zato prosil, če je lahko vsaj ta red tudi v tej dvorani. V tej fazi, torej glede na
               poslovnik, sigurno ne moremo začeti ponovno to odpirati. Torej tu se tudi sam držim
               reda, čeprav seveda predlagatelji se ga pa niste držali, ker ste ga v drugi obravnavi
               črtali. Tako da jaz sem vesel, da se vsajv neki obliki to pojavlja in tudi gospodu
               ministru sem hvaležen, da nam je to kot krščanskim demokratom priznal.</p>
               <p>Sedaj, druga zadeva, zakaj sem proti takemu zakonu, ki je bil predlagan. Rekel bi to,
               da ta pokojninski fond ni očiščen, da bi mi vedeli natančno, kaj pride v ta fond in
               katere stvari tudi po zakonodaji morajo biti plačevane iz tega fonda. Če imamo tam
               pri teh obveznostih pokojninskega sklada razne socialne pravice, ki jih uveljavljajo
               ljudje na osnovi nekih posebnih zakonov, potem ta fond ni to, kar bi moral biti. V
               tem pogledu mislim, da smo pa z DeSUS-om na isti liniji, da bi bilo prav, da bi bil
               ta sklad očiščen in da se bi natančno vedelo, kaj se iz tega fonda mora plačevati, ne
               pa tako, da so sedaj v tem fondu stvari, za katere je dolžna skrbeti država. Tiste
               stvari, ki so po posebnih zakonih prišle notri, za kar niso bili plačevani prispevki,
               menimo, da bi morala plačevati to država. Po nekaterih podatkih je tega denarja, ki
               ga fond oziroma sklad plačuje, od 16% do 20%. To pa pomeni, da nekje je izkrivljena
               slika, koliko damo iz proračuna v ta sklad. Torej, če govorimo, da toliko mora
               plačati, da toliko gre iz tega fonda, bi potem tistih 20% bila tako ali tako država
               dolžna, da bi jih zagotavljala. Če je po neki oceni okoli 40 milijard sredstev, ki
               jih plačujejo iz fonda pokojninsko-invalidskega zavarovanja, če je tega okoli 40
               milijard, to je denar, ki ga uveljavljajo po posebnih zakonih in predpisih, bi moralo
               to biti na postavki proračuna in ne na postavki pokojninskega in invalidskega
               sklada.</p>
               <p>Tudi v tem pogledu, ko gospod minister govori o reformi. Sprašujem se, koliko je to
               reforma, če sedaj na račun revolucionarnosti nekateri dobijo boljšo pokojnino. Pri
               tem pa seveda moram posebej poudariti, drugo je borci proti okupatorju. Mi moramo
               ločiti dve stvari. Sedaj v okviru tega sklada je treba toliko in toliko denarja
               zagotoviti tudi za te pravice, ki izvirajo pri nekaterih iz 2. svetovne vojne in
               takoj po njej. Tisti, ki imajo dvojna leta, nikoli ne bom rekel, da sem proti temu.
               Nikoli! Tisti, ki so bili v partizanih, so bili borci. Če kdo pri tem ne vidi
               razlike, naj gre v kakšen muzej. Vseeno je, ali je ta muzej novejše revolucije ali če
               greste v Slovenj Gradec ali Škofjo Loko in boste videli, kako so bili oblečeni borci
               in kako so bilifunkcionarji. Pa boste videli takoj razliko. Zato proti tistim ne bom
               nikoli rekel, da niso upravičeni. To je razlika. Ampak sem pa proti temu, da nekdo
               zato, ker je zganjal revolucijo. Sedaj pa jaz govorim tudi o mojih prispevkih, ki jih
               plačujem. Na mojračun nekdo dobiva visoko pokojnino. To bom zmeraj proti. Zato
               mislim, ko govorim o čistosti tega sklada, bi bila to tudi ena od stvari, ki bi jo
               morali na nek način sčistiti in urediti.</p>
               <p>Druga generalna pripomba. Da podaljšujemo delovno dobo. V svetu, mi vemo, da so te
               delovne dobe podaljšali, kar so seveda tudi lahko utemeljili, te stvari smo slišali.
               Danes bom zopet ponovil, da sem hvaležen ministrstvu za delo, da nam je omogočilo, da
               smo to slišali, pa tudi videli, se tudi pogovarjali, samo mora biti druga situacija.
               Pri nas bomo podaljševali delovno dobo, pri tem, tako velikem številu brezposelnih.
               Kaj bomo s tem dosegli? Ali bodo mladi dobili hitreje službo? V čem je ugodnost tega?
               Razumem, da je treba dalj časa delati, zato ker se je življenjska doba podaljšala,
               česar smo lahko samo veseli, da se je tudi pri nas to stanje tako izboljšalo,
               standard, da ljudje lahko dalj časa živimo in dalj časa uživamo oziroma uživajo - sam
               do tega še nisem prišel - v pokoju. Ampak čemu podaljševati? Torej, če mi ne
               zagotovimo zaposlitve, potem se mi v tej situaciji postavlja vprašanje, ali je to
               smiselno ali ne. Čeprav bom povedal sam, da sem bil tudi v prejšnjih časih v občinski
               upravi in sem sam bil vedno proti temu, da se tako mladi ljudje upokojujejo.</p>
               <p>Tretja stvar, ki se tiče te zakonodaje. Mi smo tudi s konkretnim amandmajem
               predlagali, da bi se tisti mladi, ki ustvarjajo družino, ki se postavljajo na noge<gap n="..."/>
               <stage>(Nemir v dvorani.)</stage> Se opravičujem, beseda parlament je v ednini in ni v množini, zato
               bi prosil, če je možno, da je še naprej ednina, ne pa množina. Torej, ta naš osnovni
               predlog, ki smo ga zelo jasno razdelali in utemeljevali na odboru pred slabim tednom,
               smo zelo jasno utemeljevali, zakaj predlagamo, da bi ne na stara leta, ko nekako
               imamo že nekje neke osnovne materialne pogoje dane, da bi, recimo, matere, ki imajo
               več otrok, pa bi toliko prej lahko odšle v pokoj, ali pa oče, saj to ni bistveno,
               nekdo od staršev, ampak naš predlog je bil, da bi z manjšimi ugodnostmi pri
               plačevanju prispevkov - tako delodajalec kot tisti zaposleni - bi z manjšimi
               prispevki, bi mu ostala večja plača in bi na ta način mladi lažje ustvarjali družine
               in pa seveda tudi ustvarjali pogoje za svoj dom.</p>
               <p>Gospod minister je takrat vehementno to zavrnil z utemeljitvijo, da bi to bilo
               pravzaprav, kot se temu reče <q>"kunštno"</q>, kontraproduktivno, kar pomeni, da mlade še
               toliko bolj neradi bi zaposlovali. Jaz bi samo povedal konkreten primer, ne vse
               primere, ki smo jih razgradili, ampak, recimo, mati, ki ima dva otroka, bi dobila
               povišano plačo za tistih 30%, kolikor ne bi bilo treba plačati prispevkov v
               pokojninski sklad. Torej plača take matere bi bila za toliko večja. Pomeni, da bruto
               plača ostaja ista, samo da so prispevki toliko manjši in s tem seveda ima potem tudi
               ona, ker je prispevkov manj, se njena neto plača za toliko poveča. Torej to je bilo
               naše osnovno izhodišče in smo potem to razgradili.</p>
               <p>Kot tretjo stvar bi omenil, da se s tem, da vztrajate ne pri povprečju plač, ki jih
               imajo po kolektivnih pogodbah, ampak vseh plač, s tem, ko pri tem vztrajate, seveda
               zagotavljate večje pokojnine, kar pa seveda pomeni, da se bo državni proračun znova
               in znova vsako leto bolj obremenjeval z obveznostmi do pokojninskega in invalidskega
               sklada. Včeraj so bile že naštete konkretne številke, kako smo od 1995. leta iz
               obveznosti proračuna do pokojninskega sklada z 20 milijardami, eno leto kasneje s 26,
               letos smo pri 149,5 milijardah. To pomeni skokovito naraščanje obremenjevanja
               proračuna. Če se bo ta proces tako nadaljeval, potem se sprašujem, kaj bo minister
               Gaspari še lahko prodal in kje bomo dobili še kredit. Torej jaz se bojim, da Slovenci
               ne vemo, čeprav ti podatki, upam, da bi se jih dalo dobiti pa nekajkrat ponoviti,
               tako kot so v času vlade mojega predsednika gospoda Lojzeta Petereleta, ko se je
               jutro začelo z <q>"Dobro jutro, žalost"</q>. Me zanima, kako bo to šlo čez leta, če bomo
               našo državo tako zadolževali.</p>
               <p>Mi smo tudi že v tej dvorani slišali, da je v naši državi oziroma na prebivalca v
               naši Sloveniji še nikoli ni bilo toliko dolga, kot ga je sedaj. To mislim, da so
               zastrašujoče stvari. Tisti, ki smo nekoliko starejši, se spomnimo, kako smo s
               pokojninskimi reformami vsako leto začeli z novo gospodarsko reformo. Ali bomo morali
               tudi začeti na isti način govoriti, pri tem seveda, da bomo šli kar naprej
               navzdol.</p>
               <p>Generalno bi povzel tudi tisto izjavo, ki ste jo slišali tu ob nastopu gospoda
               Arharja ob predstavitvi letošnjega proračuna, ko je rekel: <q>"Pokojninska reforma ne bo
               prinesla rezultatov, kot je bilo prvotno pričakovano."</q> Torej zdaj, če nekateri še
               govorijo o reformi, se meni zdi, da glede na to, da prihajamo v zaključno fazo, v
               tretjo obravnavo, se mi ne zdi korektno, da še naprej govorimo o reformi. Zagotovo to
               ni reforma. Če bi bila reforma, bi bili bolj temeljiti pristopi. Čeprav jaz verjamem,
               da so zarezi težki, občutljivi, vendar kdor prevzame vlado, se mora tega tudi
               zavedati, da je treba potegniti tudi kakšno neprijetno potezo.</p>
               <p>Če predlagatelji sami povedo, da bo čez tri do pet let potrebna ponovna reforma,
               potem se vprašam, ali bomo imeli do leta, recimo 2020, če bo na pet let, bomo imeli
               še pet reform, ali bomo imeli, če bo na tri, jih bo šest, sedem, ali bomo na vsake
               toliko časa, bo vsak parlament v svojem mandatu imel na dnevnem redu pokojninsko
               reformo. Torej, jaz se tega spomnim, ko smo v začetku našega mandata, kako je bilo
               govora o tem, kako je nekaj nujnega - pokojninska reforma in vsi so bili za to, da je
               res nujna in jaz sem o tem tudi prepričan še danes, da je pokojninska reforma nujna.
               Neke velike priprave so bile, velika slovesnost, potem se pa stvar sfiži v tak
               izdelek, kot smo ga sedaj dobili. Zato predlagam, da o reformi ne govorimo več, da
               raje govorimo o popravku sedanje pokojninske zakonodaje.</p>
               <p>Če se očita, običajno opoziciji, da zahteva nov in nov denar, da pač njih se ne tiče,
               kje se bo denar vzelo, bi omenil to, da smo krščanski demokrati predlagali stvari, s
               katerimi se bi še kaj prihranilo, ne pa dodatno obremenjevalo pokojninski sklad in
               seveda s tem v vezi tudi sam proračun.</p>
               <p>Nekateri so tudi konkretno meni po raznih časopisih ali na kakšnih drugih javnih
               shodih očitali, kako se zavzemam za to, da bi se upokojencem zmanjšale plače. Celo o
               tem je govora in se je pisalo, da bi od 16-30 % bile nižje pokojnine na mesec, če bi
               bil sprejet predlog krščanskih demokratov. Torej, jaz sedaj ne vem, kako je ta. Jaz
               lahko tudi citiram, kogar bi to zanimalo, je bilo to objavljeno v Gorenjskem glasu
               26. oktobra letošnjega leta, da sem med tistimi, ki predlagam - bom citiral to: <q>"V
               kolikor bi bil amandma poslancev SKD, gospoda Demšarja in dr. Venceljeve sprejet, bi
               upokojenci v enem letu dodatno izgubili od 16% do 30% mesečne pokojnine."</q> Torej jaz
               zdaj tega niti ne znam izračunati. Zakaj ima razpon od 16% do 30%? Kako je to
               računal? Zdaj, jaz si predstavljam, da bi bila lahko recimo neka razlika med tistimi,
               ki imajo manjše pokojnine, pa tistimi, ki imajo večje, ampak procent je procent.
               Ampak to predsednik društva upokojencev je tako napisal. Zdaj, če je kdo med vami, ki
               mi bi znal to obrazložiti, bi bil zelo vesel, čebi mi to razložil, kako tak velik
               razpon, od 16% do 30%. Mi smo konkretno predlagali stvari, nič naokrog, amandma,
               namreč, ker piše tu, da je bil amandma in vsak amandma je konkreten, kako je to
               izračunal. Jaz se bojim, da je bilo to kar tako vzeto, da nepokažem, na kakšen način
               se reče, če si nekdo neko stvar izmisli zato, da bi lahko tega poslanca krščanskih
               demokratov Demšarja na Gorenjskem čimbolj oblatil. Jaz pač sprejemam to, ker imamo
               svobodo govora, svobodo pisanja in nimam nič proti, če kdo to objavi. Ali bo to
               udarilo tiste, ki to producirajo, njih same nazaj ali bo to za njih bumerang, bodo
               sami videli. Jaz pa seveda ob tej stvari ne bom molčal in bom seveda tudi ljudem
               povedal in zapisal, kako si nekdo izmišlja neke številke.</p>
               <p>Več verjamem ministru Ropu, ki je rekel, da če bi bil sprejet za tretjo obravnavo
               amandma krščanskih demokratov glede bonitet zaposlenih mladih staršev, da to pomeni
               27 milijard. Torej minister mi je včeraj rekel, da bo lažje potem odgovarjal na moje
               pripombe ob konkretnih amandmajih, zato bom o tem amandmaju potem tudi takrat več
               govoril, ker je rekel, da sedaj ne more priti do besede. Zato bom celo to zadevo, ker
               se mi zdi zelo pomembna, podrobneje razgradil takrat in upam, da bom gospodu ministru
               lahko tudi kaj dopovedal in pa seveda tudi dokazal ravno v zvezi s tem
               amandmajem.</p>
               <p>Če bi bila pripravljena koalicija in predlagatelji na naše amandmaje, amandmaje, ki
               smo jih, ali tudi na stališča, ki smo jih predlagali krščanski demokrati, verjamem,
               da bi bil ta zakon bistveno boljši. Tudi to vem, da bi bila marsikatera skupina, da
               pa je ne poimenujem, marsikatera skupina bi bila sigurno proti. Da pripraviš tak
               zakon, da bo vsem všeč, v to pa dvomim. To bi lahko samo čarovnici in ravno v tem
               dopisu se tudi predsednik društva upokojencev pohvali, da so se uskladili in da so
               vsi zadovoljni.</p>
               <p>Torej to si jaz zelo težko predstavljam. Kako nekaj narediti, da bodo vsi zadovoljni?
               Istočasno si pa še na oblasti. Zadovoljeni so lahko v tistem primeru, če so vsi
               dobili tisto, kar so zahtevali. Zahtevali pa so več, kar zmoremo. Zato bom rekel, da
               ne bo lahko naslednikom sprejemati in na osnovi takega zakona plačevati pokojnine,
               izvajati proračun, ko se bo to državno premoženje, kolikor ga je še, razprodalo, kaj
               se bo potem zgodilo. Upam, da se to ne bo zgodilo, kar se je zgodilo v naši prejšnji
               domovini, ko smo več porabili, kot smo imeli, in potem se je en dan pokazalo, da smo
               goli in bosi. Zato smo konstruktivno sodelovali pri tej pokojninski zakonodaji.</p>
               <p>Mislim, da je za ta uvodni del zadosti. Seveda se bom oglašal potem pri amandmajih,
               ki smo jih vložili za tretjoobravnavo. Takrat upam, da bo minister Rop tu in da se
               bova lahko pogovarjala in dogovorila tudi o kakšni boljši rešitvi. Hvala lepa.</p>
            </sp>
            <sp xml:id="SDZ2-Redna-17-1999-12-02.sp5">

               <speaker>PREDSEDNIK JANEZ PODOBNIK:</speaker>

               <p>Hvala, kolega Demšar. Besedo ima dr. Hren-Vencljeva. Pripravi naj se Branko
               Kelemina.</p>
            </sp>
            <sp xml:id="SDZ2-Redna-17-1999-12-02.sp6">

               <speaker>DR. HELENA HREN-VENCELJ:</speaker>

               <p>Lepo pozdravljeni! Bom krajša zato, ker je bilo že veliko rečeno in kaj posebej
               novega ne morem povedati.</p>
               <p>To, kar imamo pred seboj, ni tisto, kar bi želeli ali hoteli. Ne pomeni rešitve za
               daljši čas. Rečeno je že bilo, da je že leta 1965 parlament sklenil, da je treba
               hitro pripraviti pokojninsko reformo. Vendar sedaj po 5 letih šele samo popravljamo
               zakon, ki bo, kot je rekel predsednik vlade, vzdržal nekaj let. Kar pomeni, da iz
               proračuna letos damo slabih 150 milijard, drugo leto bomo dali 170 milijard. Torej
               mislim, da se tudi vlada zaveda sama, ali pa, da celo rečem, da vlada sama ne
               verjame, da bo ta popravek zakona kaj dolgo časa zadrževal to kriznosituacijo v zvezi
               s pokojninami oziroma z denarjem, ki ga država v ta namen mora dajati tudi iz
               proračuna. Poleg tega pa mislim, da je vsem jasno tudi to, da gre v bistvu za neke
               vrste na pol mrtvega človeka, ki ga z infuzijami držimo pokonci, to se praviz
               infuzijami iz državnega proračuna.</p>
               <p>Omenjen je bil že drugi steber, ki bi vsaj deloma - pri katerem smo vztrajali v drugi
               obravnavi - ki bi vsaj deloma ali pa vsaj bil pravičen za vse zaposlene. Torej tudi
               za tiste z najmanjšimi dohodki. Kajti del sredstev bi se nalagal na njihov osebni
               varčevalni račun. Tako pa tisti ljudje z najmanjšimi dohodki, in teh je kar
               precejšnje število naše populacije, ne bodo mogli plačevati sredstev oziroma odvajati
               od svojih plač v prostovoljno dodatno zavarovanje, to tako imenovano kolektivno
               zavarovanje, ki je zdaj glavna moda in glavni krik, kako bomo pa pokojninsko blagajno
               z njim, s tem rešili. Jaz mislim, da je ne bomo.</p>
               <p>Omenjeno je bilo tudi, da pravzaprav, da je sistem narobe zastavljen že zaradi tega,
               pa tudi stari sistem je bil že narobe zastavljen, ker se plačuje v pokojninsko
               blagajno od vseh dajatev, od vseh prejemkov, za socialno varnost se plačuje od vseh
               prejemkov zaposlenega. Vendar pa se v pokojninsko osnovo všteva v bistvu samo plača.
               In to seveda samo delplače, to je tistih, ki imajo, ki presegajo razpon, kot je zdaj
               predlagan, 1 proti 4. Razmerje med najnižjo in najvišjo pokojnino. Seveda, tukaj ne
               gre samo za dejstvo, da se limitira, da se napravi razmerje, ker tako razmerje med
               najvišjo in najnižjo pokojnino imajo tudi nekatere druge države. Gre za nekaj
               drugega. Gre za to, da plačujemo prispevke, tudi tisti z visokimi dohodki plačujejo
               prispevke od vseh dohodkov. V pokojnino se jim pa šteje samo razmerje 1 proti 4. In
               tukaj je razlika med drugimi državami. Namreč, njim se zaračunajo prispevki samo v
               sklopu tega razmerja. Vse, kar zaslužijo več, pa ne gre v pokojninsko blagajno, lahko
               oni nalagajo na osebne varčevalne račune oziroma se zavarujejo v tretjem stebru. To
               se pravi, gre v bistvu za dvojno - poeni strani se dohodki oziroma se vsi dohodki
               taksirajo, plačujemo davke, po drugi strani se pa ne vštevajo v pokojninsko blagajno,
               in s tem se krši načelo sorazmernosti in to tudi ni ta tako imenovana solidarnost.
               Solidarnost pojmujemo namreč v tem, da vsi odvajamo enak odstotek za pokojninsko
               oziroma za socialno varnost. V tem segmentu, ki sem ga pa pravkar omenila, pa to ni
               solidarnost, to je uravnilovka, lahko rečemo, oziroma je to celo v nekem smislu
               politika enakih želodcev, kar pa mislim, da smo že zdavnaj presegli.</p>
               <p>Glede privilegijev je bilo tudi že večkrat rečeno, da to niso privilegiji iz dela, iz
               dolgoletnega plačevanja prispevkov. In ravno v tem se kaže največji nonsens tega
               sistema. Po eni strani imamo za 40 milijard privilegijev, ki se plačujejo iz
               državnega proračuna, po drugi strani pa se ljudem, ki so plačali v pokojninsko
               blagajno, to ne všteva v pokojninsko osnovo. Če pa pogledamo posamične profile, ki so
               najbolj prizadeti, seveda so to vodstvene strukture, so tudi zdravniki, in prav
               zdravniki, kot mi je bilo pojasnjeno, živijo v povprečju zaradi preobremenjenosti
               svojega poklica, zaradi dnevnih stresnih situacij, samo 65 let; ko je pa zdravnik
               star 65 let, pa niti ne doseže 40 let pokojninske dobe, kajti študij traja 6 let in
               dodatni 2 leti, da ima diplomo zdravnika ali pa diplomo stomatologa.</p>
               <p>Torej, zelo čudna situacija je, in mislim, da bi to vlada morala upoštevati, če hoče
               govoriti o socialnem sporazumu med partnerji. Namreč, tudi socialni sporazum med
               partnerji je morda sporazum med sindikati pa med upokojenci in pa vlado, ni pa
               nikakor sporazum med mlado generacijo, kajti mlada generacija že iz naslova svoje
               mladosti, iz svojih načrtov, želja in trenutne situacije, v kateri se nahaja, kjer pa
               prednjači zaposlitev in stanovanje, ne razmišlja o starosti, ne razmišlja o tem, ali
               bo imela na starost pokojnino. Ko se vozim vsako jutro v Ljubljano, skoraj nekajkrat
               na teden poberem kakega od štoparjev, in to same mlade ljudi, med 16. in 22. letom
               starosti, in se pogovarjam z njimi, ali kaj vedo o pokojninski reformi. Torej,
               zagotavljam vam, da vsaj 50% ljudi te starosti ni o tem nikoli nič slišalo in jih
               tudi ne zanima. Kako naj bi torej sodelovali kot enakopravni partnerji pri
               medgeneracijskih sporazumih? Naj vas spomnim tudi na to, da je pravna fakulteta pred
               časom organizirala sestanek na to temo, in da se ga je od 55.000 študentov, ki jih
               imamo v Sloveniji, udeležilo vsega borih 80, in še ti so bili skeptični. Torej težko
               govorimo, da je mlada generacija, ki bo pa plačala, kot vsi vemo, največje breme teh
               sprememb, da je to sporazum, ki vključuje tudi mlado generacijo, je ne.</p>
               <p>Potem naslednja kategorija - invalidi. Poglejte: Invalidi so - lahko mirno rečemo -
               kategorija, ki jo je ta družba odrinila že nekam na rob. In tudi v tem zakonu za
               invalide ni nič bolj poskrbljeno, kot je bilo prej. Mi pa sami vemo, da po vseh
               deklariranih vsaj javno deklariranih izjavah o tem, kako mi skrbimo, kako ne kršimo
               človekovih pravic, kako skrbimo tudi za slabše situirane državljane, to seveda ni in
               ne more biti res.</p>
               <p>Ko sem prej omenjala privilegije, moram reči še to: Številka, ki so jo omenili, 116
               000 včeraj, seveda je številka, ki sploh ne odraža dejanskega stanja. Med njimi je
               skoraj 50 000 takih, ki dobivajo varstveni dodatek. In varstveni dodatek je čisto
               socialna kategorija, ki nima s pokojnino pravzaprav nobene zveze. In mi smo
               vztrajali, da bi varstveni dodatek šel iz privilegijev, iz sklopa, kjer so našteti
               privilegiji. Vendar pa, seveda vlada zato, da lažje opraviči vse skupaj, daje tudi
               varstveni dodatek v sklop privilegiranih ljudi. Kar sploh niso in mi smo proti
               temu.</p>
               <p>No, glejte: Naši amandmaji, mi smo jih precej pripravili, niso bili sprejeti. Še več,
               naši stranki se obeša, češ, da je stranka, ki je hotela prikrajšati upokojeno
               generacijo za toliko in toliko pokojnine. Kar seveda ni res. Mi smo vztrajali in še
               vztrajamo samo pri tem, da bo breme sprememb, čeprav to ni reforma, breme sprememb
               porazdeljeno enakomerno, vendar ne na osnovi enakih želodcev, temveč na osnovi
               solidarnosti, ki pa je solidarnost in ne uranilovka. Hvala.</p>
            </sp>
            <sp xml:id="SDZ2-Redna-17-1999-12-02.sp7">

               <speaker>PREDSEDNIK JANEZ PODOBNIK:</speaker>

               <p>Hvala, gospa Vencljeva. Besedo ima gospod Kelemina, za njim gospod Hvalica.</p>
            </sp>
            <sp xml:id="SDZ2-Redna-17-1999-12-02.sp8">

               <speaker>BRANKO KELEMINA:</speaker>

               <p>Hvala lepa za besedo. Spoštovani predsednik, cenjeni državni zbor! Ni dvoma, po moji
               oceni seveda, da gre za pomemben dokument. Vendar, jaz ugotavljam že vseskozi, odkar
               ta zakon sprejemamo, da ga sprejemamo bistveno prepozno, 5, 6 let prepozno in
               marsikaj bi danes bilo drugače, če bi bil ta zakon sprejet pred 5, 6 leti, kajti tudi
               takrat se je vedelo, kam nas bo vse skupaj pripeljalo. Seveda bi tudi pred 5, 6 leti
               to morala narediti tista stranka, ki je bila takrat na oblasti, to je dejstvo. No, vi
               se kar smejte, državna sekretarka, 7 let najmanj je na oblasti LDS in tega ni spravil
               skozi, ni semu še zdelo pomembno. No, mogoče je problem tudi v tem, ker se je pač
               gospod Rop v tistem času, ko bi bilo treba pokojninsko reformo narediti, seveda
               ukvarjal z drugimi zadevami, ukvarjal se je pospešeno s privatizacijo in poglejte ga
               zlomka, ni hudič, česi ni on takrat zagotovil dela na ta način, da je spravil na
               cesto 100.000 nezaposlenih in da danes rešuje njihovo problematiko prek odbora za
               socialo. Torej prva ugotovitev za stanje ali za nestanje, kakršno bi pač moralo biti,
               pa ni, je prav gotovo kriva stranka, ki je 7 let že na oblasti.</p>
               <p>Drugo je seveda vprašanje, ki se meni postavlja, kot vedno, pri tako rekoč vsakem
               zakonu, ki ga sprejemamo v državnem zboru, kdo bo imel od te reforme korist. To je
               zelo pomembno vprašanje in seveda čisto na enostaven način človek ugotovi, da bodo od
               reforme imeli korist samo sedanji visoko vrednoteni upokojenci in pa tudi bodoči
               visoko vrednoteni upokojenci in popolnoma nihče drug. Kdo bo torej izgubil v tej
               reformi? Vsi ostali bodo izgubili, največ pa seveda delavci in pa tudi naši otroci,
               ki bodo seveda še v naslednjem obdobju bistveno bolj prikrajšani za višino
               pokojnin.</p>
               <p>Kot tretje bi seveda omenil, kar se mi zdi pomembno, čeprav je že izvodenelo,
               populizem okrog drugega stebra. Jaz pač rečem lahko na to, kar je zdajle v tretji
               obravnavi, da je to kvečjemu samo črka <q>"P"</q>, torej začetek, vse ostalo pa manjka, in
               tisto, kot je drugi steber bil mišljen, v bistvu smo že povedali stokrat in nima
               smisla, da še enkrat to govorim, samo toliko, da bo jasno, da tega drugega stebra
               tako rekoč ni oziroma so samo zametki.</p>
               <p>Naslednja, četrta stvar, ki bi jo rad spomnil, so seveda te posebne pravice. Veliko
               je bilo v prvi obravnavi in pa v drugi obravnavi o tem govora, še več pa seveda v
               medijih in javnosti, po moji oceni populizma in pa tudi hude krvi in spopadov glede
               tako imenovanih <q>"privilegijev"</q>, pod narekovaj jih dam posebej. Moj osebni pogled o
               tem vprašanju je seveda sledeč. Prvič v življenju o tem govorim javno, čeprav tak
               pogled nosim v sebi vsaj že 20 let. V mislih imam seveda <q>"privilegirance"</q>, pod
               narekovaji, NOB-eja. Osebno namreč menim, da glede na obstoječo normativnost dejansko
               ni nič spornega. To je bilo tudi velikokrat izgovorjeno. Se pravi, na osnovi
               ustavnega zakona in druge zakonodaje. Seveda ob tej opciji moči.To je potrebno
               posebej poudariti. Te pravice niso sporne. Tudi ni sporno to in me tudi ne moti, da
               minister gospod Rop, po moji oceni novodobni borec in častilec NOB-eja, odločno
               podpira te zahteve, teh privilegirancev ali če hočete upravičencev bolj po zakonu
               samem. On po moji oceni že ve, kaj mu lahko kdaj prav pride in kje je moč. Tukaj tudi
               ni sporno, da potem kliče k spoštovanju ustave in tudi zakonov, kar se je dogajalo na
               odboru za zdravstvo.</p>
               <p>Ta vidik, ta pogled, o katerem sem sedaj govoril, ni sporen ob tej poziciji moči. Gre
               za nekaj drugega, po moji oceni veliko bolj pomembnega. Gre za vprašanje morale in
               etike. Izhajam namreč s stališča, da če se nekdo nekoč zaradi svojih nazorov in
               spoznanj prostovoljno odloči in čuti, da mora storiti nekaj dobrega, veličastnega,
               zgodovinskega za svojo domovino, za svoje ljudstvo in potem seveda izvede
               komunistično revolucijo, potem, ko ta najvišji ideal, ta cilj doseže, zdrav, čil,
               brez praske tako rekoč, potem za ta svoj ideal zahteva plačilo. Ironija pa je vtem,
               da tega plačila ne zahteva od poraženca, na katerega se izgovarja, to je na fašizem,
               ampak zahteva to od svojih državljanov, od svojih otrok, od svojih sosedov, od svojih
               prijateljev. Tak revolucionar kot najvišje moralno in etično izoblikovana osebnost po
               njegovem prepričanju in po pripovedovanju pisma, po moji oceni pa ni in ne more biti
               za zgled državljanom, ki plačujejo take ideale.</p>
               <p>Velikokrat sem že povedal, če bi sam kadarkoli uspel v svojem življenju za svojo
               domovino storiti kaj dobrega, velikega, nikoli ne bi za to zahteval nikakršnega
               plačila. Torej ne glede na formalnopravno vprašanje ob tej poziciji moči gre za
               najvišja moralna in etična vprašanja vodilnih iz tega obdobja, če hočete iz vrhov
               partije kot take. Na koncu pravim tako, če vam razum in zavest in morala omogočata
               koriščenje tistih uzakonjenih pravic, potem vam, seveda, bog požegnaj.</p>
               <p>Kot tretje bi se dotaknil še enega področja, to je prostovoljno dodatno zavarovanje.
               Moram skoraj povedati eno anekdoto v zvezi s tem, ki je nihče drug ne ve, kot samo
               jaz, pa še tisti, ki jo je izgovoril, jo je povedal. Namreč na odboru za zdravstvo,
               ko sem razpravljal o enem členu o tem prostovoljnem dodatnem zavarovanju, mi je
               gospod Kopač tako nazaj za klopjo povedal, je rekel, takole, <q>"kaj čvekaš če ne veš,
               za kaj gre, rajši bodi tiho."</q> In ni ga zlomka hudičevega, veste, da je ta premetenec
               imel še kako prav. V tem smislu, mislim v dobrem smislu premetenec, ne v slabem.
               Dejansko je to težka problematika, to ni tako enostavno. Jaz seveda lahko iščem
               sovire v zakonodaji, lahko vso to dokumentacijo preberem, ampak to gradivo je
               potrebno tudi razumeti. Ni dovolj prebrati, potrebno je tudi razumeti, potrebno se je
               v to vživeti in s tem zadihati. To pa ni tako enostavno in popolnoma upravičeno mi je
               izrekel to kritiko.</p>
               <p>Seveda se vprašam ob tej priložnosti, koliko pa je poslancev tukaj v državnem zboru,
               ki so sposobni oziroma ki dejansko poznajo to problematiko tako, da bi lahko z roko v
               ognju rekli, <q>"te rešitve, ki so v tem zakonu, te rešitve so pa resnično prave."</q>
               Mogoče sta dva, so trije, štirje, pet, če jih je, ne vem. Torej bomo sprejeli nekaj
               na predlog vlade, predlagatelja in bomo verjeli, da je to tako, kot je.</p>
               <p>Ampak jaz bi vseeno tukaj glede na to, da nisem strokovnjak s tega področja, bi
               vseeno tukaj rekel besedo, dve, vprašanja, ki se mi tukaj pojavljajo seveda. Kdo bo
               tukaj sposoben varčevati? Kdo bo sposoben varčevati v teh dodatnih zavarovanjih kljub
               olajšavam, ki jih omogoča ta zakonodaja? Jaz mislim, da ni težko ugotoviti, da bodo
               sevedaspet varčevali tisti, ki imajo denar. To je dejstvo. Delavci z minimalno plačo,
               in teh je tudi nekaj, veliko je pa takih, ki nimajo nobene plače, to veste, čez 100
               tisoč, ne bodo varčevali, ne bodo, ker ne bodo mogli varčevati. Spet bo neka skupina
               imela olajšave pri dohodnini in tako naprej in bodo imeli tudi potem v starosti
               zagotovljeno neko večjo materialno varnost, vsi ostali, ki so pa reveži, pa te
               varnosti ne bodo imeli. Zato me tukaj izredno moti, da niso hoteli sprejeti, oziroma
               na odboru ni bil sprejet amandma, ki smo ga predlagali, da bi tudi za tiste tako
               rekoč z minimalnimi plačami nekako najmanjši znesek poskušali zagotoviti, da bi tudi
               ti v svoji starosti imeli neko večje zadoščenje, če ne drugega.</p>
               <p>Pojavlja se seveda tukaj vprašanje, ali bo ta zakon postavil dovolj optimalne okvirje
               za delovanje teh vzajemnih pokojninskih skladov. Sam nisem prepričan oziroma me še
               nihče ni prepričal - gre namreč za pomembna vprašanja, in tu je vprašanje višine
               donosov - sicer na osnovi predloga upam, da bo konkurenca naredila na tem področju
               svoje in da bodo vsi tisti, ki bodo sprejeli ta izziv in se bodo organizirali v tem
               dodatnem zavarovanju, da bodo ponudili primerno višino in da ne bo na tistem nivoju,
               kot je sedaj najnižji nivo predlagan, kakšen donos garantira zakon.</p>
               <p>Potem je tu tudi veliko vprašanje zaščita zavarovancev. Vemo, da država ne more
               jamčiti za ta sredstva. Če nihče ne more garantirati, da mogoče ne bo kdo v tem
               skladu opeharjen in da bo kakšen sklad tudi kdaj zaradi naložb, ki jih bo izvedel,
               skrahiral. Poglejte, to ni tako nedolžna stvar. Čisto tako, z mojo pametjo sem malo
               računal, tu nihče še dejansko ni povedal danes, koliko se bo v teh skladih denarja
               nabralo. Lahko, da se ga bo zbralo v tem, ker to so dolgoročne naložbe, lahko da se
               ga bo zbralo 200 milijonov ali 200 milijard, lahko se ga bo zbralo 500 milijard,
               lahko se ga bo 700 milijard, nihče še ni izračunal, ampak sem trdno prepričan, da se
               bodo tu ogromni denarji v 20, 25 letih začeli obračati. In sedaj, če bo ta kapital
               res deloval v korist države, v korist zavarovancev, bo to zelo dobro, lahko bo pa
               tudi nekdo, seveda če ne bomo znali teh stvari dovolj kontrolirati, tudi zlorabil in
               sistem spravil na tla, če hočete, v tem pogledu.</p>
               <p>No, toliko mojih pomislekov glede te pokojninske reforme. Za konec morda samo še to.
               Kmalu, prav kmalu na svidenje v novi pokojninski reformi. Hvala lepa.</p>
            </sp>
            <sp xml:id="SDZ2-Redna-17-1999-12-02.sp9">

               <speaker>PREDSEDNIK JANEZ PODOBNIK:</speaker>

               <p>Hvala, kolega Kelemina. Replika na vašo razpravo, kolega Žnidaršič.</p>
            </sp>
            <sp xml:id="SDZ2-Redna-17-1999-12-02.sp10">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Kolegice in kolegi! Moram dati nekaj pripomb na
               razpravo predhodnika, gospoda Kelemine. Namreč, če sem pravilno razumel, je rekel
               takole: <q>"Korist od nove zakonodaje bodo imeli samo in predvsem visoko ocenjeni
               upokojenci oziroma visoko vrednoteni upokojenci."</q> Ja, moram vam reči, da so tisti ves
               čas plačevali najvišje prispevke, daleč večje od tistih, ki so potrebni, recimo, za
               najvišjo pokojnino, in najmanj, kar bodo izgubili, je 20% možne najvišje pokojnine.
               Povedano drugače, ti bodo največ izgubili.Od plačanega bodo dobili manj, na drugi
               strani bodo dobili nekateri od nič plačanega in bodo dobili mnogi višjo pokojnino od
               plače, ki jo dobivajo danes.</p>
               <p>Gospod Kelemina je pozabil, da so tisti z visokimi prispevki praviloma hodili pet,
               šest ali deset let dalj v šolo, bistveno krajši čas uživajo pokojnino. In če bi šli
               računat, kakšno je razmerje po celotnem dohodku iz pokojnine na tiste, ki so začeli
               delati pri 18-ih letih in na tiste, ki so končali fakultete, razmerje ne bi bilo 1:4
               ali 1:5, kot je v obstoječem zakonu, ampak 1:2 ali malo čez. Tako, da ni vse zlato
               kar se sveti. Namreč, to je to govorjenje o tem, kako bodo najvišje vrednoteni itn.,
               gre v tisto smer, da bo nekega dne, če bo na oblasti ta vrsta razpravljavcev, prišla
               podobna ideja tudi nahranilne vloge, pa bodo rekli: <q>"Tistim je treba vzeti, ki imajo,
               pa bomo dali tja kjer manjka itn."</q> To ni nobena umetnost, saj že danes vemo, da bi ob
               njihovem razmišljanju tisti, ki visoke prispevne stopnje plačujemo oziroma visoke
               prispevke dajemo od visokih osebnih dohodkov, dobili kar 40 odstotkov manj, se pravi
               v razmerju 1:3. Tako da to ni šala. Gre namreč za krajo rente izplačane plačanega
               denarja v pokojninsko blagajno. Seveda je to potem vedno težje pokrivati, ker je manj
               zaposlenih, ker je pač prišla vmes kriza itd., ampak vendarle zadeve niso tako
               preproste, kot bi kdo mislil. Visoka pokojnina ni kraja tistim, ki imajo majhno. To
               je rezultat visokih prispevkov in nič drugega. In vsako drugačno razmišljanje je
               pravzaprav potvarjanje realnosti, resničnosti, je demagogija brez primere.</p>
               <p>Tretje. Gospod Kelemina je govoril o morali in etiki. Jaz razumem besedo
               <q>"solidarnost"</q> in sem jo vedno zagovarjal in se tako v življenju tudi obnašal. Ampak,
               govoriti o morali in etiki takrat, kadar gre za to koliko bo nekdo plačal, da bo
               nekaj dobil, je pa neumnost. Pojdite z moralo na pumpo po bencin ali etiko v trgovino
               po obleko, ali po kruh, če že hočete govoriti o morali in etiki skozi prizmo
               najslabše plačanih delavcev ali tistih, ki imajo najnižje pokojnine. Kadar gre za
               cene, za plačo, za prispevek, to ni morala in etika, ampak je kvečjemu solidarnost in
               pa tržno gospodarstvo - vse to za kar smo vsi skupaj glasovali, ko smo se odločili za
               tak sistem. Tako, da pojdite v Ameriko govoriti o morali in etiki takrat kadar boste
               plačevali v neko pokojninsko blagajno denar. Niti na kraj pameti jim ne bi prišlo, da
               bi rekli, res da si plačeval za pet, ampak zdaj boš dobil štiri, ali po vašem tri,
               ali če bi zmanjkalo denarja, po vašem nič, nazadnje. Če je zmanjkalo, pačni in ne boš
               nič dobil in si sam kriv. Približno v to smer gre ta vrsta razpravljavcev.</p>
               <p>In pa nenazadnje o razmerju, o tem kako bo iz tega zakona največ dobil tisti, ki bo
               imel visoko pokojnino, Kelemina razmišlja takrat, ko ima zagotovo daleč boljši
               standard, ko tisti, ki bi smel jokat, in takrat, ko so na to razmerje pristali
               socialni partnerji. Večina tistih, ki so pristali, ima pač bistveno nižje dohodke,
               kot pa gospod Kelemina in vsi drugi, ki v tem duhu razpravljajo. Lepa hvala.</p>
            </sp>
            <sp xml:id="SDZ2-Redna-17-1999-12-02.sp11">

               <speaker>PREDSEDNIK JANEZ PODOBNIK:</speaker>

               <p>Hvala lepa. Nekaj replik na vašo repliko. Prvi je kolega Hvalica, za njim kolega
               Demšar.</p>
            </sp>
            <sp xml:id="SDZ2-Redna-17-1999-12-02.sp12">

               <speaker>IVO HVALICA:</speaker>

               <p>Hvala lepa gospod predsednik. Replika gospodu Žnidaršiču. Oglasil sem se potem, ko mi
               je kolega Kelemina povedal, na kaj je mislil. Ko je govoril o tistih, ki so najvišje
               vrednoteni, je mislil na tiste, ki so, ki niso nikdar hodili v šole - na
               revolucionarje. Nikdar niso hodili v šole, vedno so živeli na ramenih proračuna in v
               bistvu prispevke samo prepisali, ne, iz enega konta na drug. Saj se razumemo. Nobene
               dodatne vrednosti niso ti ustvarjali, naredili so pa ogromno škodo in žal tudi
               nobenega nismo postavili pred sodišče. To škodo bo Slovenija plačevala še dolga,
               dolga leta. In potem ploskne tisto, nisem mogel verjeti o hranilnih vlogah. Veste, to
               je polpotostvo, Pol Pot je pa bolj podoben po ideologiji vaši vrsti, ne pa naši.
               Hvala.</p>
            </sp>
            <sp xml:id="SDZ2-Redna-17-1999-12-02.sp13">

               <speaker>PREDSEDNIK JANEZ PODOBNIK:</speaker>

               <p>Hvala. Koleg Demšar ima repliko.</p>
            </sp>
            <sp xml:id="SDZ2-Redna-17-1999-12-02.sp14">

               <speaker>VINCENCIJ DEMŠAR:</speaker>

               <p>Hvala lepa. Repliciram gospodu Žnidaršiču, ki pravi, če bi bile pokojnine v razmerju
               1:3, da je to demagogija brez primere. Torej, gospod Žnidaršič jaz sem se šel po vaše
               tudi demagogijo brez primere. Jaz sem tudi tak amandma dal in tudi to zagovarjam.
               Zelo zavestno to zagovarjam. Pa verjetno, da glede na, ne na tista leta pred 1990,
               ampak po letu 1990 bi spadal med tiste, ko ne bom imel najslabše pokojnine. Tako
               predvidevam, ampak nisem še siguren, kakšen bo konec pri meni še, meni še manjka,
               tako da ne vem, kakšna potem bo. Vendar, poglejte, po svetu imajo marsikje osnovno
               pokojnino vsi enako. Vsi enako. Drugo pa je drugi del, ki si ga je posameznik izvolil
               vplačevati in potem iz tistega fonda dobiva pač kolikor dobiva. Če so upravljavci
               tega pokojninskega fonda podjetni, dobri, dobro to nalagajo, njim to da več, pri
               <stage>(Nerazumljivo.)</stage>smo slišali, da niti ni treba več, da niti ne plačujejo več delavci
               prispevkov, ker se ta denar tako dobro obrača. Torej, če rečete, da je to demagogija,
               potem vam jaz odgovarjam, potem se gre vrsto držav tudi demagogijo, če imajo vsi
               enako pokojnino, osnovno pokojnino, o katerem smo mi razpravljali in tudi želeli, da
               bi do njega prišlo.</p>
               <p>Gospod Žnidaršič, ko rečete, pojdite z moralo po kruh. Vprašal vas bom, kaj pa tisti,
               ki jim dejansko zmanjka na koncu meseca, nimajo ne morale pa ne denarja, ker morale,
               kot ste rekli, je ni, s to ne moreš kupiti, z denarjem pa tudi ne. Pa boste rekli
               demagogija. To se dogaja, to je realnost. In ne vem, če bo ta beseda na mestu, človek
               gre skozi različna obdobja in ko prideš v pokoj, prideš v zadnje obdobje. Naslednje
               obdobje smo vsi enaki. Takrat smo vsi enaki, <q>"zaprmej"</q> in to je neka predstopnja. Ali
               ne bi zmogli?</p>
               <p>Ne, ne, gospod Potrč, jaz sem prepričan, da bova midva šla oba gor, nič ne bo takih,
               ki bi šli dol, ne, ne, to jaz v to verjamem. To, da bi kakšne dol pošiljali. Jaz se
               veselim, da bomo tam imeli čas razpravljati o denacionalizaciji, revoluciji, o upravi
               in podobnih stvareh, pa tudi o tem razmerju. Pa gospod Potrč, še toliko, tudi vaša
               stranka je bila v prvi fazi za tako razmerje. Vi ste bili za tako razmerje, potem ste
               pa, ne vem, iz kakšnih razlogov, popustili in pristali na razmerju 1:4.</p>
               <p>Ampak jaz s polno zavestjo, pa brez demagogije, zagovarjam, da bi bilo to tudi v tem
               pogledu kot zadnja ta faza, ko živimo, da bi se nekoliko bolj približali in če to po
               svetu lahko delajo, zakaj tega ne bi zmogli tudi tu. Jaz verjamem, da tega denarja
               tudi tu, ko pravite, saj to ni tako veliko denarja, to je res. Gre bolj za en
               pravičen, en tak solidaren odnose do soljudi, do tistih, ki nimajo. Da bi pa rekel,
               da boste tega denarja, zdaj, če bi visoke pokojnine sklatili na tisto razmerje 1:3,
               da bi to ne vem kako veliko bilo. Ne, tega ni tako veliko. To drži. Ampak občutek, da
               živimo v eni državi, ki zagovarja neko primerljivost, se mi pa zdi, da bi bilo na
               mestu. Zato smo tudi mi predlagali in smo rekli, naj bo osnovni steber, da bomo imeli
               vsi približno enako pokojnino, kar bo pa potem drugod vlagali, se nam bo pa obračalo,
               kakor se nam bo obračalo. Hvala lepa.</p>
            </sp>
            <sp xml:id="SDZ2-Redna-17-1999-12-02.sp15">

               <speaker>PREDSEDNIK JANEZ PODOBNIK:</speaker>

               <p>Hvala kolega Demšar. Rad bi vsa spomnil spoštovani kolegi in kolegice, da gre
               dosedanja razprava v smeri, ki je v nasprotju z namenom tretje obravnave.</p>
               <p>Predlagam, da vsebino posameznih členov in amandmajev, kot je razmerje med
               pokojninami, prihranite za amandmaje in tam odpremo to razpravo. <title>Tretja
                  obravnava</title> ni namenjena konceptualnim vprašanjem. Ni bila kritika vas gospod
               Demšar. Ampak sam bi vas prosil, da preprosto ne bi nadaljevali s temi replikami v to
               smer, ker je popolnoma neproduktivno. Zato prosim, da vse, kar je povezano s
               posameznimi členi kot piše - obravnava posameznih členov predloga zakona je mogoča v
               tistih členih h katerim so bili v drugi obravnavi sprejeti amandmaji. Tam bomo odprli
               in prosim, da ostalih tem tukaj ne odpirate. Prosim, da upoštevate to opozorilo.</p>
               <p>Po vrsti. Prvi je kolega Kelemina. Za njim kolega Špiletič, nato kolega Žnidaršič in
               tudi gospod Kebrič se je oglasil. Če se kdo odpove mislim, da ne bo nič narobe.</p>
            </sp>
            <sp xml:id="SDZ2-Redna-17-1999-12-02.sp16">

               <speaker>BRANKO KELEMINA:</speaker>

               <p>Hvala lepa. Gospodu Žnidaršiču čisto nič ne zamerim. Popolnoma legitimno je, da brani
               določeno populacijo. Ampak povedal bom iz mojega stališča. Priznavam, da duh
               socializma in solidarnosti v meni še živi, saj v tem ste me vzgajali, hudiča, 40, 50
               let ali koliko dolgo sem že na tem svetu. Dejansko sem jaz na tem nivoju ostal. Za
               mene še vedno solidarnost nekaj pomeni in če samo pogledate ta pokojninski zakon v 2.
               členu, lepo piše, da gre za medgeneracijsko solidarnostno obravnavanje te
               problematike.</p>
               <p>Potem se takoj postavlja vprašanje, katera je pa tista višina, ki je še sprejemljiva?
               Midva lahko razpravljala o teh prihodkih in prispevkih, ki jih je nekdo plačal več
               kot drugi in tako naprej. Ampak tukaj je toliko različnih objektivnih in subjektivnih
               razlogov, zakaj je prišlo do tega, da je nekdo veliko plačeval, drugi malo in si je
               tisti, ki je tako veliko plačeval, tudi zaslužil, ali si ni zaslužil in tako naprej.
               To je sedaj veliko vprašanje in preveč časa bi izgubili.</p>
               <p>Dejstvo pa je, da nekdo ki je celo življenje veliko zaslužil, si je verjetno tudi
               nekaj materialne osnove ustvaril za življenje. Potem si pa ni, ne vem, kaj je delal z
               denarjem. Brez veze s tem in o tem razpravljati. Mislim, da tu poznate to filozofijo,
               itak jo je komunizem sam preštudiral, še kako dobro, da je potrebno socialne pravice
               do nekega nivoja zmeraj sproščati, drugače pride enkrat do revolucije. Kako pa
               mislite, če bo ta diferenciacija šla naprej, boste vse izgubili. Ko se bo enkrat
               ljudstvo dvignilo, to je dejstvo. Morate poznati neko razmerje, kje je tisto, do kam
               se lahko gremo in kdaj več ne moremo naprej.</p>
               <p>Hočem to povedati. Samo še to. Dejstvo je, da kdor ima, po moji oceni, veliko denarja
               ga hoče še vedno več. Poglejte, jaz vam bom osebno povedal, pa saj ni pomembno, ampak
               kljub temu bom povedal. Jaz imam pravico, recimo, si obračunati v tem državnem zboru
               potne stroške za domov enkrat na teden, ko si vlak lahko obračunam. Do sedaj ga si še
               nisem obračunal in si ga ne bom, ker je moja plača dosti velika, ker lahko z njo
               živim, pa še dajem za solidarnost, društvom in vsepovsod delim ta denar. Nočem vzeti,
               pa imam pravico. Ali ni to humano in korektno od mene, da imam pravico, pa nočem
               koristiti te pravice zato, ker nisem požrešen na denar, ker ga imam dosti toliko,
               kolikor ga imam. Seveda imam pa rad tisti denar, ki si ga zaslužim s svojimi rokami.
               Tega zdaj dobim in je vprašanje, če si ga zaslužim. Svoj denar ima pa seveda rad. In
               vsak ga ima rad.</p>
               <p>Toliko samo v obrazložitev, da ne boste mislili, da je meni ne vem koliko do tega, da
               nekomu nekaj poberem neupravičeno. Mislim, da moramo biti tukaj taki, kot v 2. členu
               piše, solidarni.</p>
            </sp>
            <sp xml:id="SDZ2-Redna-17-1999-12-02.sp17">

               <speaker>PREDSEDNIK JANEZ PODOBNIK:</speaker>

               <p>Hvala, kolega Kelemina, ki se sedaj pojasnil v skladu z odločbo poslovnika, kaj je
               replika. Je pojasnil stališče in šlo je tudi za nesporazum. In prvi, ki je repliciral
               njegovo razpravo, je bil kolega Žnidaršič in je šlo očitno za nesporazum med njima.
               Predlagam, da se poskušajo te replike ustaviti. Oba člena, ki govorita tako o pravici
               do pokojnine pod ugodnejšimi pogoji in člen, ki govori o najvišji pokojninski osnovi,
               pa sploh ni amandmiran. Nobenega amandmaja ni bilo vloženega k temu členu. Replika,
               gospod Špiletič. Hvala lepa. Kolega Žnidaršič, se odpovedujete? Ne.</p>
            </sp>
            <sp xml:id="SDZ2-Redna-17-1999-12-02.sp18">

               <speaker>MAG. FRANC ŽNIDARŠIČ:</speaker>

               <p>Hvala lepa. Na vsak način bi rad gospodu Demšarju pojasnil prav to, kar je sam rekel,
               namreč razlika med deželami, kjer smo videli, da imajo vsi enako pokojnino, je v tem,
               da tam vsi bistveno nižji odstotek plačujejo kot pri nas. In iz tistega, kar manj
               plačajo, se potem gradi drugi in tretji steber tam. Skupna pokojnina ni nič manjša v
               teh deželah, kot je po starem zakonu pri nas in skupna prispevna stopnja tudi nič
               manjša. Samo s to razliko, da je pri dobrem gospodarstvu v drugem stebru, recimo, pri
               Shellu narasel tisti sklad toliko visoko, da polovico v drugi sklad, ki naj bi jo
               plačevali delavci, polovica pa firma, da te polovice delavcem ni treba več plačevati.
               Samo ni nujno, da bo to trajalo. Ko bo kakšna naftna kriza ali kaj takega, lahko spet
               pride do plačevanja. Ampak prav v tem je temelj najinega razhajanja v pogledih.</p>
               <p>Pri nas je bil zakon naravnan tako, da si pač plačati moral iz bistveno višjega
               prispevka bistveno več denarja. Jaz sem za to, da imamo vsi enako pokojnino, ampak
               pojdimo na tisti odstotek prispevkov kot velja na Nizozemskem ali pa v Švici. Jaz si
               bom že potem naredil primerno pokojninov drugem stebru ali v tretjem, če bo potrebno.
               Ne pa mi pobrati najprej visoke prispevke, potem ti pa seveda ne ostane več kaj za
               drugi in tretji steber. In ne nazadnje, ko je gospod Kelemina govoril o solidarnosti
               in morali tistega, ki mu zmanjka na koncu mesecev, tu gre zopet za temeljno mešanje
               osnovnih pojmov. Solidarno smo plačevali več, kot je treba, tudi za pet nekateri ali
               za štiri, pa jih bo sedaj še toliko več. Ampak solidarnost je tudi v tem, da tisti,
               ki zasluži 70.000, pač plača nek par počenih za davke - jaz plačam 50%. Solidarnost
               je tam, pa sociala je v neki drugi blagajni, ne v pokojninski. Govorim o pravicah iz
               vplačanih prispevkov, in tu se za tiste, ki so plačevali razmeroma visok odstotek,
               mora poskrbeti v nadaljevanju, dokler ne bodo teh pravic porabili, ki so jim
               zajamčene z ustavo, na nek način ohraniti razmeroma visoko prispevno stopnjo, da bi
               lahko te dolgove, ki so pridobljene pravice in jih zmanjšati ni mogoče, razen seveda
               povsem sporazumno, kar je prišlo tu z razmerja 1:5 na 1:4 in to je to. To ni nobena,
               bi rekel, morala pa etika, tukaj računamo od ena do toliko. In mislim, da bi ob
               pripombah v tem duhu, da to ni nobena reforma, da spremembe niso zadosti velike in
               tako naprej, morali opozoriti na to, da je sprememba razmeroma velika, in da večjih
               sprememb marsikakšen sistem preprosto ne prenese. In da tudi ljudje ne sprejemajo
               zelo zelo velikih sprememb, lahko jih hudo pretresejo in lahko povzročijo na koncu
               več škode kot koristi. Mislim, da je vnaprej približno izračunana 20 milijardna cena
               oziroma prihranek v naslednjem letu iz naslova novega pokojninskega zakona, kar lep
               kupček denarja; seveda je pri tem treba pripomniti, da moti dejstvo, da se oblikuje
               proračun tako, da se vnaprej načrtuje izgubo, ki bo lahko kasneje vedno znova podlaga
               za dodatne spremembe v tem smislu, da se vzame tistim, ki so plačali, in pokrije
               luknjo, ker marsikdo ni plačal nič. Hvala.</p>
            </sp>
            <sp xml:id="SDZ2-Redna-17-1999-12-02.sp19">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Kebrič.</p>
            </sp>
            <sp xml:id="SDZ2-Redna-17-1999-12-02.sp20">

               <speaker>IVAN KEBRIČ:</speaker>

               <p>Hvala, gospod predsednik, za besedo. Spoštovane kolegice in kolegi! Repliciral bom v
               nekaj stavkih vsem trem, najprej gospodu Kelemini, gospodu Hvalici in seveda gospodu
               Demšarju.</p>
               <p>Včeraj sem porabil samo 15 minut, da sem globale predstavil. Če bi želel ali hotel
               vam predstaviti vse izračune, ki jih imam, bi ta moj govor trajal najmanj štiri do
               pet ur, ker bi vam navajal vse konkretne podatke. Sedaj pa po vrsti.</p>
               <p>Gospod Kelemina, ne spozna se vsak na vse. Če nekdo želi o neki stvari res
               poglobljeno, resno, konstruktivno, argumentirano govoriti, si mora priskrbeti zato
               ustrezne podatke, iz katerih take ali drugačne stvari izhajajo. Kar se tiče
               zmanjšanja odstotka razmerja 1:4,8 po sedanjem zakonu na 1:4, vam lahko, da ne bom
               vsega zbora s tem zamoril, pokažem točne izračune, kaj bo pomenilo to v naslednjih
               letih, ob predpostavki, da se bodo plače dvigale za 3, 4, 5, 6 ali 7 odstotkov. Vse
               to imamo. In to je demagogija, kar vi govorite o vsem tem.</p>
               <p>Druga stvar. Gospod Hvalica, za mene ni važno kaj je kdo mislil. Če ste vi advokat
               tega gospoda, da vi poveste kaj je on mislil, za mene je važno, kaj je kdo rekel.
               Izhajam iz tistega, kar je bilo rečeno. Ne morem pa ugibati ali je on mislil to ali
               drugo.</p>
               <p>Gospod Demšar. Skupaj sva bila na študijskem potovanju. In če se spomnite mojega
               vprašanja v Holandiji, ko sem vprašal: kako pa je s tistimi, ki nikdar ne plačujejo
               nobenih prispevkov? Vsi dobijo enako državno pokojnino. Tudi pri nas bodo klošarji
               dobili pokojnino, državno, ko bodo toliko stari, pa ne bodo nikdar niti tolarja
               prinesli v pokojninsko blagajno. Toliko vam.</p>
               <p>In za zaključek to: Če se bomo šli sedaj ob tej razpravi ob vsakem členu v tiste
               podrobnosti, ki smo jih reševali v prvi in drugi razpravi, potem vam povem, da te
               reforme letos verjetno ne bomo sprejeli zato, ker to ne vodi nikamor. Če hoče nekdo
               samemu sebi pokazati, kaj vse ve o tem, pa niti dvakrat dobro ni prebral določene
               stvari. Hvala lepa.</p>
            </sp>
            <sp xml:id="SDZ2-Redna-17-1999-12-02.sp21">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Demšar in za njim Špiletič ter Kelemina.</p>
            </sp>
            <sp xml:id="SDZ2-Redna-17-1999-12-02.sp22">

               <speaker>VINCENCIJ DEMŠAR:</speaker>

               <p>Gospodu Žnidaršiču, repliciram v tistem delu, kako je s tem, kaj pobere država in kaj
               je s posameznimi skladi.</p>
               <p>Poglejte. Tam, koder so enake državne pokojnine, ne prispevajo delavci tudi enako v
               tisto blagajno. Tisti, ki imajo večje dohodke več prispevajo, vendar država potem to
               izravna. V tem je zgodba. Ne gre za to, da tisti, ki imajo, recimo ena Avstralija, ki
               imajo enak penzion ali na severu, da vsi enako prispevajo - pogojno rečeno - v prvi
               steber. Ne. To ni res. Vplačajo različno, država pa potem izravna in da vsem enako.
               In z zakonom je izvršena ta solidarnost. Mislim, da to kar sem hotel sedaj povedati,
               da je res prava replika in da se tudi nanaša na vsebino in na pojasnjevanje stvari, o
               kateri govorimo. Torej, ponekod to dela država in seveda tu bi lahko tudi mi z
               zakonom sprejeli to, da bi različna višina prispevkov, ki jih posamezni zavarovanci
               plačujejo, v naslednji fazi, ko pa dobivajo penzion, je pa za vse enak.</p>
               <p>Gospodu Kebriču, pa samo toliko: Jaz nič ne bom govoril o tem, koliko ste vi prebrali
               in koliko sem jaz, ampak malce žaljivo pa je, če rečete nekomu, da ni česa prebral,
               pa se ni dal poučiti. Morebiti nekateri kakšno stvar hitreje razumejo, jaz se ne bom
               hvalil, kako hitro. Torej mislim, da ni prav koga podcenjevati, ali kdo razume,
               kolikokrat kdo kakšno stvar prebere. Hvala lepa.</p>
            </sp>
            <sp xml:id="SDZ2-Redna-17-1999-12-02.sp23">

               <speaker>PREDSEDNIK JANEZ PODOBNIK:</speaker>

               <p>Hvala lepa. Kolega Špiletič.</p>
            </sp>
            <sp xml:id="SDZ2-Redna-17-1999-12-02.sp24">

               <speaker>BOGOMIR ŠPILETIČ:</speaker>

               <p>Hvala za besedo. Repliciram gospodu Žnidaršiču, in sicer me je spodbodlo njegovo
               razmišljanje, ko je tu govoril, da vendarle moramo izhajati iz dejstva, da je treba
               izvrševati zajamčene pravice, ki je eno temeljnih načel, ki ga pravna država mora
               izpolnjevati, pač ne glede na to, kjerkoli bo denar vzela, vsaj približno tako se je
               izrazil. Govoril je, da če ne gre drugače, da je potrebno povečati tudi prispevno
               stopnjo, zato se te zajamčene pravice lahko izpolnijo. Samo to so besede. Kaj pa to
               pomeni dejansko? Govoriti o povečani stopnji za obvezno pokojninsko in invalidsko
               zavarovanje jaz mislim, da je iluzija. Povprašajte kateregakoli gospodarstvenika
               danes, kaj vam bo odgovoril. Ne prenesemo več večjih stroškov iz naslova davkov in
               prispevkov.</p>
               <p>Drugo, ko govorite o zajamčenih pravicah, je pa vendarle treba ob tem upoštevati
               dejansko stanje v pokojninski blagajni. To stanje ni rožnato. Vlada danes krpa luknje
               v pokojninski blagajni na takšne načine, da včasih skorajda ni mogoče verjeti, da je
               to res, pa vendar pred sabo imam sklep vlade iz 15. novembra 1999, s katerim nalaga
               kapitalskemu skladu pokojninskega in invalidskega zavarovanja, da za pokrivanje
               izgube v letošnjem letu zagotovi 3 milijarde tolarjev. Od kje, vlado ne zanima in
               seveda skupščina pokojninskega sklada oziroma nadzorni svet, kaj stori. Izvršili bomo
               sklep vlade, tako kot je nam to naročila, s tem bomo povzročili seveda večje odhodke
               v kapitalskem skladu; ker bomo povzročili večje odhodke v kapitalskem skladu,
               prihodkov pa ne bomo imeli, bomo pač prikazali v letošnjem letu izgubo. Izgubo bomo
               pa po slovenskih računovodskih standardih pokrili v naslednjih petih letih. Ker je
               velika verjetnost, da izgube teh treh milijard in 15 milijard izgube iz preteklih let
               ne bo mogoče pokriti s prihodki kapitalskega sklada, bo kapitalski sklad zopet v
               skladu s slovenskimi računovodskimi standardi pokril izgubo tako, da bo zmanjšal
               kapital, kar pomeni, dasi bo navrtal luknjo v čolnu, na katerem plava. In takšno
               razmišljanje, gospod Žnidaršič, je pa res demagogija.</p>
            </sp>
            <sp xml:id="SDZ2-Redna-17-1999-12-02.sp25">

               <speaker>PREDSEDNIK JANEZ PODOBNIK:</speaker>

               <p>Replika, gospod Kelemina.</p>
            </sp>
            <sp xml:id="SDZ2-Redna-17-1999-12-02.sp26">

               <speaker>BRANKO KELEMINA:</speaker>

               <p>Hvala lepa. Čisto na kratko, samo gospodu Kebriču, ki pač očita nam določeno
               nepoznavanje te zakonodaje. Poglejte, jaz moram po pravici povedati, da sem seveda
               pogledal zadeve, dosti globalno, pa tudi nekaj v nekih podrobnosti in sem pač
               ugotovil, da se z določenimi zadevami ne strinjam, potem pa jih nisem več razdeloval.
               Pač sem pogledal tako, kakor ste vi prej govorili tukaj o nekem globalnem pogledu.
               Samo veste kaj, gospod Kebrič, vi v tem državnem zboru drugo ne delate, ko samo s to
               zakonodajo se ukvarjate, samo s tem zakonom. Samo s tem in morate ga vedeti na pamet
               in še vse drugo, kar se v zvezi s tem dogaja. Nič drugega ne delate. Jaz pa še sto
               drugih stvari, razumete, in je dejstvo, da potem vi ta zakon bistveno boljše poznate
               kot jaz. O tem ni debate.</p>
               <p>Kar se pa tiče, prej ko je gospod Žnidaršič govoril o teh zadevah, da so socialni
               partnerji pristali na določeni zadeve. Poglejte, jaz bom samo tole povedal. Ne glede
               na kakšnem nivoju so danes naši sindikati, ali kaj se o njih mislim. Pravega
               sindikalnega boja, ki bo prišel čez čas, ko bo zavladal v tej deželi kapital, danes
               nimamo. Takrat, ko bo pa zavladal kapital, takrat se bo komaj pojavil pravi sindikat
               pri nas. To bo pa kmalu. Hvala.</p>
            </sp>
            <sp xml:id="SDZ2-Redna-17-1999-12-02.sp27">

               <speaker>PREDSEDNIK JANEZ PODOBNIK:</speaker>

               <p>Hvala. Imamo še eno repliko. Kolega Kebrič.</p>
            </sp>
            <sp xml:id="SDZ2-Redna-17-1999-12-02.sp28">

               <speaker>IVAN KEBRIČ:</speaker>

               <p>Hvala za besedo. Gospod Kelemina, prosim vas, da se mi tu opravičite, ko ste dejali,
               da se brigam in se posvečam samo pokojninskemu zakonu. Jaz sem razpravljal o
               proračunu, o mnogih drugih stvareh. Prosim, da se mi opravičite, ker nisem tisti, ki
               bi se brigal samo za to. Vedno sem govoril, da nas zanima gospodarstvo, sociala, vse
               ostale stvari, zato sem tudi v štirih odborih oziroma komisijah. Prosim, da se
               opravičite.</p>
            </sp>
            <sp xml:id="SDZ2-Redna-17-1999-12-02.sp29">

               <speaker>PREDSEDNIK JANEZ PODOBNIK:</speaker>

               <p>Kolega Kelemina želi takoj besedo. Prosim.</p>
            </sp>
            <sp xml:id="SDZ2-Redna-17-1999-12-02.sp30">

               <speaker>BRANKO KELEMINA:</speaker>

               <p>Hvala lepa. Se vam opravičujem, da sem vas tako grdo napadel, ampak zelo veliko se pa
               seveda s tem ukvarjate, ali pa pretežni del s tem. Se opravičujem.</p>
            </sp>
            <sp xml:id="SDZ2-Redna-17-1999-12-02.sp31">

               <speaker>PREDSEDNIK JANEZ PODOBNIK:</speaker>

               <p>Hvala. No, mislim, da na ta način smo ta spor zgladili. Kolega Hvalica razprava.</p>
            </sp>
            <sp xml:id="SDZ2-Redna-17-1999-12-02.sp32">

               <speaker>IVO HVALICA:</speaker>

               <p>Hvala lepa gospod predsednik. Kolegice in kolegi. Začel bom z repliko gospodu Kebriču
               na prejšnje izvajanje. Nisem se hotel posebej javit, ker sem bil prijavljen za
               razpravo. Poslanec Kebrič je rekel približno tako: mene ne briga, kaj je kdo mislil,
               ampak kaj je govoril. No, jaz mu pa repliciram, mene pa briga to, kaj je kdo naredil.
               O.K. V redu.</p>
               <p>Zdaj pa še en kratek uvod, gospod predsednik. Zelo rad bi se držal vašega
               priporočila, da ne zaidemo izven tega, kar naj bi bila razprava o amandmajih. Ampak
               veste, to je silno težko. Težko predvsem zaradi tega, ker je v teh amandmajih, ki smo
               jih dobili na mizo z datumom 30.11., veliko amandmajev, ki pravzaprav poskušajo
               izničiti sprejete amandmaje v drugi obravnavi. Ampak, če že hočete biti dosledni
               gospod predsednik, potem bi moral opozoriti prvega, ki je zašel stran od te
               konvergence. To je bil gospod Žnidaršič. Potem se je jasno vsula replika. Upam, da
               tudi jaz ne bom povzročil kakšnih replik, pa jih bom verjetno, ker se držim
               neizpodbitnega dejstva, da je zadevo zelo težko ločiti in secirati. Gre za eno vrečo,
               ki naj bi bila zvezana in zato kdo in kako in na kakšen način in koliko iz te vreče
               jemlje? Tu je treba marsikaj povedati.</p>
               <p>V uvodu bi rekel tudi naslednje. Zame ta zakon ni pokojninska reforma in to je škoda.
               To je škoda, da na pragu leta 2000, ki je tudi nek psihološki miselni prelom, ni bila
               dejansko opravljena neka reforma. Pa je bil namen. Če pomislimo na Belo knjigo. Bela
               knjiga je imela vse elemente prave reforme. Očitno so bili potem pritiski, pri čemer,
               mislim, da bo minister Tone Rop soglašal, da pritiski niso bili zgolj s strani
               socialnih partnerjev, ampak so bili tudi koalicijski. Nedvomno, da je pri tem igral
               DeSus pomembno vlogo. Pomembno, nisem povedal s kakšnim predznakom. Pomembno.
               Pomembno, da smo dobili ta rezultat, ki je zame skoraj ničev. Saj je pomembno.
               Pomembni so plusi, pomembni so minusi.</p>
               <p>To, kar naj bi bila reforma, kar naj bi bil nek sodoben evropski zakon, žal to ni, pa
               tudi če bodo oziroma predvsem, če bodo sprejeti vsi ti amandmaji, in o tem skoraj ne
               dvomim, ker poznam strukturo, poznam večino, vem za trgovanja in tako dalje. Ti meni
               veterino, jaz tebi pokojnino in še rima se in tako dalje. Jasno, da bo večina tega
               sprejetega. Mene moti to, da je tu za tretjo obravnavo kar nekaj amandmajev,ki
               pravzaprav izničujejo neke člene ali neke amandmaje k nekaterim členom, ki so že bili
               sprejeti v drugi obravnavi. Tako je tudi primer amandmaja k 23. členu oziroma poskus
               oziroma tendenca, da se ta člen izniči. Takoj na začetku imate to na drugi
               stranipregleda amandmajev. Kar je po našem mnenju nedopustno, saj gre za zelo
               pomembno družinsko kategorijo. Ampak ne bi detajlno razpravljal o teh stvareh, ker bi
               se verjetno tudi ponavljal.</p>
               <p>Mene osebno tudi moti, glede na to, da dobivam sorazmerno veliko pisem, veliko
               vprašanj, tudi ko sem kje na kakšnem mediju - zadnjič sem bil gost Štajerskega vala -
               in ljudje sprašujejo, kako je to mogoče, kako je to mogoče in, jasno, ljudje ne vedo,
               na primer, da smo mi, da je naša stranka, jaz osebno, pa ne samo ob sprejemu tega
               pokojninskega zakona, ampak že prej, poskušali uveljaviti razmerje 1:3, ki je, žal,
               propadlo. To moram povedati še enkrat, tako da bo mogoče to suhoparno številko, ta
               suhoparni vlomek, ki pa ogromno pove, več kot tistih pet ur, ki bi jih nameraval tu
               porabiti poslanec Kebrič, žal, ta številka ne bo uveljavljena, realizirana v tem
               zakonu.</p>
               <p>Tu je že govoril, mislim, da poslanec Demšar o privilegijih, in ne glede na to, da je
               on nekaj omenjal, kar sem si že prej sam skiciral, in da se izrazito nerad ponavljam,
               pa bi rad povedal, ker tudi tu se veliko špekulira in manipulira. Torej, govori se
               velikokrat, ste proti borcem in tako dalje. Kot Primorec imam specifičen odnos do
               NOB, pri čemer pa zelo ločim borce, po možnosti tiste, ki so imeli triglavko
               paslovensko zastavo brez zvezde, od revolucionarjev, od medvojnih in povojnih
               revolucionarjev. Glejte, tragično je navsezadnje, da je tisti, ki je nedvomno
               zaukazal poboje na Rogu ali pa v Teharjih, sedaj privilegirani in dobiva visoko
               pokojnino, in jo bo tudi ohranil - to je tragično. Vsaj takšne stvari bi lahko s to
               reformo odpravili, vsaj takšne. Obžalujem tudi to, da se je zgodilo pri drugi
               obravnavi tega zakona, da je bila velika večina<gap n="..."/></p>
               <p><stage>(Zvonjenje mobitela v dvorani.)</stage> Prosim, nekdo še ni prebral navodil za uporabo
               telefona, pa naj jih prebere zunaj in naj po možnosti zunaj tudi telefon uporablja!
               Ko bo nehalo zvoniti, bom nadaljeval. To je neverjetno - in so napisana navodila v
               slovenščini, veste, ker smo dobili te telefone, v slovenščini so napisana, ampak
               ljudje ne preberejo, kaj šele, da bi potem razumeli, recimo, predlog pokojninskega
               zakona! Kje pa! Tako ali tako, poglejte, nedotaknjeni papirji! To jih ne briga. Treba
               je pač glasovati za, pa telefon imeti odprt, če telefonirajo zboru, ker tam nekje je
               bilo - oklepaj zaprt.</p>
               <p>Torej, mene moti, da so amandmaji opozicije bili večinoma in kar, bi rekel, na ukaz
               zavrnjeni. In ravno v tem je tudi, bi rekel, neke vrste dokaz, da to ni reforma. Saj
               reforme ne more, če je to reforma v interesu nacije, da tako rečem, ne more sprejeti
               samo ena stran. Mi smo včasih rekli, sicer za zunanjo politiko, da je dobro, da imamo
               ta konsenz itd. Ampak, tudi tu bi morali iskati nek konsenz.</p>
               <p>Ker poglejte: veliko je zakonov, ki jih je sprejela ta koalicija in ki jih bo
               naslednja koalicija, ki bo nastopila tu čez leto dni, gladko, bi rekel, povozila, ker
               bo sprejela drugačne zakone. Ampak, takšen zakon kot je pokojninski zakon, sistemski
               zakon, globoko sistemski zakon, eden izmed temeljnih ali pa če ne celo temeljni
               socialni zakon neke države, to se pa ne da sprejemati kar tako, ne, niti vsako leto
               ne in niti ne vsako <q>"legizlatoro"</q>. Tega neka urejena, normalna parlamentarna
               demokracija ne počne. In mi že postajamo neka urejena parlamentarna demokracija. Bi
               morali vsaj biti Navsezadnje se bliža tretja legizlatura tega parlamenta, če ne
               upoštevamo prve skupščine.</p>
               <p>Zakaj me tudi moti, da niso bili sprejeti amandmaji opozicije? Ker pomeni, da ni bila
               važna vsebina, da ni bil važen argument. Ampak, če je prihajalo s te strani, je bilo
               praviloma zavrnjeno. Če je prihajalo od tu z opozicije pot <q>"B"</q> je bilo že kaj
               sprejeto tako, ker so tudi neke posebne relacije, saj smo šele sedaj v zadnjem času
               ugotovili, da je vodilni ideolog združene liste rekel, da ne bodo vedno peta kolona
               oziroma peto kolo, pardon - lahko bi bilo tudi drugače - torej, vladajoče LDS. Kar je
               za pozdraviti. Ampak, zakaj je bilo vedno to zavrnjeno? Zakaj? To dokazuje, torej to
               je, bom rekel tako, politika valjarja. Če pa se je zgodilo, da je bil kdo od nas
               toliko prepričljiv, kot gre v primeru 23. člena, in je tu uspel, torej popihati dušo
               vsaj nekomu, ki mu družina predstavlja neko vrednoto, potem je pa jasno to storila
               vlada in sedaj vlada predlaga, da se to izniči. Skratka, torej to bi rekel, da je to
               razkazovanje parlamentarnih mišic, vse je zanič, kar prihaja iz opozicije, popolnoma
               zanič je pa tudi, tako pač vladajoča koalicija, kar prihaja iz opozicije pod a. No,
               zelo zanimiva zadeva se je tudi zgodila, pa ni bilo nobenega čudeža, ker saj veste,
               čudeži se zgodijo redko in tudi Ljubljana ni Lurd, da se je zopet pojavil zdaj med
               drugo in tretjo obravnavo ta drugi steber. Od kje zdaj to? Niti skozi stranska vrata,
               ne, kar skozi okno je prišel ta drugi steber. Vse tisto, kar smo mi govorili prej o
               drugem stebru, in kar je bilo tu zavrženo s strani večine v parlamentu, s strani
               predstavnikov vlade, pa se je nenadoma v neki drugačni obliki - drugačen celofanček,
               pa trak - tako sedaj pojavilo to v tretji obravnavi. Zelo zanimivo, zelo zanimivo,
               zelo, zelo zanimivo. Ampak to ni tisto, kar je bilo pravzaprav tudi mišljeno s pravim
               drugim stebrom. Tudi ta drugi steber je, pogojno rečeno, nekje bolj za
               priviligirance. Žal je tako. Jaz ga tako razumem. Če pa temu ni tako, me mora nekdo
               prepričati, zaenkrat me enkrat še ni kljub vsej vehementnosti in tudi relativne
               verodostojnosti ministra Toneta Ropa. Ampak tudi on ne sme govoriti po srcu, po duši,
               ampak je pač zgolj špica koalicije na tem področju in verjetno ima zvečer velikokrat
               pregriznjen jezik, ker ne sme vsega povedati. Tega mi sicer še ni priznal, ampak ga
               bom pa vprašal ob prvi priliki, zunaj na hodniku.</p>
               <p>Kako zdaj jaz ocenjujem to reformo? Iskal sem, to reformo, ki ni reforma. Iskal sem
               neko ustrezno primerjavo in sem jo končno našel in bo nekaj, kar sem že povedal tu,
               ampak ne na takšen način. Ko sem nastopil ta mandat leta 1992 oziroma 1993, sem tu
               rekel ob neki priliki, ko je prišlo do nekih ideoloških dvobojev, sem povedal, kar
               sem izvedel, kar sem nekje prebral, kjer sem imel tudi potrjeno, ker nisem rekel na
               pamet - ponavadi ali pa kar bi rekel generalno, ne govorim na pamet, ampak torej
               dobivam neke podatke za različne stvari, privatno, polprivatno, uradno, anonimno,
               podpisano itn. Takrat sem rekel, da imam kot poslanec državnega zbora nižjo plačo kot
               ima France Popit pokojnino. In to je bil natančno tako. Mislim, da je šlo za enih
               15.000, 20.000. To je bilo leta 1993. Takrat sem se zgražal nad tem. Sedaj,
               hipotetično vzeto, da bo ta sveženj sprejet, in skoraj ne dvomim, in da bo ta zakon
               sprejet, se bo pa zgodilo nekaj drugega. Da bom hipotetično kot upokojenec, če grem v
               pokoj po tem zakonu, imel manjšo pokojnino od Franceta Popita. In jaz že vnaprej
               povem, da se jaz njemu ne mislim opravičevati - od človeka, ki je naredil ogromno
               škodo tej državi, saj je bil vendar predstavnik režima, ki mu je vladala ena sama
               stranka in tako dalje. In imel bom manjšo tokrat ne za 15 tisoč, ampak po besedah
               strokovnjaka ZPIZ, bom imel za 70 tisoč manjšo. Torej takšno reformo naj bi sprejeli.
               Jaz s tem ne morem soglašati.</p>
               <p>Ob tem moram povedati, da sem jaz šele 7 let uslužbenec nekje proračuna, če tako
               vzamete. Vse ostalo sem si zaslužil z mojim delo, ravno tako približno 7 let tudi
               plačeval pokojninski prispevek v devizah prek trajnega naloga. Dvakrat sem plačeval,
               državi, kjer sem delal in tu. Bil sem pač toliko <q>"ziheraš"</q>, da sem si to hotel
               zagotoviti.</p>
               <p>In glejte, kaj se mi zgodi? Po tem, ko bom končal dva mandata v državnem zboru, bom
               imel dve tretjini pokojnine od Franceta Popita. Jaz trdim, da je to nekaj nemogočega.
               Podatek je preverjen. Podatek je preverjen. Ne govorim na pamet. Ob predpostavki
               seveda, da je številka, ki sem jo dobil od zelo verodostojnega človeka, ki se s tem
               ukvarja, je temu tako, kot sem rekel. In jasno je, da jaz takšnega zakona ne morem
               podpreti. Jasno je, da ne morem podpreti.</p>
               <p>Za zaključek. Postavlja se mi samo eno vprašanje, ali je to zakon za leto 2000? Jaz
               samo odgovarjam, ne, to ni zakon za naslednje tisočletje. Hvala lepa.</p>
            </sp>
            <sp xml:id="SDZ2-Redna-17-1999-12-02.sp33">

               <speaker>PREDSEDNIK JANEZ PODOBNIK:</speaker>

               <p>Hvala lepa. 5 minutne razprave. Gospod Petan. Drugih prijavljenih ni. Tako, da dajem
               besedo za repliko gospodu Petanu, če sem prav razumel.</p>
            </sp>
            <sp xml:id="SDZ2-Redna-17-1999-12-02.sp34">

               <speaker>RUDOLF PETAN:</speaker>

               <p>Hvala gospod predsednik. Replicirati moram gospodu Kebriču. Se opravičujem, ker me
               predsednik ni prej videl. Nisem pa glasen, ko zahtevam repliko.</p>
               <p>Namreč, zdi se mi potrebno omeniti sledeče. Gospod Kebrič! Vi ste kar precej
               povzdignili glas, se pravi jakost ste povečal in tudi frekvenca je bila malo
               drugačna. Glede na vsebino smatram, da je prav, da vam nekaj odgovorim, ampak v
               normalni frekvenci in normalni jakosti.</p>
               <p>Strinjam se z vami, da ko govorite o pravicah, ki so zapisane, da je to treba
               spoštovati. Tudi jaz to spoštujem in tu vam dam prav. Vendar je treba upoštevati še
               tudi kaj drugega. To vam bom potem povedal na koncu v skupnem kontekstu.</p>
               <p>Oglasil sem se zaradi tiste trditve, da si moramo pridobiti podatke. Tisto ni šlo
               samo na mojega poslanska kolega, ampak je na splošno. Vsaj jaz sem tako razumel, da
               si moramo pridobiti podatke in potem diskutirati in ste nas povabili, da se lahko pri
               vas oglasimo, kaj pomeni to ali to, če se bo zgodilo to, kar zakon predvideva. Pa bi
               vam tako odgovoril. Sicer sprejmem to dobrodušno gesto, da se lahko pri vas oglasim
               in dobim podatke. Ampak vam lahko rečem, da imamo tudi mi podatke. Tako da k vam ne
               bom prišel. Ne zaradi tega, ker bi se mi to zdelo izpod časti, to sploh ne. Tako, da
               tu nimam nobenih težav. Gre za nekaj drugega. Dejali ste tudi nekategorično, ampak
               hipotetično, da je te pravice treba čuvati tudi, če bo potrebno povečati prispevno
               stopnjo. Niste kategorično, ampak hipotetično. Če bo potrebna - tudi o prispevni
               stopnji bilo govora. Ampak to ni bilo danes prvič, ampak tudi že kdaj drugič ste to
               povedali. Zato vam sedaj hočem to povedati in bi tako rekel. Strinjam se, da je treba
               spoštovati pravice. Vendar, bom tako rekel. Vi vprašajte vašega predsednika vlade, vi
               ste namreč v vladi, kaj on misli, če bi bilo potrebno povišati prispevno stopnjo, po
               kakršnokoli. To sedaj ni mišljeno samo za pokojninsko in invalidsko, kakršnokoli. Kaj
               vam bo odgovoril? Hočem povedati to, da pravice je treba spoštovati. Vendar je v
               okviru pravic potrebno upoštevati tudi možnosti. Tudi možnosti, ki so, če so te
               pravice izvedljive.</p>
               <p>Sedaj vam pa jaz nekaj predlagam. Vi ste nas povabili, naj pridemo k vam pogledati
               podatke, kaj bi se zgodilo, če bi se določene stvari spreminjale. Vam pa svetujem, da
               se vi skušate podučiti, tako kot se mi želimo in tudi skušamo podučiti in pridobimo
               podatke tudi od drugod, da bi šli malo na gospodarsko zbornico in bi vprašali ljudi,
               ki so tam, predvsem tiste, ki jih zastopajo. Kaj pa oni mislijo o povečanju kakšne
               prispevne stopnje? Pa vam predlagam, da greste tudi na obrtno zbornico in skušate tam
               pridobiti, kaj mislijo oni o povečanju kakšne prispevne stopnje. Še enkrat
               pravim.Nisem trdil, da ste kategorično to rekli. Da ne bo nesporazuma. Namreč,
               verjetno vam bodo povedali kaj in vam dali izračun in verjetno vam bodo dali izračun,
               kaj pomeni, če bi povečali katerokoli prispevno stopnjo za 0,1 procent, ali za 0,5,
               ali za 1 procent, dali vam bodo variantne izračune. Ampak končni izid, končni
               rezultat, rezime vsega tega kakršnegakoli povečanja, bo pa to, da bodo rekli, bo pa
               toliko manj denarja za razvoj, za nova delovna mesta. Mi pa vsi vemo, da te naše
               pravice - kajti to niso samo pravice, gospod Kebrič, vaših volivcev, tistih, ki vi
               zastopate, to so tudi pravice nas, ki smo tu, pa naših otrok in tudi tistih, ki jih
               danes ni tu. Da si lahko ti pravice, ne vem, samo narišemo, če ne bomo imeli zdravega
               gospodarstva, če ne bomo imeli takšnega gospodarstva, ki bo manj obremenjeno,
               takšnega gospodarstva, ki bo lahko vlagalo tudi v razvoj, kajti edino produktivna
               delovna mesta lahko nam, nam vsem, ki smo danes tu, in ki tudi razpravljamo,
               omogočila, da bomo imeli pokojnino, da bomo imeli druge pravice iz zdravstvenega
               zavarovanja in katerekoli pravice.</p>
               <p>In zato vam hočem to povedati, da je to še v kakšni povezavi, še v kakšni močni
               korelaciji pravice in pa možnosti. In zato sem se, zato sem se oglasil in sem hotel
               to povedati. Namreč mi imamo te podatke, mi imamo tudi podatke od gospodarske
               zbornice, navsezadnje tudi vi ste verjetno dobili zadnje podatke, ali pa želje
               gospodarske zbornice, kako se naj obnašamo pri sprejemanju proračuna, ampak to ni
               edino.</p>
               <p>Takoj zaključim. In skoz ta zorni kot, širši zorni kot, tudi možnosti in možnosti so
               edino preko gospodarstva, mi gledamo tudi na ta zakon, če je potrebno. In tudi
               pravice gledamo tudi skoz ta širši zorni kot. In to sem samo hotel povedati. In mi
               tudi zastopamo tu pravice tistih, ki jihni v parlamentu, tudi pravice otrok, ne samo
               nas, ki smo, ne vem, od upokojencev pa, ne vem, različnih strok, različnih poklicev,
               različnih interesov, ampak otrok pa ni tu. Tudi njihove pravice zastopamo. In v tem
               kontekstu mi govorimo tudi o tem zakonu in tudi o njihovih, če hočete pravicah, ki
               izhajajo iz tega. Ampak oni bodo na vrsti šele čez, ne vem, 20, ali 30, ali pa 40,
               ali pa še kasneje. To sem vam hotel povedati. Hvala lepa.</p>
            </sp>
            <sp xml:id="SDZ2-Redna-17-1999-12-02.sp35">

               <speaker>PREDSEDNIK JANEZ PODOBNIK:</speaker>

               <p>Hvala, kolega Petan. Jaz sicer nimam stenograma tukaj, ampak jaz se ne spominjam, da
               bi kolega Kebrič govoril o besedah, o katerih ste vi polemiziral z njim. Jaz se jih
               ne spominjam. Replika, gospod Delak. Predlagam, da ne bi nadaljevali v tej smeri.</p>
            </sp>
            <sp xml:id="SDZ2-Redna-17-1999-12-02.sp36">

               <speaker>ANTON DELAK:</speaker>

               <p>Hvala za besedo. Verjemite mi, da se nisem hotel oglasiti, ker se mi zdi, da je o
               pokojninski reformi že toliko bilo povedanega, da se praktično težko pove še kaj
               novega. Samo, govoriti tule o tem, najprej gospod Žnidaršič, potem pa gospod Kebrič,
               da sta govorila o povišanju prispevne stopnje, ta je pa malo huda. Imam občutek, da
               sta razpravljalca ta problem privlekla sem na oder zaradi tega, da sta lahko nekaj
               govorila. Gospod Kebrič in gospod Žnidaršič o prispevni stopnji nista govorila.
               Hvala.</p>
            </sp>
            <sp xml:id="SDZ2-Redna-17-1999-12-02.sp37">

               <speaker>PREDSEDNIK JANEZ PODOBNIK:</speaker>

               <p>Ali želi še kdo besedo? <stage>(Ne želi.)</stage> Zaključujem splošno razpravo.</p>
               <p>Prehajamo na razpravo in odločanje o posameznih amandmajih. Pregled amandmajev z dne
               30.11.1999 ste vsi prejeli na klopi. Poleg tega pregleda imamo še tri dodatne vladne
               amandmaje in dodatni amandma poslanske skupine slovenskih krščanskih demokratov k 18.
               členu <stage>(vložen je bil včeraj, prejeli ste ga na klopi)</stage> ter dva dodatna amandmaja
               poslanske skupine socialdemokratov <stage>(prav tako vložena včeraj)</stage> k 207. in 217.
               členu.</p>
               <p>Odpiram razpravo o 8. členu in amandmajih k 8. členu. Imamo tri amandmaje, vse tri
               predlaga vlada; prva dva sta v pregledu, sta redakcijske narave, delovno telo ju
               podpira. K 8. členu vlada predlaga tudi tretji amandma, ki ste ga prejeli v dodatnem
               gradivu vlade z dne 30.11.1999. Ali želi kdobesedo? <stage>(Ne želi.)</stage> Prehajamo na
               odločanje. Na glasovanje dajem prvi amandma k 8. členu, ki ga predlaga vlada, delovno
               telo ga podpira. Ugotovimo prisotnost! <stage>(51 prisotnih.)</stage></p>
               <p>Kdo je za ta amandma? <stage>(43 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma vlade k 8. členu, ki ga delovno telo podpira.
               Ugotovimo prisotnost! <stage>(51 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem tretji amandma vlade k 8. členu, ki je v dodatnem pregledu;
               stališča delovnega telesa nimamo. Ugotovimo prisotnost! <stage>(55 prisotnih.)</stage></p>
               <p>Kdo je za ta amandma vlade k 8. členu? <stage>(34 poslancev.)</stage> Je kdo proti? <stage>(4
               poslanci.)</stage></p>
               <p>Ugotavljam, da je amandma sprejet.</p>
               <p>Prehajamo k 15. členu in amandmaju poslanske skupine socialdemokratov; vlada in
               delovno telo tega amandmaja ne podpirata. Gospa Zbačnikova želi besedo.</p>
            </sp>
            <sp xml:id="SDZ2-Redna-17-1999-12-02.sp38">

               <speaker>MAJDA ANA KREGELJ-ZBAČNIK:</speaker>

               <p>Pozdravljeni! Amandma k 15. členu, prav tako pa tudi amandma k 21. členu ponovno
               vlagamo v tretjem branju, ker menimo, da ni razloga, da bi se razlikovalo posebni
               športniki oziroma vrhunski in pa poklicni. Poklicno ukvarjanje s športom je namreč
               dejavnost kot vsaka druga in ni razloga, da se ne bi tudi enakovredno obravnavala.
               Zato menim, da bi bilo pravično ta amandma podpreti. Hvala.</p>
            </sp>
            <sp xml:id="SDZ2-Redna-17-1999-12-02.sp39">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? Gospa državna sekretarka, prosim!</p>
            </sp>
            <sp xml:id="SDZ2-Redna-17-1999-12-02.sp40">

               <speaker>NATAŠA BELOPAVLOVIČ:</speaker>

               <p>Jaz bi rada še enkrat pojasnila. Gre v bistvu za dve vrsti športnikov. Eni so tisti,
               ki se ukvarjajo s to dejavnostjo poklicno in ki so zajeti v okviru tega člena že pod
               tisto alineo, ki govori o vseh dejavnostih s katerimi se lahko nekdo poklicno ukvarja
               in iz nje dobiva tudi dohodek.</p>
               <p>Ko govorimo o športnikih kot vrhunskih športnikih, pa gre za tiste, pri katerih to ni
               poklic, ampak je to nek poseben status. To so lahko tudi študentje, ki niso
               profesionalci, ki so amaterji, ampak glede na svoje dosežene uspehe v športu imajo
               tudi plačano oziroma zagotovljeno zavarovanje, tako za pokojninsko zavarovanje kot
               tudi invalidsko zavarovanje, kar je za športnike lahko še posebej potrebno in
               primerno.</p>
               <p>Zato je treba razlikovati dva statusa. Obakrat so zavarovani, enkrat kot poklic,
               enkrat pa pravzaprav kot amaterji, ampak iz statusa vrhunskega športnika. Zato to
               ločimo v zakonu.</p>
            </sp>
            <sp xml:id="SDZ2-Redna-17-1999-12-02.sp41">

               <speaker>PREDSEDNIK JANEZ PODOBNIK:</speaker>

               <p>Hvala. Želi še kdo besedo? <stage>(Ne želi.)</stage></p>
               <p>Amandma k 15. členu poslanske skupine socialdemokratov dajem na glasovanje.
               Ugotavljamo prisotnost! <stage>(63 prisotnih.)</stage></p>
               <p>Kdo podpira ta amandma? <stage>(18 poslancev.)</stage> Kdo je proti? <stage>(36 poslancev.)</stage></p>
               <p>Amandma ni bil sprejet.</p>
               <p>Smo pri 18. členu. V pregledu imamo pod točko ena oziroma amandma, ki ga vlaga
               poslanska skupina socialdemokratov. Vlada in delovno telo se nista opredelila.</p>
               <p>Poslanska skupina slovenskih krščanskih demokratov pa je dodatno vložila še dva
               amandmaja, pod točko ena, ki se izključuje z amandmajem poslanske skupine
               socialdemokratov, in nato amandma pod točko dva, kot ste pač razvideli v gradivu.
               Upam, da ste prejeli amandmaje na klop. Ste prejeli pisne amandmaje poslanske
               skupine? <stage>(Ste.)</stage> Ali želi kdo besedo? Prosim, gospod Demšar!</p>
            </sp>
            <sp xml:id="SDZ2-Redna-17-1999-12-02.sp42">

               <speaker>VINCENCIJ DEMŠAR:</speaker>

               <p>Hvala za besedo. S tem amandmajem želimo rešiti situacijo, ki je sedaj na strani 30
               Poročevalca pri tretji obravnavi. Namreč, gre za problem, izvzem iz zavarovanja po
               drugem odstavku tega člena, kdaj se to zaključi. Poglejte, mi smo že v prejšnjih
               obravnavah opozarjali zlasti na problem tistih, ki nimajo nikogar, da bi mu izročili
               svojo dejavnost, če to tako rečem, pa naj bo to obrtnik ali naj bo kmet. Ta problem
               mi s tem amandmajem rešujemo in mislim, da ga rešujemo boljše, kot pa je v tem samem
               osnovnem predlogu. Ne gre za nobene dodatne pravice, ne gre za nobene dodatne
               stroške, ampak gre samo za to, kdaj kdo doseže tisto stopnjo, da bi lahko zaključil
               zavarovanje. Zato predlagam, da o tem razmislite in da tak amandma tudi podprete.
            </p>
            </sp>
            <sp xml:id="SDZ2-Redna-17-1999-12-02.sp43">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima državna sekretarka, gospa Belopavlovič.</p>
            </sp>
            <sp xml:id="SDZ2-Redna-17-1999-12-02.sp44">

               <speaker>NATAŠA BELOPAVLOVIČ:</speaker>

               <p>Glede na to, da je amandma prišel kasneje na mizo in da ni stališča vlade, torej
               vlada temu amandmaju nasprotuje. Mislim, da nimate pisnega stališča vlade. Gre za
               preprosto dejstvo, da če bi sprejeli ta amandma, bi pomenilo, da je lahko izvzet iz
               zavarovanja vsak, ki dopolni 61 let - ženska oziroma 63 let. Torejvsak, ko dopolni
               polno upokojitveno starost, se lahko tisti hip izvzame iz zavarovanja, tudi če še
               naprej dela in bi moral normalno seveda plačevati prispevke, bi v tem primeru rekel,
               da s svojo polno starostjo preneha plačevati prispevke. To je seveda bistven odstopa
               od sistema, kot smo ga zastavili v predlogu tega zakona.</p>
            </sp>
            <sp xml:id="SDZ2-Redna-17-1999-12-02.sp45">

               <speaker>PREDSEDNIK JANEZ PODOBNIK:</speaker>

               <p>Ni tudi razvidno stališče vlade do prvega amandmaja, ki je v pregledu, to je amandma
               poslanske skupine socialdemokratov.</p>
            </sp>
            <sp xml:id="SDZ2-Redna-17-1999-12-02.sp46">

               <speaker>NATAŠA BELOPAVLOVIČ:</speaker>

               <p>V zvezi z amandmajem poslanske skupine socialdemokratov moram reči, da gre tudi v tem
               primeru v bistvu za odstop od predloga, in to za velik odstop. Namreč pravi, predlaga
               se, da bi bil cenzus oziroma tisti minimum, ko se nekdo lahko izvzame iz zavarovanja,
               znesek polovice minimalne plače. To je osnovni predlog. Njihov predlog, predlog
               amandmaja pa je znesek minimalne plače. Minimalna plača je pravzaprav tisti limit, ko
               se vstopa v zavarovanje. To pomeni, če bi sprejeli ta amandma, bi imeli isti znesek
               minimalno plačo, na eni strani, za obvezen vstop v zavarovanje, na drugi strani pa
               tudi kot možnost za izvzem. Skratka, zadeva je kontradiktorna sama po sebi in zaradi
               tega tega ne podpiramo.</p>
            </sp>
            <sp xml:id="SDZ2-Redna-17-1999-12-02.sp47">

               <speaker>PREDSEDNIK JANEZ PODOBNIK:</speaker>

               <p>Hvala. Prosim, gospod Demšar in gospa dr. Vencelj. Prosim, gospa dr. Vencelj.</p>
            </sp>
            <sp xml:id="SDZ2-Redna-17-1999-12-02.sp48">

               <speaker>DR. HELENA HREN VENCELJ:</speaker>

               <p>Hvala. Mislim, da pojasnilo gospe sekretarke ni bilo čisto točno. Glejte, mi smo
               namreč popravili v drugem odstavku 18. člena pod točko 2 pravi, da se upokojenec
               zamenja z besedo zavarovanec. Če je nekdo že upokojen, se ne more izvzeti iz
               zavarovanja, to se pravi iz plačila socialnih dajatev, ker je pač upokojenec. To je
               prvi del amandmaja. Drugi del amandmaja pa velja po vsem tistem, kar je v točki 2, v
               alineah ena in dve navedeno. In smo rekli, da se doda nov tretji odstavek, ki bi imel
               to dikcijo, kdaj se uveljavlja izvzem iz zavarovanja po drugem odstavku. To se pravi,
               ni res, da ne bi bilo omejitve glede opravljanja oziroma glede tega, da bi oseba
               lahko še uporabljala dejavnost z osebnim delom in tako naprej, ali pa da bi bil še
               nekdo kmet, ki bi še naprej gospodaril. Res je to, kar je gospod Demšar rekel in kar
               je on tudi pojasnil, v kakšnih okoliščinah bi taka oseba lahko uveljavila institut
               izvzema iz zavarovanja. To se pravi, da veljajo alinee1 in 2, vendar želimo, da je to
               tako, kot smo dali pod točko 2 v našem amandmaju, bolje definirano.</p>
            </sp>
            <sp xml:id="SDZ2-Redna-17-1999-12-02.sp49">

               <speaker>PREDSEDNIK JANEZ PODOBNIK:</speaker>

               <p>Hvala. Besedo ima kolega Demšar.</p>
            </sp>
            <sp xml:id="SDZ2-Redna-17-1999-12-02.sp50">

               <speaker>VINCENCIJ DEMŠAR:</speaker>

               <p>Zdaj ne razumem več stvari in to tudi na glas povem. Kar pove gospod predsednik, on
               pravi, da se temu ne replicira. Vendar, gospod predsednik je rekel, da se amandma
               krščanskih demokratov in amandma socialnih demokratov izključujeta. Gospa državna
               sekretarka je pa rekla, da ne eden ne drug, obema nasprotuje. Torej, če je naš slab
               <stage>(od krščanskih demokratov)</stage> in glede na to, da se izključujeta, potem je od onih
               dober, ali pa obratno. Ampak, gospa državna sekretarka, ne eden ne drugi, nobenega
               vlada ne podpira. Torej to je izredno čudna logika in predsednik vas je v sila čudno
               situacijo spravil. Jaz sem pričakoval zdajle, sem rekel, sedaj pa bo morala reči, ker
               našega zavračate, od socialdemokratov ga pa podpirate. Ampak iz neke navade, ker je s
               te strani prišlo, rečete, tudi to ne. To vam povem, da zdaj tu pa res niste dobro
               zaplavali. Se pa zahvaljujem, da je stvar toliko zakomliciral še predsednik, ko je
               rekel, da se to izključuje. Iz tega lahko potegnemo nauk, da naj tako predlagamo,
               rečemo, da je belo, pa boste rekli ni belo, pa bodo drugi rekli, da je črno, pa boste
               rekli ni črno. Torej, potem je res <q>"kodrlajsasto"</q>. Hvala lepa.</p>
            </sp>
            <sp xml:id="SDZ2-Redna-17-1999-12-02.sp51">

               <speaker>PREDSEDNIK JANEZ PODOBNIK:</speaker>

               <p>Hvala. Kolega Demšar ima tudi smisel za humor in jaz mu ta smisel rešpektiram. Jaz se
               ne spuščam v vsebino obeh amandmajev. Povem pa, to je pa poslovniška določba, če bo
               sprejet amandma poslanske skupine socialdemokratov, bo spremenjen tudi drugi odstavek
               in samo zaradi poslovniških razlogov, ne pa zaradi vsebinskih, je, žal, potem amandma
               poslanske skupine Slovenski krščanskih demokratov brezpredmeten. O vsebini bomo
               skupaj odločali. Ne vidim težav. Besedo ima gospa Belopavlovičeva.</p>
            </sp>
            <sp xml:id="SDZ2-Redna-17-1999-12-02.sp52">

               <speaker>NATAŠA BELOPAVLOVIČ:</speaker>

               <p>Če gremo po vsebini, je treba iti zelo postopno skozi 18. člen.</p>
               <p>18. člen ima tri odstavke. Amandmaji, o katerih sem govorila, so se nanašali na prvi
               in na drugi odstavek.</p>
               <p>Če gremo nazaj po vrsti. Na prvi odstavek je bil vložen amandma s strani
               socialdemokratske stranke, in sicer ta amandma govori o limitu, ko nekdo zahteva
               oziroma zaprosi za izvzem iz zavarovanja. Temu amandmaju vlada nasprotuje in o tem
               sem govorila takrat, ko sem rekla, da je minimalna plača tisti cenzus oziroma tista
               meja, pod katero nekdo lahko zaprosi za izvzem iz zavarovanja in da težko pristanemo
               na to, da je meja za izstop iz zavarovanja nižja. To se pravi, da je že nad polovico
               minimalne plače.</p>
               <p>Drugi odstavek govori o tem, kdo lahko kot upokojenec izstopi iz zavarovanja. Ko
               govorimo o tem drugem odstavku, je bil predložen amandma, ki ga je predstavljal
               gospod Demšar. Gre za amandma, ki bi nadomestil besedo <q>"upokojenec"</q> z besedo
               <q>"zavarovanec"</q>. To pomeni, da bi po tem predlogu amandmaja se člen glasil tako, da
               lahko, ne glede na določbo prejšnjega odstavka, zavarovanec, ki je dopolnil 63 let
               starosti - moški oziroma 61 let starosti uveljavi pri zavodu izvzem iz zavarovanja.
               To je tisto, o čemer sem govorila. To pomeni, da vsak, ki je dopolnil polno starost
               63 let in 61 let in še naprej dela, pravzaprav karkoli dela, lahko zaprosi za izvzem
               iz zavarovanja. Dela še naprej in ne plačuje prispevkov. To pomeni vaš predlagani
               amandma.</p>
               <p>Tisti amandma, ki je bil dan na drugi odstavek s strani socialdemokratske stranke, o
               tistem pa nisem izrecno niti govorila. Res pa je, če bi se drugi odstavek spreminjal,
               tako kot je predlagala ena stran, potem seveda bi bilo že v osnovi spremenjeno
               besedilo in potem bi res postala zadeva proceduralno lahko brezpredmetna.</p>
            </sp>
            <sp xml:id="SDZ2-Redna-17-1999-12-02.sp53">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospa dr. Hrenova ima prednost.</p>
            </sp>
            <sp xml:id="SDZ2-Redna-17-1999-12-02.sp54">

               <speaker>DR. HELENA HREN-VENCELJ:</speaker>

               <p>Pogosto nam s strani vlade očitajo, češ, niste prebrali do konca, pa se jezite,
               razburjate, vlagate amandmaje. Glejte, gospa državna sekretarka, v točki 2 amandmaja
               18 je potem vendar dvopičje in sta dve alinei, pod kakšnimi pogoji pa to ne velja. In
               prva pravi, <q>"ne opravlja dejavnosti z osebnim delom, ker ima zaposlenega vsaj enega
               delavca za opravljanje te dejavnosti"</q> in tako naprej. Prej pa govori tudi, da je
               lahko tudi kmet - kmet, ki ne more več opravljati svoje dejavnosti, torej mora
               kmetijo prepustiti nekomu drugemu, jo mora prodati, oddati v najem in tako naprej.
               Torej, ne velja to, kar ste rekli, da lahko kar izstopi in naprej dela - ne more
               delati, saj je vendar to zapisano v dveh alineah tega drugega odstavka.</p>
            </sp>
            <sp xml:id="SDZ2-Redna-17-1999-12-02.sp55">

               <speaker>PREDSEDNIK JANEZ PODOBNIK:</speaker>

               <p>Besedo ima kolega Demšar.</p>
            </sp>
            <sp xml:id="SDZ2-Redna-17-1999-12-02.sp56">

               <speaker>VINCENCIJ DEMŠAR:</speaker>

               <p>Naj ne zveni to slabo za tiste, ki jih bom sedaj imenoval, ampak bom rekel tako: bobu
               je treba reči bob. V tem primeru ne zavajati ljudi! Ne gre za vsakega, ampak gre samo
               za samozaposlene pa za kmete, ki pridejo v tako situacijo. Ne pa govoriti, da gre za
               vse. In sedaj, seveda, gledam po tej strani navzdol, kjer - vsaj tako se ta stranka
               imenuje, mnogi pa izviramo iz kmečkega okolja in poznamo situacijo na kmetih, ko ne
               more in ne najde nekoga, ki bi namesto njega kmetijo prevzel - kaj naj sedaj naredi?
               Ali naj pride na občino, prosi, da bo dal obvestilo, <q>"na tej kmetiji ni več nikogar,
               vzel bom pokojnino, vi pa, kakor veste, če hočete, prevzemite ali pa ne"</q>. Glejte,
               lepo bi prosil, če ni res, pa da živim v zmoti, in tisti, ki me spodbujajo v to smer,
               povejte, kakšna je rešitev za tiste kmete, ki nimajo naslednika, iz kakršnihkoli
               razlogov, ima pa dosti delovne dobe - kaj se bo sedaj zgodilo? Poznam primere, vem,
               da so tudi taki primeri, žal, ko reče, <q>"jaz ne bom več delal"</q>, in konec. In kaj se bo
               sedaj zgodilo? Če bi pa lahko mi z nekim takim izvzemom omogočili, da tista kmetija
               živi še naprej, če je nekdo pri 63-ih letih - verjamem, da so ljudje mojih let še
               sposobni kmetovati - vendar ima pa po zakonu pravico, da pride do tega. Kaj se bo
               zgodilo, to bi rad vedel, ali pa sam in tisti, ki so me na to opozorili, živimo v
               popolni zmoti in ne živimo na slovenskem podeželju.</p>
            </sp>
            <sp xml:id="SDZ2-Redna-17-1999-12-02.sp57">

               <speaker>PREDSEDNIK JANEZ PODOBNIK:</speaker>

               <p>Hvala. Besedo želi državna sekretarka, gospa Belopavlovičeva.</p>
            </sp>
            <sp xml:id="SDZ2-Redna-17-1999-12-02.sp58">

               <speaker>NATAŠA BELOPAVLOVIČ:</speaker>

               <p>Poglejte, problem, o katerem govorite, je rešen v 156. členu, in sicer v tretjem
               odstavku 156. člena, ko govorimo o tem, kaj se zgodi, če nekdo te kmetije ne more
               oddati. Če prevzemnika ni, če kmetije ni mogoče oddati, potem se šteje pogoj predaje
               kmetije za izpolnjenega. Naprej se podrobnejši pogoji za predajo kmetije, skladno s
               tem odstavkom, predpišejo s strani ministra, ki je pristojen za kmetijstvo. Torej to
               smo mi predvideli, da se bi lahko zgodilo, da v nekaterih primerih pač ni mogoče
               najti prevzemnika, ni mogoče predati kmetije in seveda v tem primeru ne moreš
               sankcionirati tistega, ki tega ni mogel narediti. Šteje se, da je predano in seveda v
               tem primeru taka oseba dobi normalno pokojnino.</p>
            </sp>
            <sp xml:id="SDZ2-Redna-17-1999-12-02.sp59">

               <speaker>PREDSEDNIK JANE PODOBNIK:</speaker>

               <p>Hvala lepa. Gospod Demšar.</p>
            </sp>
            <sp xml:id="SDZ2-Redna-17-1999-12-02.sp60">

               <speaker>VINCENCIJ DEMŠAR:</speaker>

               <p>Glede na močnejši tisk, pove, da je bil ta 156. člen amandmiran in je prav, da se
               sliši čez in čez, da piše tako: <q>"se šteje pogoj predaje kmetije za izpolnjenega."</q>
               Zdaj pa dajmo razumeti, kaj to pomeni. Se šteje pogoj<gap n="..."/>, tak je stavek. To je glavni
               stavek: Se šteje pogoj predaje kmetije za izpolnjenega. Predaje kmetije. Torej, nam
               je vseeno. Predaja kmetije. Tako tu piše. Ker če ne more ne to, pa ne to in ne to,
               potem se šteje to, kar je na koncu piše. To nam pomeni, rečejo, tam bolj proti
               zahodni meji, <stage>(Nerazumljiva beseda.)</stage> se me ne tiče več. Žal je to tako.</p>
            </sp>
            <sp xml:id="SDZ2-Redna-17-1999-12-02.sp61">

               <speaker>PREDSEDNIK JANEZ PODOBNIK:</speaker>

               <p>Hvala. Imamo tudi vložen amandma, da se črta tretji odstavek 156. člena. Tega
               amandmaja vlada ne podpira. To je razvidno iz gradiva. Ali želi še kdo besedo? <stage>(Ne
               želi.)</stage> Prehajamo na odločanje. Vrstni red je naslednji: najprej bomo glasovali o
               amandmaju, ki je v pregledu. Če ta ne bo sprejet, potem lahko glasujemo o obeh
               vloženih amandmajih s strani poslanske skupine Slovenskih krščanskih demokratov. Če
               ni sprejet, če pa bo sprejet, je pa glasovanje o prvem amandmaju poslanske skupine
               SKD brezpredmetno. Tako je.</p>
               <p>Na glasovanje dajem torej prvi amandma k 18. členu. Predlagatelj je poslanska skupina
               socialdemokratov. Iz razprave predstavnikov vlade je bilo razvidno, da vlada tega
               amandmaja ne podpira. Ugotavljamo prisotnost! <stage>(59 prisotnih.)</stage></p>
               <p>Kdo je za ta amandma? <stage>(18 poslancev.)</stage> Kdo je proti? <stage>(37 poslancev.)</stage></p>
               <p>Ta amandma ni dobil večinske podpore.</p>
               <p>Na glasovanje dajem amandma poslanske skupine Slovenskih krščanskih demokratov, ki se
               glasi: <q>"V drugem odstavku 18. člena se v prvi vrsti za besedo "</q>lahko<q>" beseda
               "</q>upokojenec<q>" spremeni v besedo "</q>zavarovanec<q>"."</q> Ugotavljamo prisotnost! <stage>(63
               prisotnih.)</stage></p>
               <p>Kdo je za ta amandma? <stage>(25 poslancev.)</stage> Kdo je proti? <stage>(34 poslancev.)</stage></p>
               <p>Amandma ni bil sprejet.</p>
               <p>Na glasovanje dajem amandma pod točko dve s strani poslanske skupine Slovenskih
               krščanskih demokratov. Vsebina amandmaja je razvidna v pisno vloženem amandmaju.
               Ugotavljamo prisotnost! <stage>(61 prisotnih.)</stage></p>
               <p>Kdo je za ta amandma? <stage>(22 poslancev.)</stage> Kdo je proti? <stage>(35 poslancev.)</stage></p>
               <p>Amandma ni bil sprejet.</p>
               <p>Prehajamo k 21. členu in amandmaju poslanske skupine socialdemokratov. Črta se 21.
               člen. Ta amandma nima podpore vlade in delovnega telesa. Želi kdo besedo? <stage>(Ne
               želi.)</stage></p>
               <p>Prehajamo na odločanje. Ugotavljamo prisotnost! <stage>(62 prisotnih.)</stage></p>
               <p>Kdo je za ta amandma? <stage>(18 poslancev.)</stage> Kdo je proti? <stage>(40 poslancev.)</stage></p>
               <p>Amandma ni bil sprejet.</p>
               <p>Prehajamo na člen 23. Imamo amandma pod točko ena, poslanska skupina
               socialdemokratov, vlada in delovno telo ga ne podpirata. Pod točko dva je amandma
               vlade. Delovno telo ga podpira. Ali želi kdo besedo? Gospa Zbačnikova, prosim!</p>
            </sp>
            <sp xml:id="SDZ2-Redna-17-1999-12-02.sp62">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav! Amandma k 23. členu vlagamo zato, ker v drugem branju ste razumeli, kako
               pomembno je, da omogočimo staršem, ne samo do enega leta, ampak do šolske dobe, če
               ostanejo doma, da imajo tudi določene možnosti oziroma da se upošteva vzgoja otrok v
               zavarovalno dobo oziroma se prizna tudi vzgoja otrok kot poklic in da se to
               ovrednoti.</p>
               <p>Ker pa je sedaj ta amandma v tretjem branju neusklajen, namreč, zakon, ki veže
               obvezno zavarovanje na starševski dodatek po predpisih o starševstvih, določa, da je
               uživanje starševskega dodatka vezano samo na obdobje enega leta. Predlagamo, da se to
               črta.</p>
               <p>Me pa preseneča odločitev vlade, da ne samo da ne podpira, ampak celo vlaga dodatni
               amandma in želi vsaj nekaj, kar je storjenega za upravičeno pokojninsko reformo tudi
               za družino, črtati in vrniti nazaj do starosti enega leta.</p>
               <p>Kljub temu naj še enkrat opozorim, čeprav je minister na odboru govoril, da to ni v
               nobeni zakonodaji. Če pregledamo samo evropsko zakonodajo, vidimo, da recimo nemška
               zakonodaja od 1.1.1999 dalje upošteva vzgojo otrok v zavarovalno dobo. Matere dobijo
               priznano vzgojo otrok iz pokojninskega zavarovanja. In še bi lahko nekaj držav
               naštela. Mi pa smo tudi podpisniki številnih konvencij, pa tudi resolucije o
               družinski politiki že od leta 1993, kjer smo jasno zapisali, da je tudi naš cilj
               kompleksna družinska politika, to je celovita, tako na socialnem, ekonomskem,
               pravnem, pedagoškem in tudi pokojninskem. V tej resoluciji smo tudi lepo zapisali, da
               družinska politika v Republiki Sloveniji temelji na naslednjih načelih: na
               vključevanju celotne populacije, zaščiti otrokovih pravic v družini in družbi ter
               dajanju prednostnega mesta kakovosti življenja otrok, kar je sigurno, če je eden od
               staršev doma in se posveti poklicu vzgoje otrok.</p>
               <p>Dalje, da se vsem otrokom omogočijo čim boljše enake materialne osnove za pogoje za
               življenje, da se staršem, ki želijo več časa posvetiti delu v družini, pri tem
               materialno in pravno pomaga.</p>
               <p>Če govorimo o finančni podpori družine, je socialnovarstvena shema, ki jo zagotavlja
               država družinam, širša in vključuje tudi zdravstveno zavarovanje ter
               pokojninsko-invalidsko zavarovanje. To se pravi, sami smo sprejeli, sami smo
               citirali, vendar sami kršimo zakone, ki jih sprejemamo in vse deklaracije in vse
               druge konvencije in potem se ne čudimo, če nas Evropa opozarja: najprej spoštujte
               svoje zakone, sprejete deklaracije in potem se lahko tudi vključujete v to evropsko
               družino, ki to že nekaj časa spoštuje. To je en vidik. Drugi vidik pa je naša
               realnost, naš alarm. Namreč, velikokrat sem sama opozorila in tudi sami veste, kako
               je z našo rodnostjo, veste, kakšna je naša demografska politika, kakšno je stanje in
               tudi, še enkrat bi rada na tem mestu opozorila, bodimo do družin bolj prijazni, saj
               se vsi zavedamo, da so otroci stebri in bogastvo, ne samo družin, ampak predvsem tudi
               države in zato prosim, da ta amandma podprete. Hvala lepa.</p>
            </sp>
            <sp xml:id="SDZ2-Redna-17-1999-12-02.sp63">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi še kdo besedo? Gospa Belopavlovič, prosim.</p>
            </sp>
            <sp xml:id="SDZ2-Redna-17-1999-12-02.sp64">

               <speaker>NATAŠA BELOPAVLOVIČ:</speaker>

               <p>Sklicevanje na konvencijo, kakršnokoli konvencijo, tu ni utemeljeno. Tudi ni
               utemeljeno sklicevanje na resolucijo o družinski politiki, ki jo je ta državni zbor
               sprejel leta 1993. V okviru ukrepov nikjer ni bilo zamišljeno ali pa predvideno, da
               bi dajali zavarovalno dobo, sploh pa ne v takem obsegu, iz naslova ali pa na račun
               starševstva. To, kar se predlaga, pomeni, da bi za vsakega otroka dobil eden od
               staršev 7 let zavarovalne dobe. To pomeni konkretno, da bi imel nekdo 21 let
               zavarovalne dobe, če bi imel razporejene otroke v takem času, da bi imel vsakih 7 let
               enega otroka. To pomeni več kot minimalna potrebna zavarovalna doba za pridobitev
               pokojnine.</p>
               <p>Rada bi povedala, da določene možnosti na tem področju obstojajo. Dana je možnost, da
               se nekdo prostovoljno zavaruje, dokler skrbi za otroka do 7 leta, da je prispevek za
               to prostovoljno zavarovanje pravzaprav zelo nizek. Če ste pogledali tudi predlagan
               amandma je ta prispevek sedaj 8.600 in nekaj, v bodoče bo približno 9.000 tolarjev,
               karje relativno nizek prispevek za zavarovanje. Možen je tudi dokup, torej za nazaj,
               in sicer od najnižje pokojninske osnove za otroke v starosti do 3 let.</p>
               <p>Še nekaj bi rada rekla. Z vidika veljavnega zakona, torej tega, ki ga imamo danes, je
               to en premik, ker mi danes ne omogočamo te zavarovalne dobe, v bodoče jo pa dajemo za
               prvo leto starševstva.</p>
            </sp>
            <sp xml:id="SDZ2-Redna-17-1999-12-02.sp65">

               <speaker>PREDSEDNIK JANEZ PODOBNIK:</speaker>

               <p>Hvala. Gospa Zbačnikova, replika.</p>
            </sp>
            <sp xml:id="SDZ2-Redna-17-1999-12-02.sp66">

               <speaker>MAJDA ANA KREGELJ-ZBAČNIK:</speaker>

               <p>Moram replicirati gospe državni sekretarki.</p>
               <p>To je čisto zavajanje. Vsi vemo, da nihče ne bo rojeval zato, da bi ostal doma.
               Zlasti žene smo danes in tudi smo bile ves čas v slovenskem prostoru zelo aktivne.
               Imamo najvišjo stopnjo zaposlenosti in zlasti intelektualke bi se raje odločale za
               part time in druge oblike delovnega časa. Vendar je določena skupina staršev oziroma
               mater, ki bi pa želela zaradi različnih razlogov ostati doma in posvetiti nekaj časa
               vzgoji. Mislim, da je to naložba na dolgi rok, da je to naložba za kvaliteto našega
               naroda, kajti v zdravi družini se rojevajo zdravi otroci in zdravi državljani. Če
               vzamemo papir in svinčnik, izračunamo, da je to v daljši dobi zmanjšanje prispevne
               stopnje, kajti povečalo se bo število aktivnih zaposlenih, povečalo se bo število
               zaposlenih, ker bo več otrok, bo večja proizvodnja, bo večja poraba, večja potrošnja
               in nova delovna mesta. Ne nazadnje, <gap n="...."/><stage>(Nerazumljivo.)</stage> družine in tudi kvaliteta teh
               otrok manj bo otrok, ki bodo prepuščeni cesti, ki bodo prepuščeno raznim nevarnostim
               in raznim zasvojenostim. Če danes izračunamo,koliko denarja dajemo za to, da zdravimo
               tiste, ki so vstopili v programe zdravljenja odvisnosti, potem mislim, da nam je že
               danes jasno, kakšna ekonomska rezerva je to, da ne govorim o drugi kvaliteti. Zato
               mislim, da je to čisto zavajanje. Prosim, bodite modri, kot ste bili modri pri drugem
               branju, in to podprite. Hvala lepa.</p>
            </sp>
            <sp xml:id="SDZ2-Redna-17-1999-12-02.sp67">

               <speaker>PREDSEDNIK JANEZ PODOBNIK:</speaker>

               <p>Hvala za repliko. Ali želi še kdo besedo? <stage>(Ne želi.)</stage> Prehajamo na odločanje.</p>
               <p>Najprej dajem na glasovanje prvi amandma k 23. členu. Ugotovimo prisotnost! <stage>(61
               prisotnih.)</stage></p>
               <p>Kdo podpira ta amandma? <stage>(30 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma pod točko 1 ni bil sprejet.</p>
               <p>Na glasovanje dajem amandma pod točko 2. Predlagatelj je vlada. Ugotovimo prisotnost!
               <stage>(64 prisotnih.)</stage></p>
               <p>Kdo je za ta amandma? <stage>(36 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da amandma pod točko 2 ni bil sprejet.</p>
               <p>Smo pri 27. členu in amandmajih - pod točko 1 je amandma vlade. Delovno telo ga
               podpira. Pod točko 2 je amandma vlade. Delovno telo ga podpira. Pod točko 3 je
               amandma poslanske skupine LDS, SLS, DeSUS. Stališč vlade in delovnega telesa ni. Ali
               želi kdo besedo? Vlada podpira amandma pod točko 3. Ker ni razprave, prehajamo na
               odločanje.</p>
               <p>Na glasovanje dajem prvi amandma k 27. členu. Ugotovimo prisotnost! <stage>(60
               prisotnih.)</stage></p>
               <p>Kdo je za ta amandma? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma k 27. členu. Ugotovimo prisotnost! <stage>(59
               prisotnih.)</stage></p>
               <p>Kdo je za ta amandma? <stage>(42 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem tretji amandma k temu členu. Ugotovimo prisotnost! <stage>(60
               prisotnih.)</stage></p>
               <p>Kdo je za ta amandma? <stage>(46 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Prehajamo k 34. členu in trem amandmajem - ne, več jih je - pet jih je. Pod točko 1
               je amandma vlade. Delovno telo ga podpira. Pod točko 2 je amandma poslanske skupine
               socialdemokratov. Ni podpore vlade in delovnega telesa. Pod točko 3 je amandma
               poslanske skupine Slovenskih krščanskih demokratov. Ni opredelitve vlade in delovnega
               telesa - ta amandma je vsebinsko enak amandmaju pod točko 2. Pod točko 4 je amandma
               vlade. Delovno telo podpira. V dodatnem pregledu vlada predlaga amandma k temu členu,
               to je amandma k34. členu v dodatnem pregledu. Ali želi kdo besedo? Prosim, gospod
               Demšar se je odločil in je preprosto prišel za govornico. Bo tudi gospa Zbačnikova,
               doktor Hren-Vencljeva in predstavnica vlade.</p>
            </sp>
            <sp xml:id="SDZ2-Redna-17-1999-12-02.sp68">

               <speaker>VINCENCIJ DEMŠAR:</speaker>

               <p>Malce je res nerodno, ker je toliko teh papirjev, da je težko imeti pregled. Vendar
               vlada Republike Slovenije je z dne 30.11 pri tej točki, ko piše, da nam pošiljajo, na
               1. strani, prvi list, pri 34. členu piše obrazložitev, ker imajo en amandma in pravi:
               <q>"Ob dopolnitvi 34. člena, ki sta jo predlagali poslanski skupini SDS in SKD, ki jo
               vlada RS podpira."</q> Torej vlada podpira amandma k 34. členu. Tako tu piše. Hvala lepa.
            </p>
            </sp>
            <sp xml:id="SDZ2-Redna-17-1999-12-02.sp69">

               <speaker>PREDSEDNIK JANEZ PODOBNIK:</speaker>

               <p>Hvala, kolega Demšar. Gospa Zbačnikova.</p>
            </sp>
            <sp xml:id="SDZ2-Redna-17-1999-12-02.sp70">

               <speaker>MAJDA ANA KREGELJ-ZBAČNIK:</speaker>

               <p>Res je bil na odboru najprej zavrnjen naš amandma, ampak v nadaljevanju odmora pa sem
               jaz razumela ministra in sekretarko, da se bodo verjetno odločili, ker menijo, da bi
               ga bilo treba podpreti. Zato mislim, da sedaj, kot sem razumela, gospod predsednik,
               ta naš amandma vlada celo podpira.</p>
               <p>Bi ga pa rada malo obrazložila, kajti s tem našim amandmajem bi namreč omogočili
               plačevanje prispevkov zavarovalne osnove v dosedanji višini državljanom, ki nimajo
               rednih dohodkov, in sicer študentom, fantom na služenju vojaškega roka in nadomestni
               civilni službi, nezaposlenim materam predšolskih otrok, kmetom na malih kmetijah,
               brezposelnim in invalidom v varstvenih delavnicah. Če našega amandmaja kolegice in
               kolegi ne bi podprli, bi bilo onemogočeno zavarovanje. Bi pa prosila vlado, da se
               jasno izjasni, ali imam prav, da je ta amandma sedaj podprt. Hvala lepa.</p>
            </sp>
            <sp xml:id="SDZ2-Redna-17-1999-12-02.sp71">

               <speaker>PREDSEDNIK JANEZ PODOBNIK:</speaker>

               <p>Hvala. Besedo ima državna sekretarka, gospa Belopavlovičeva, da bo tudi pojasnila
               stališče vlade.</p>
            </sp>
            <sp xml:id="SDZ2-Redna-17-1999-12-02.sp72">

               <speaker>NATAŠA BELOPAVLOVIČ:</speaker>

               <p>Hvala. Mi na odboru še nismo imeli pisnega stališča vlade. Pisna stališča so prišla
               naknadno. Moram reči, da smo skozi te amandmaje dosti pozorno še enkrat šli in se
               odločili, in to je bilo potrjeno tudi na seji vlade, da bi se ta amandma podprl.</p>
               <p>Dejstvo pa je, da je prišlo do ene napake in jaz bi prosila, da bi bili pri tem
               pozorni. Ne gre za šesti in sedmi odstavek, ampak gre za nov sedmi in osmi odstavek.
               Prvi amandma v bistvu vlada že dodaja nov šesti odstavek. To se pravi, da bi morala
               poslanska skupina Socialdemokratske stranke oziroma identično tudi krščanska
               demokracija, da sta to nova dva sedmi in osmi odstavek. V tem okviru bi jaz prosila,
               da se dopolni tudi tisti amandma, ki smo ga mi vložili in ki je povezan z amandmajem
               za nov sedmi in osmi odstavek. To je tisto, kar ste dobili dodatno. Gre potem za nov
               deveti odstavek. Skratka, nov zadnji odstavek. Tako je sedmi, osmi in deveti.</p>
            </sp>
            <sp xml:id="SDZ2-Redna-17-1999-12-02.sp73">

               <speaker>PREDSEDNIK JANEZ PODOBNIK:</speaker>

               <p>To ne bo problem gospa Belopavlovičeva. To pojmovanje ni problematično. Torej, iz
               vaše razprave sem razumel, da vlada podpira amandma poslanske skupine
               socialdemokratov, istočasno pa tudi krščanskih demokratov, ker sta povsem enaka.
               Vlada torej podpira. In glede tega popravka se bo pa potem itak redakcijsko to
               uredilo, ker je vloženih več amandmajev. Tudi amandma vlade pod točko štiri govori o
               šestem odstavku in še nov sedmi, če bo sprejet, bo to seveda deveti. To ni problem.
               Hvala lepa.</p>
               <p>Prehajamo na odločanje. Na glasovanje dajem torej prvi amandma k členu 34.
               Predlagatelj je vlada. Delovno telo ga podpira. Ugotavljamo prisotnost! <stage>(61
               prisotnih.)</stage></p>
               <p>Kdo je za? <stage>(54 poslancev.)</stage> Kdo je proti? <stage>(1 poslanec.)</stage></p>
               <p>Amandma je sprejet.</p>
               <p>Na glasovanje dajem amandma vlade, ki je v dodatnem pregledu: Za šestim odstavkom se
               doda nov sedmi odstavek, ki se glasi - in potem je vsebina. Ugotavljamo prisotnost!
               <stage>(61 prisotnih.)</stage></p>
               <p>Kdo je za ta amandma? <stage>(50 poslancev.)</stage> Kdo je proti? <stage>(3 poslanci.)</stage></p>
               <p>Amandma je sprejet.</p>
               <p>Na glasovanje dajem amandma poslanskih skupin socialdemokratov in slovenskih
               krščanskih demokratov. Vlada ga podpira. Ugotavljamo prisotnost! <stage>(63 prisotnih.)</stage></p>
               <p>Kdo je za ta amandma? <stage>(56 poslancev.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Imamo še amandma v pregledu vlade: Doda se nov šesti odstavek, ki se glasi: Stroški
               pregleda iz prejšnjega odstavka bremenijo zavod. Delovno telo ga podpira. Ugotavljamo
               prisotnost! To bo že deseti najverjetneje. <stage>(58 prisotnih.)</stage></p>
               <p>Kdo je za? <stage>(49 poslancev.)</stage> Kdo je proti? <stage>(1 poslanec.)</stage></p>
               <p>Amandma je sprejet. Vsi vloženi amandmaji k temu členu so bili sprejeti.</p>
               <p>Smo pri členu 38 in dveh amandmajih. Prvega predlaga poslanska skupina združene
               liste. Le-tega ne podpirata vlada niti delovno telo. Če bo ta sprejet, je potem
               glasovanje o amandmaju pod točko dva brezpredmetno. Predlagatelj tega pa je poslanska
               skupina socialdemokratov, ki pa tudi nima podpore vlade in delovnega telesa. Ali želi
               kdo besedo? Gospod Potrč, nato gospa Zbačnikova.</p>
            </sp>
            <sp xml:id="SDZ2-Redna-17-1999-12-02.sp74">

               <speaker>MIRAN POTRČ:</speaker>

               <p>Hvala lepa. Poslanska skupina združene liste je tudi za tretjo razpravo o zakonu o
               pokojninskem in invalidskem zavarovanju vložila enak amandma kot v drugi obravnavi,
               da bi se namreč izenačile pravice zavarovancev in zavarovank, da se jim upošteva
               pravica do upokojitve po dopolnjenih 40 letih delovne dobe v primeru, če so začeli
               delati s 15-im letom, tudi pred polno dobo 58 let. Nam se zdi izenačitev takšne
               pravice utemeljena in ne vidimo, da bi obstojal kakršenkoli tehten vsebinski razlog,
               da bi se na tej točki delalo razlikovanje med spoloma.</p>
               <p>Mislimo, da bi sprejem take rešitve prispeval k načelu enakopravnosti, ki mora biti
               eno od načel pravnega sistema. Menimo, da gre v tem primeru zgolj za potencialno
               pravico do upokojitve z vsemi malusi, ki jih sicer takšna pokojnina prinaša. Če bi
               bil upokojen pred dopolnjenimi 61 oziroma 63 leti starosti, bi lahko to pomenilo, da
               v pokoj gre, vendar ima maksimalno tudi 15 odstotkov odbitkov od pokojnine, ki jo bo
               dobil, če se je tako odločil. Takšen bi kljub temu bil sistem. To se pravi, bila bi
               neka stiska pri njem, da bi se odločil, da kljub temu gre v pokoj, ali zato ker nima
               službe ali pa zato, ker opravlja delo, ki ga enostavno fizično več ne more. Namreč,
               tu moramo računati s tem, da gre tukaj za ljudi, ki se zaposlijo s 15-im letom, ki na
               žalost iz kakršnihkoli razlogov, ampak nimajo ustrezne srednje izobrazbe in
               največkrat tudi ne opravljajo kakšno delo, ki bi, bi rekel, bilo fizično lažje, kot
               pač manuelno delo.</p>
               <p>Mislim, da je prav povedati, da verjamem, da bo z vsakim dnem takšnih potreb ali pa
               takšnih primerov vse manj. Vse manj jih bo zato, ker hvala bogu, naš šolski sistem
               absorbira v srednjo šolo že praktično cele generacije in bo vedno manj tistih, ki se
               bodo zaposlovali s 15-im letom. Hvala bogu, zaradi tega, ker upam, da nam bo naraščal
               splošni standard in bo tudi socialnih okoliščin, družine in posameznikov, ki bi
               silile k zaposlitve s 15-im letom, čim manj. Treba je vedeti, da verjamem, da bo
               sistem pokojninskega in invalidskega zavarovanja ter napovedan sistem delovnih
               razmerij, ki zahteva tudi zaradi prilagajanja razmeram v Evropski uniji večjo
               fleksibilnost zaposlitve, pripeljal do tega, da bodo postajali vse bolj redki tisti,
               ki bodo imeli 40 let neprekinjene delovne dobe od prvega dneva vstopa na delo pa do
               upokojitve. Zelo veliko bo tistih, ki se jim bo iz raznih razlogov v času življenja
               vsaj za kakšen mesec, da ne govorim tudi za kakšno leto, dogodilo, da bodo izstopili
               iz zavarovanja in torej po 40 letih, 15, 45, se pravi 55 ne bodo imeli polnih 40 let
               delovne dobe, ampak manj in bodo zato tako ali tako dopolnili 58 ali pa več let, da
               bo do upokojitve prišlo.</p>
               <p>In končno, jaz verjamem, da iz vseh teh razlogov v tem primeru ne bi šlo za pomembno
               materialno breme, bi pa seveda zelo zelo olajšalo položaj ljudi, ki so tik pred tem,
               da bi imeli izpolnjene pogoje za pokoj, pa morajo potem biti leto, dve ali tri
               nezaposleni in na zavodu ali pa celo prejematisocialno podporo, da bi lahko izpolnili
               tisti minimalni pogoj. Lahko si predstavljamo njihov občutek, službe nima, dobiti je
               ne more, pogojev za v pokoj nima, delal je pa morda že 38, 40 let in mora v takih
               okoliščinah prositi, da se mu premosti neka doba da bi lahko do upokojitve prišel.
               Edini argument, ki smo ga zoper to rešitev doslej slišali od vlade, je bilo dejstvo,
               da doslej takšne pravice ni bilo. To dejstvo je točno, mi mu ne ugovarjamo, seveda pa
               trdimo, da to ni argument, ker pač vlada trdi in mi verjamemo, da gremo v nov
               pokojninski sistem, ki bo mnogokatere ali pa večino pravic postopoma spreminjal. Če
               se večina pravic poslabšuje, se nam ne zdi tako grozno, če bi se kakšna eventualno
               izjemoma tudi popravila. Hvala lepa.</p>
            </sp>
            <sp xml:id="SDZ2-Redna-17-1999-12-02.sp75">

               <speaker>PREDSEDNIK JANEZ PODOBNIK:</speaker>

               <p>Hvala, kolega Potrč. Besedo ima gospa Zbačnikova. Se odpoveduje ali želi? Se ne
               odpoveduje. Bile so še zadnje konsultacije.</p>
            </sp>
            <sp xml:id="SDZ2-Redna-17-1999-12-02.sp76">

               <speaker>MAJDA ANA KREGELJ-ZBAČNIK:</speaker>

               <p>Tudi socialdemokrati menimo, da v tem primeru pa spolna diskriminacija ni upravičena
               in je tudi v nasprotju z našo ustavo. Je pa tudi diskriminatorno za zavarovance, saj
               potem ni jasno, zakaj ta zakon določa obvezno vključitev vajenca v zavarovanje, če
               jim pa po drugi strani to onemogoča. Mislim in sama kot ženska pa tukaj moram braniti
               moške, kajti menim, da je potrebno dati tam določene bonitete, ki jih zaslužijo,
               vendar na tem področju pa mislim, da ta diskriminacija ni upravičena. Zato tudi
               predlagamo, ne bom pa dalje razpravljala, ker v bistvu se strinjam s tem, kar je
               gospod Potrč pred mano že rekel, da ta spolna diskriminacija ni upravičena in zato
               vas prosim, da podprete, da dosežemo tudi pri nas ureditev, tako za ženske in moške,
               glede na stanje in tudi glede na kvaliteto, ki je vezana, ne samo na spol, ampak tudi
               na funkcije. Hvala lepa.</p>
            </sp>
            <sp xml:id="SDZ2-Redna-17-1999-12-02.sp77">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? Državna sekretarka, prosim.</p>
            </sp>
            <sp xml:id="SDZ2-Redna-17-1999-12-02.sp78">

               <speaker>NATAŠA BELOPAVLOVIČ:</speaker>

               <p>Rečeno je bilo, da je edini razlog, zaradi katerega vlada nasprotuje temu amandmaju,
               dejstvo, da bi s tem omogočili upokojevanje pod boljšimi pogoji, kot jih poznamo v
               sedanjem sistemu. Moram reči, da je to res argument in mislim, da je argument, ki
               bazira tudi na stališču, ki ga je ta državni zbor sprejel ob prvi obravnavi. Izrecno
               pod 16. točko stališč državnega zbora, ki ste jih sprejeli ob prviobravnavi, izhaja,
               naj novi sistem ne omogoči upokojevanja ob ugodnejših pogojih, kot jih pozna
               obstoječi sistem. Če to sprejmete, potem pomeni, da se tega stališči vsi skupaj nismo
               držali.</p>
            </sp>
            <sp xml:id="SDZ2-Redna-17-1999-12-02.sp79">

               <speaker>PREDSEDNIK JANEZ PODOBNIK:</speaker>

               <p>Hvala državni sekretarki. Ali želi še kdo besedo? <stage>(Ne želi.)</stage> Prehajamo na
               odločanje.</p>
               <p>Na glasovanje dajem prvi amandma k 38. členu. Če bo le-ta sprejet, potem bo
               glasovanje o amandmaju pod točko 2 brezpredmetno. Ugotavljamo prisotnost! <stage>(62
               prisotnih.)</stage></p>
               <p>Kdo je za amandma pod točko 1? <stage>(27 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 2. Ugotavljamo prisotnost! <stage>(59 prisotnih.)</stage></p>
               <p>Kdo je za amandma? <stage>(25 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da amandma ni sprejet. Smo pri 39. členu in prvemu in drugemu amandmaju,
               ki sta vsebinsko povsem enaka. Torej lahko rečemo, da imamo amandma pod točko 1, ki
               ga predlagata poslanski skupini socialdemokratov in slovenskih krščanskih demokratov.
               Če bo ta amandma sprejet, bo glasovanje o amandmajih pod točko 3 in 4 brezpredmetno.
               Ali vlada ne podpira ali se ni opredelila? Dobro, vlada ne podpira. Amandma pod točko
               3 predlaga poslanska skupina DeSUS. To je amandma na amandma vlade, ki ima podporo
               delovnega telesa. Amandma pod točko4 pa je amandma vlade, ki ga delovno telo podpira.
               Želi kdo besedo? Prosim, dr. Hren-Vencljeva.</p>
            </sp>
            <sp xml:id="SDZ2-Redna-17-1999-12-02.sp80">

               <speaker>DR. HELENA HREN-VENCELJ:</speaker>

               <p>Hvala. Ta člen je izredno pomemben, ker govori o pokojninski osnovi in zadeva
               pravzaprav nas vse, mlajše in tudi starejše. Namreč, za izračun pokojninske osnove,
               kot veste - saj tega ne bom računala, ampak od tega se odračuna že ta splošna
               dohodninska olajšava po predlogu zakona, in sicer v višini 23,847%, potem se bo pa na
               koncu plačal še davek od dohodnine. Za tiste, ki bodo višje od23 oziroma, recimo,
               24%, ker vemo, da gre dohodnina tudi prek 40%, to je za višje pokojnine, ampak za
               nižje, torej za tiste upokojence, ki pa ne bi padli pod 24%, temveč pod 17, bi se jim
               dohodnina v nižjem razredu odmerila, ti pa seveda ne bodo dobili denarja nazaj. Se
               pravi, ti bodo plačali več davka na dohodnino, tisti, ki imajo pa večje pokojnine,
               bodo plačali pa še več, torej se jim bo pa odmerilo od lestvic, ki gredo od 24%
               navzgor. No, mi smo predlagali, da bi se za izračun pokojninske osnove upoštevalo
               dejansko stanje. To se pravi, da bi se dohodnina plačala od dejanskih dohodkov v
               obliki pokojnine, in sicer, da se dohodnina ne bi določala po enotni stopnji, temveč
               po progresivni lestvici, glede na višino obdavčljivih plač in drugih dohodkov.
               Sevedase to napravi že pri obračunu pokojninske osnove, ki se preračunava po novem na
               neto zneske, in to ne more niti za davkarijo niti za koga drugega biti kakšen prehud
               problem. Namreč, prav ta nesorazmerja, velika nesorazmerja, ki jih sedaj ta predlog
               vlade pripravlja, pravzaprav dela - torej, po eni strani, kot smo že prej govorili,
               se manjšim pokojninam nekaj dodaja, v tem sistemu se pa zopet več odvzema v obliki
               davka na dohodnino. Zato mislimo, da bi bilo to nesorazmerje lahko odpraviti s
               priloženim amandmajem. Obrazložitev tega amandmaja ste pa, upam, dobili na klop, če
               ne, pa lahko še pol ure o tem govorimo, pa mislim, da ne bi imelo smisla.</p>
            </sp>
            <sp xml:id="SDZ2-Redna-17-1999-12-02.sp81">

               <speaker>PREDSEDNIK JANEZ PODOBNIK:</speaker>

               <p>Hvala. Gospod Špiletič, želite? <stage>(Ne želite.)</stage> Gospa državna sekretarka.</p>
            </sp>
            <sp xml:id="SDZ2-Redna-17-1999-12-02.sp82">

               <speaker>NATAŠA BELOPAVLOVIČ:</speaker>

               <p>To, kar je z amandmajem, ki ga je gospa poslanka obrazlagala, predlagano, je
               pravzaprav sistem, ki smo ga nekako, o katerem smo razmišljali ob drugi obravnavi.
               Moram reči, da smo vse te zadeve ponovno dosti natančno še enkrat proučili, proučili
               smo jih skupaj z ministrstvom za finance, z davčno upravo in ugotavljamo, da bi
               vneslo različne stopnje v bistvu davka strašno nepreglednost v ta sistem. Na drugi
               strani pa bi bili nekateri upokojenci, tam nekje od povprečne plače navzgor oziroma
               potem seveda ustrezno odmerjene pokojnine, tudi dvakrat, dejansko dvakrat obdavčeni.
               Zato je to, kar je vlada predlagala, pravzaprav ohranitev obstoječega sistema, torej,
               uporaba povprečne stopnje davkov in prispevkov za vse, ko gremo iz tega nekdanjega
               neto na bruto sistem. Vemo, da je problem nastal zaradi tega, ker pač do določenega
               obdobja, do leta približno 1990, smo imeli sistem neto plač in šele kasneje potem
               bruto, in je treba stvari enako na isti imenovalec pripeljati.</p>
            </sp>
            <sp xml:id="SDZ2-Redna-17-1999-12-02.sp83">

               <speaker>PREDSEDNIK JANEZ PODOBNIK:</speaker>

               <p>Hvala. Gospod Špiletič, replika.</p>
            </sp>
            <sp xml:id="SDZ2-Redna-17-1999-12-02.sp84">

               <speaker>BOGOMIR ŠPILETIČ:</speaker>

               <p>Hvala, za besedo. Niti ni replika, ampak dodatno vprašanje. Gospa Belopavlovičeva je
               rekla, da bi predlagani amandma v bistvu povzročil, da tiste prejemnike osebnih
               dohodkov, ki zapadejo v najvišje davčne razrede, predlagani amandma sankcionira v
               obliki dvakratnega obdavčenja, vsaj v enem delu.</p>
               <p>Vendar sedanji sistem pa udari po žepu tiste, ki so najnižje, ki sodijo v najnižji
               dohodkovni razred in že tako in tako prejemajo nizko pokojnino in jih s sedanjim
               sistemom povprečnega obdavčenja udarimo. Skratka, smo za to, da obdržimo sedanji
               sistem, ki tiste, ki že sedaj malo dobivajo, še dodatno ohranimo - bom rekel - na
               nizkem nivoju, tistih, ki pa sodijo v višji razred, pa bog ne daj se dotakniti.</p>
               <p>Sedaj, če je to cilj reforme, potem boste glasovali pač za tak amandma. Bi bilo pa
               zelo dobro, da tu dobimo vendarle podatek točno, koliko je po tem sistemu prejel
               upokojenec, ki je sodil v skupino tistih prejemnikov osebnih prejemkov, ki so
               obdavčeni po najnižji davčni stopnji, v primerjavi s tistim, ki sodi med prejemnike z
               najvišjimi prejemki osebnih prejemkov in je obdavčen po najvišji davčni stopnji.
               Dajte nam tukaj naliti čistega vina in se bo odločalo veliko lažje.</p>
            </sp>
            <sp xml:id="SDZ2-Redna-17-1999-12-02.sp85">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želite besedo? Gospa državna sekretarka, želi besedo. Replika?</p>
            </sp>
            <sp xml:id="SDZ2-Redna-17-1999-12-02.sp86">

               <speaker>NATAŠA BELOPAVLOVIČ:</speaker>

               <p>Gre za to, da ti z nižjimi pokojninami pravzaprav ne pridejo v ta kompleks, ki bi bil
               problematičen, kar se tiče obdavčevanja. Na eni strani imajo zagotovljeno odmero od
               najnižje pokojninske osnove, tako da je tukaj ena varovalka, na drugi strani pa
               pravzaprav s to pokojnino potem drugič ne pridejo več v obdavčevanje. Ti z
               nadpovprečnimi, pa pridejo dvakrat, v prvem delu, potem pa njihova pokojnina še
               enkrat pride v obdavčitev.</p>
            </sp>
            <sp xml:id="SDZ2-Redna-17-1999-12-02.sp87">

               <speaker>PREDSEDNIK JANEZ PODOBNIK:</speaker>

               <p>Hvala lepa. Razprava, kolega Demšar. Oziroma replika.</p>
            </sp>
            <sp xml:id="SDZ2-Redna-17-1999-12-02.sp88">

               <speaker>VINCENCIJ DEMŠAR:</speaker>

               <p>Torej ne se bati, da bom dolg. Želim vas opozoriti samo na to, da v pregledu piše, da
               do tega, kar smo krščanski demokrati predlagali, se vlada ni opredelila. Torej, nekaj
               več upanja je kot pri prvem, čeprav je isto besedilo. Piše, da vlada ne podpira, in
               človek mora živeti z upanjem in jaz živim v upanju, da to pomeni vendar nasmeh vlade
               krščanskim demokratom. Hvala lepa.</p>
            </sp>
            <sp xml:id="SDZ2-Redna-17-1999-12-02.sp89">

               <speaker>PREDSEDNIK JANEZ PODOBNIK:</speaker>

               <p>Kolega Demšar, ponovno moram pač povedati, da seveda se vlada do amandmaja pod točko
               2 ni opredelila, ker se je do amandmaja pod točko 1. Žal pa tistega pa ne podpira. To
               je edina razlaga. Druge ni. To je poslovniška, v vsebino se ne spuščam. Če bo sprejet
               amandma pod točko 1, je amandma pod točko 2 brezpredmeten. Ampak, jaz bom obratno
               naredil. Jaz predlagam, da imamo amandma pod točko 1, dveh poslanskih skupin, ker je
               v celoti enak. Ne bomo dvakrat glasovali o istem amandmaju. Ali želi še kdo besedo?
               <stage>(Ne želi.)</stage> Prehajamo na odločanje. Najprej dajem amandma pod točko 1, predlagateljici
               sta dve poslanski skupini, socialdemokrati in Slovenski krščanski demokrati.
               Ugotavljamo prisotnost! <stage>(63 prisotnih.)</stage></p>
               <p>Kdo podpira ta amandma? <stage>(19 poslancev.)</stage> Kdo je proti? <stage>(39 poslancev.)</stage></p>
               <p>Amandma ni bil sprejet.</p>
               <p>Na glasovanje dajem amandma na amandma vlade. Predlagateljica je poslanska skupina
               DeSUS. Vlada in delovno telo ga podpirata. Ugotavljamo prisotnost! <stage>(56
               prisotnih.)</stage></p>
               <p>Kdo je za? <stage>(37 poslancev.)</stage> Kdo je proti? <stage>(2 poslanca.)</stage></p>
               <p>Amandma na amandma je bil sprejet.</p>
               <p>In na glasovanje dajem amandma vlade, delovno telo ga podpira. Ugotavljamo
               prisotnost! <stage>(53 prisotnih.)</stage></p>
               <p>Kdo je za? <stage>(42 poslancev.)</stage> Kdo je proti? <stage>(3 poslanci.)</stage></p>
               <p>Amandma je sprejet.</p>
               <p>Smo pri členu 47. Amandma pod točko 1 je redakcijske narave in je podprt s strani
               delovnega telesa. Amandma pod točko 2 predlaga vlada, delovno telo ga podpira. Enako
               velja za amandma pod točko 3. Tudi ta je redakcijske narave. Amandma pod točko 4,
               predlagateljica je poslanska skupina DeSUS. Napovedan je umik. Hvala. Amandma pod
               točko 4 je umaknjen. Ali želi kdo besedo? <stage>(Ne želi.)</stage> Prehajamo na odločanje.</p>
               <p>Na glasovanje dajem amandma pod točko 1 k 47. členu. Ugotavljamo prisotnost! <stage>(52
               prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2. Ugotavljamo prisotnost! <stage>(55 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 3. Ugotavljamo prisotnost! <stage>(55 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Prehajamo na 52. člen. Amandma pod točko 1 je redakcijske narave, delovno telo ga
               podpira. Pod točko 2 predlaga poslanska skupina združene liste, nima podpore vlade in
               delovnega telesa. Če bo ta sprejet, je amandma pod točko 3 brezpredmeten. Le-tega
               predlaga poslanska skupina socialdemokratov. Tudi ta nima podpore vlade in
               delovnegatelesa. Amandma pod točko 4 predlaga poslanska skupina socialdemokratov,
               vlada in delovno telo ga ne podpirata. Ali želi kdo besedo? Gospa Zbačnikova in
               gospod Potrč.</p>
            </sp>
            <sp xml:id="SDZ2-Redna-17-1999-12-02.sp90">

               <speaker>MAJDA ANA KREGELJ-ZBAČNIK:</speaker>

               <p>Socialdemokrati predlagamo ta amandma, ker menimo, da je dosežena polna zavarovalna
               doba zadosten pogoj za pridobitev pravice do polne starostne pokojnine brez odbitkov.
               Hvala.</p>
            </sp>
            <sp xml:id="SDZ2-Redna-17-1999-12-02.sp91">

               <speaker>PREDSEDNIK JANEZ PODOBNIK:</speaker>

               <p>Hvala. Gospod Potrč, prosim.</p>
            </sp>
            <sp xml:id="SDZ2-Redna-17-1999-12-02.sp92">

               <speaker>MIRAN POTRČ:</speaker>

               <p>Hvala lepa. Vsebinsko je bil amandma obrazložen že pri 38. členu. Vsebinsko sta
               amandmaja, ki smo ju vložili Socialdemokratska stranka Slovenije in mi, Združena
               liste socialnih demokratov, enaka, čeprav je dikcija malo različna. Mi pač mislimo,
               kdor je oddelal 40 polnih let delovne dobe, da mu je treba zagotoviti, da se lahko
               tudi upokoji, seveda z ustreznimi drugimi odbitki, ki jih predvideva zakon.</p>
               <p>Nisem želel prej polemizirati s predstavnico vlade, ki je priznala, da je do sedaj
               edini argument proti temu bil, da bi šlo za novo pravico, in je uporabila eno
               stališče državnega zbora. Sedaj naj povem, vlada je v tem pogledu neprincipalna.
               Nekatere pravice se uvajajo tudi na novo, sprijaznili smo se s tem, sprejemamo to.
               Lepo prosim, vsaj kot argument takšnega stališča ne navajajte, ker potem ste res
               nekorektni. Hvala lepa</p>
            </sp>
            <sp xml:id="SDZ2-Redna-17-1999-12-02.sp93">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? Gospa Belopavlovičeva.</p>
            </sp>
            <sp xml:id="SDZ2-Redna-17-1999-12-02.sp94">

               <speaker>NATAŠA BELOPAVLOVIČ:</speaker>

               <p>Torej argument vlade za znižanje starosti oziroma to, da se nadomesti beseda ženska
               zavarovanec, je dejansko ta, da tudi v tem primeru gremo pod pogoje, ki so bili do
               zdaj dani za moške. In jaz ga pač, ne glede, ali je komu všeč ali ni komu všeč,
               navajam in moram reči, da tudi tisto stališče sem navedla tako, kot je pač zapisano v
               stališčih državnega zbora.</p>
               <p>Rada bi mogoče opozorila še na nekaj v zvezi z amandmajem, ki ga je obrazlagala gospa
               poslanka Zbačnikova, in sicer, da bi ob polni zavarovalni dobi ne bila pomembna potem
               več polna starost, kar se tiče odbitkov. Polna zavarovalna doba, moramo vedeti, ima v
               sebi tudi vse dokupe, torej takrat, ko smo govorili o delovni dobi in se tudi s
               socialnimi partnerji dogovorili za delovno dobo, pomeni, da priznavamo možnost
               upokojitve ob starosti 58 let tistim, ki so dejansko to obdobje tudi v resnici
               oddelali, tistim, ki so delali 40 let ali pa ki so delali 38 let. Tistim, ki pa sicer
               imajo zavarovalno dobo, ampak so si nekaj let na račun bodisi študija bodisi vojske
               bodisi starševstva dokupovali, tistim pa verjetno ne kaže dati takih olajšav, kar se
               tiče odbitkov ali pa eventualno potem še bonusov.</p>
            </sp>
            <sp xml:id="SDZ2-Redna-17-1999-12-02.sp95">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prehajamo na odločanje. Na glasovanje dajem prvi amandma k 52. členu.
               Predlagateljica je vlada. Ugotovimo prisotnost! <stage>(55 prisotnih.)</stage></p>
               <p>Kdo je za ta amandma? <stage>(38 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma, predlagateljica je poslanska skupina združene
               liste. Ugotovimo prisotnost! <stage>(54 prisotnih.)</stage></p>
               <p>Kdo je za ta amandma? <stage>(20 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem tretji amandma k temu členu, predlagateljica je poslanska skupina
               socialdemokratov. Ugotovimo prisotnost! <stage>(54 prisotnih.)</stage></p>
               <p>Kdo je za ta amandma? <stage>(19 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem četrti amandma iste poslanske skupine. Ugotovimo prisotnost! <stage>(55
               prisotnih.)</stage></p>
               <p>Kdo je za amandma? <stage>(13 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni bil sprejet.</p>
               <p>Smo pri 53. členu in amandmaju poslanske skupine Združene liste socialnih demokratov;
               vlada in delovno telo ga ne podpirata. Gospod Potrč.</p>
            </sp>
            <sp xml:id="SDZ2-Redna-17-1999-12-02.sp96">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Ob višji ali pa daljši delovni dobi, ki je
               potrebna za pravico do upokojitve, ob povečani starosti za ženske, ob povečani dobi,
               ki se šteje kot osnova za ugotavljanje povprečja za skoraj enkrat, in ob za 12 in pol
               nižjem odstotku pokojnine, ki jo lahko kdorkoli pridobi, se v novem pokojninskem
               sistemu uvajajo še tako imenovani bonusi za to, če nekdo dela dalj, kot je polna
               starost, kar pomeni pri ženski 61 in pri moškem 63 let, in tako imenovani malusi
               oziroma odbitki, če se kljub temu, da ima 40 in več let delovne ali pokojninske dobe,
               upokoji, preden je dosegel potrebno starost. To načelo sprejemamo, vendar zakon
               predvideva, da so pribitki in odbitki različni, in sicer, pribitke zmanjšuje z vsakim
               nadaljnjim letom, za prvo leto pri ženskah med 61. in 62., pri moških med 63. in 64.
               letom, dodaja 0,3% na mesec, skupaj 3,6 na leto, pri naslednjem letu, med 62. in 63.
               letom za ženske in 64. in 65. letom za moške že samo 0,2, pri tretjem letu 0,1 in
               potem se pribitki nehajo. Ko pa gre za odbitke, pa je zakonodajalec ali pa
               predlagatelj bistveno bolj rigorozen. Če se nekdo upokoji kot moški pri 63 letih
               starosti, potem nima nobenega odbitka. Če se pri 62, ima 0,10 odstotka na mesec.
               Vendar, če se pri 58, ima 0,30 odstotka, vendar ne samo za 58. leto, ampak tudi za
               59., 60., 61. in 62. in je ta skupni odbitek že prek 15 odstotkov. In tu je po mojem
               prepričanju, ali po našem prepričanju, zakonodajalec nekorekten.</p>
               <p>Pribitke daje bistveno manjše, kot daje odbitke. Čeprav je račun za eno in za drugo v
               plus in za minus enak. In zato je naš predlog in prosim, da ga sprejmete, da bi
               kriterij pribitkov in odbitkov veljal po enakih načelih, ne pa, da se dela takšno
               zelo zelo bistveno razlikovanje. Hvala.</p>
            </sp>
            <sp xml:id="SDZ2-Redna-17-1999-12-02.sp97">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo želi gospod minister.</p>
            </sp>
            <sp xml:id="SDZ2-Redna-17-1999-12-02.sp98">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Gre seveda za zelo pomembno točko razprave.
               Zlasti zaradi tega, ker tukaj resnično posegamo na področje, pri katerem bomo
               pravzaprav izničili vse, o čemer smo se dogovorili s socialnimi partnerji, in gre na
               področje pokojninske reforme, gre na področje tudi zaostrojevanja pogojev
               upokojevanja in dejansko prinaša nekaj tistega, kar želimo postopno doseči.</p>
               <p>Jaz bi rad opozoril na nekaj, da ko smo štartali v beli knjigi, smo štartali z
               odbitkom, kot ga poznajo v drugih državah, in pribitkom. To je v primeru Nemčije od
               65. leta za obe starosti 0,3 za vsak mesec gor. Tukaj smo pa pravzaprav štartali že
               pri 58. letu oziroma 63. letu, če gledamo obe lestvici. Tako, da je v bistvu vse, kar
               je bolj ugodno od 0,3 na mesec, plod dogovora, konsenza in tudi pogovarjanja s
               socialnimi partnerji. Vse to je popuščanje in je bolj ugodno kot v drugih državah, in
               vse to bo verjetno potrebno v naslednjih letih tudi še dodatno zaostrovati. Tudi v
               Italiji, nekateri so šli tudi v Italijo, smo videli, imajo 0,3 odbitka za vsak mesec.
               Tukaj se pa vidi, da pravzaprav nam odbitki padajo potem po letih. Tako, da v kolikor
               bo pač ta predlog sprejet, dejansko zelo pomemben inštrument, ki je bil dogovorjen
               med socialnimi partnerji, to je, resnično zelo postopno dvigovanje pogojev starosti
               pri upokojevanju izničimo. Tako, da je seveda zelo pomembno, da se vztraja pri teh
               rešitvah, ki so bile dogovorjene med socialnimi partnerji in že tako pomenijo
               kompromis. Zato mi seveda ne moremo, poudarjam, ne moremo podpreti tega amandmaja
               Združene liste socialnih demokratov, pa če bi nam bil še tako všeč.</p>
            </sp>
            <sp xml:id="SDZ2-Redna-17-1999-12-02.sp99">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod minister. Replika, gospod Potrč.</p>
            </sp>
            <sp xml:id="SDZ2-Redna-17-1999-12-02.sp100">

               <speaker>MIRAN POTRČ:</speaker>

               <p>Hvala lepa. Hvala tudi gospodu ministru, ki je posredno priznal, da kar zadeva
               korektnost, je naš amandma korekten. Pri tem je povedal, da ne morejo pristati, kar
               razumem, ker to finančno gotovo je nekaj več ali pa nekaj manj pribitkov, ki bi jih
               sicer s pokojninsko reformo dobili.</p>
               <p>Kar zadeva pa argument, ki ga je uporabil, pa moram reči, da je bil uporabljen zelo
               nekorektno. Namreč, rekel je, da bi s tem bil izničen dogovor s socialnimi partnerji.
               Verjemite, da je to res nekorektna uporaba. Kdaj je še, kdaj je še izničenje
               pomenilo, če ti potem, ko si se sporazumel, kdo zagotovi še kaj dodatnega. To je
               pomenilo samo, da si še kaj dobil zraven, v nobenem primeruto ni izničenje. Če si se
               dogovoril, da boš nekaj kupil ali prodal za tisoč, pa si kasneje dobil po nekih
               okoliščinah še 500 zraven, ne mi reči, da to pomeni izničenje dogovora.</p>
               <p>Gospod minister, kaj drugega je treba uporabiti. In ta del, ki gre za materialno
               breme, to jaz zastopim, samo izničenje dogovora pa nikar. Ta, bi rekel, fraza je pa
               malo prepuhla. Hvala.</p>
            </sp>
            <sp xml:id="SDZ2-Redna-17-1999-12-02.sp101">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ2-Redna-17-1999-12-02.sp102">

               <speaker>MAG. ANTON ROP:</speaker>

               <p>Ja, jaz moram reči, da se tukaj zelo na čuden način socialno partnerstvo razumeva,
               kot da je socialni partner samo ena stran. Običajno so pogajanja tripartitna in vse
               strani so pristale na nekaj, zato da dosežemo skupen dogovor. In to je skupen dogovor
               vseh treh strani. In zato je seveda zelo pomembno, da seveda ostane tako, kot je.
               Ampak, kar se tiče korektnosti, je pa zaradi korektnosti potrebno zelo jasno
               povedati, 0,3 odbitek oziroma pribitek je edini aktuarsko korekten odbitek oziroma
               pribitek. Je izračunan na osnovi pričakovane življenjske dobe. Torej, če želimo biti
               aktuarsko, ali pa teoretično aktuarsko pravični v skladu s pričakovano maso pokojnin,
               ki jo posameznik prejme, moramo oddati odbitek 0,3 za vsak mesec. In v bistvu
               aktuarsko gledano je nekorektno, da zmanjšujemo odbitke, ker tistim, ki jim
               zmanjšujemo odbitke, dajemo seveda večjo maso kot onim, ki bi sicer delali. Zato da,
               če že govorimo o korektnosti, potem se pač zavedajmo, da korektno bi bilo 0,3, vendar
               če bi 0,3 noter dali, bi bilo to v tem primeru preveč ostro in bi rekel prevelike
               zahteve z naše strani, zato smo popustili in se dogovorili s socialnimi partnerji,
               zlasti s sindikati o za delavce bolj ugodni varianti, kot bi bila, če bi čisto
               aktuarsko pa tehnično računali. In korektno bi bilo 0,3.</p>
            </sp>
            <sp xml:id="SDZ2-Redna-17-1999-12-02.sp103">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prehajamo na odločanje. Na glasovanje dajem amandma k členu 53.
               Ugotavljamo prisotnost! <stage>(54 prisotnih.)</stage></p>
               <p>Kdo je za ta amandma? <stage>(22 poslancev.)</stage> Kdo je proti? <stage>(30 poslancev.)</stage></p>
               <p>Ugotavljam, da amandma ni dobil večinske podpore.</p>
               <p>Smo pri 55. členu in treh dopolnilih. Prvega predlaga vlada, delovno telo ga podpira.
               Isto velja za dopolnilo pod točko 2. Dopolnilo pod točko 3 je amandma poslanske
               skupine socialdemokratov. Gospa Zbačnikova ima besedo.</p>
            </sp>
            <sp xml:id="SDZ2-Redna-17-1999-12-02.sp104">

               <speaker>MAJDA ANA KREGELJ-ZBAČNIK:</speaker>

               <p>Z našim amandmajem skušamo pomagati tistim, ki so slepi oziroma imajo veliko stopnjo
               slepote od rojstva. Problem teh je drugačen kot tistih, ki so izgubili vid oziroma so
               imeli hudo okvaro vida v času dela oziroma zaradi drugih razlogov.</p>
               <p>S tem našim amandmajem se rešuje potem problematika slepih ljudi, ki so delali, ki
               imajo prirojeno slepoto in so delali 10, 20 ali več let kot recimo telefonisti in
               sedaj zaradi novih tehnologij izgubljajo delo in nimajo nobenih pravic, ker jim ni
               priznana invalidnost od dela.</p>
               <p>Prosim, da ta amandma podprete in omogočite tej skupini, da se končno vključi tudi v
               ta sistem zavarovanja. Hvala lepa.</p>
            </sp>
            <sp xml:id="SDZ2-Redna-17-1999-12-02.sp105">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod minister želi besedo, prosim.</p>
            </sp>
            <sp xml:id="SDZ2-Redna-17-1999-12-02.sp106">

               <speaker>MAG. ANTON ROP:</speaker>

               <p>Spoštovane poslanke, poslanci. V tem primeru je amandma korekten, zato ga podpiramo.
            </p>
            </sp>
            <sp xml:id="SDZ2-Redna-17-1999-12-02.sp107">

               <speaker>PREDSEDNIK JANEZ PODOBNIK:</speaker>

               <p>Hvala. Prehajamo na odločanje.</p>
               <p>Na glasovanje dajem prvi amandma k 55. členu, predlagateljica je vlada. Ugotavljamo
               prisotnost! <stage>(51 prisotnih.)</stage></p>
               <p>Kdo je za amandma? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma istega predlagatelja. Ugotavljamo prisotnost! <stage>(54
               prisotnih.)</stage></p>
               <p>Kdo je za amandma? <stage>(49 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 3 poslanske skupine socialdemokratov. Iz
               gradiva je razvidno, da se vlada ni opredelila, ampak minister je podprl amandma v
               imenu vlade. Ugotavljamo prisotnost! <stage>(55 prisotnih.)</stage></p>
               <p>Kdo je za amandma? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Prehajamo na 58. člen in amandma vlade, delovno telo ga podpira. Ugotovimo
               prisotnost! <stage>(51 prisotnih.)</stage></p>
               <p>Kdo je za ta amandma? <stage>(40 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo k 66. členu, amandma pod točko 1, predlagatelj je odbor za zdravstvo, vlada
               ga podpira. Amandma pod točko 2 je v celoti enak amandmaju pod točko 3. To je amandma
               poslanskih skupin socialdemokratov in slovenskih krščanskih demokratov. Vlada in
               delovno telo tega amandmajane podpirata. Ali želi kdo besedo? Gospa Zbačnikova.</p>
            </sp>
            <sp xml:id="SDZ2-Redna-17-1999-12-02.sp108">

               <speaker>MAJDA ANA KREGELJ-ZBAČNIK:</speaker>

               <p>Mi predlagamo ta amandma zato, ker po vladnem predlogu bi se navedeni zavarovanci
               znašli v primeru invalidnosti 3. kategorije v zelo nemogočem položaju, saj ne bi
               mogli pridobiti nobenih nadomestil iz invalidskega zavarovanja, zaradi invalidnosti
               pa je njihov položaj dosti slabši, zlasti pri iskanju zaposlitve. To pa tudi ni v
               skladu s konvencijami, z našo ustavo, kjer je zajamčena enakopravnost državljanov in
               pa zlasti skrb za posebno ogrožene skupine in pa tudi načelo enakopravnosti,
               vzajemnosti in solidarnosti. In zato vas prosim, da ta amandma podprete. Hvala.</p>
            </sp>
            <sp xml:id="SDZ2-Redna-17-1999-12-02.sp109">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospa Belopavlovičeva želi besedo.</p>
            </sp>
            <sp xml:id="SDZ2-Redna-17-1999-12-02.sp110">

               <speaker>NATAŠA BELOPAVLOVIČ:</speaker>

               <p>Pri tem amandmaju je treba dosti natančno vedeti, na koga se nanaša, za koga gre in
               za kakšne pravice gre. Prvič je treba vedeti, da se te pravice oziroma ti, ki jih
               izključujemo iz teh pravic, da gre za vajence, za športnike, za starše, za zapornike,
               za kmete in pa za tiste posebne primere zavarovanja, ko nekdo pač dela in je
               zavarovan za na primer samo nesrečo pri delu, ko opravlja nekje neko delo na neki
               akciji. To se pravi, ne gre za tisto redno zaposlitev, kjer obstaja nek delodajalec
               in kjer je mogoče normalno zagotoviti pravice za tretjo kategorijo. Namreč to je
               kategorija oseb. Na drugi strani je pa treba vedeti, pri katerih pravicah pravzaprav
               tem tega ne omogočamo, tem kategorijam ne onemogočamo skrajšanega delovnega časa, ker
               je pravzaprav to po svoji naravi nemogoče in ne omogočamo jim, da bi opravljali to
               svoje poklicno delo z omejitvami. Težko si je predstavljati športnika, da dela z
               omejitvami. Težko si je predstavljati kmeta, da mu daš pravico, da dela z omejitvijo
               ali pa, da dela polni delovni čas. Ko gre pa za druge pravice, ko gre za invalidsko
               pokojnino, ko gre za rehabilitacijo, poklicno rehabilitacijo, to je vse tisto, kar se
               nanaša na prvo in pa na drugo kategorijo invalidnosti, te pravice pa seveda imajo.
               Nimajo tistih pravic, za katere pravzaprav po vsebini za to kategorijo sploh niso
               izvedljive.</p>
            </sp>
            <sp xml:id="SDZ2-Redna-17-1999-12-02.sp111">

               <speaker>PREDSEDNIK JANEZ PODOBNIK:</speaker>

               <p>Hvala gospe državni sekretarki. Prehajamo na odločanje.</p>
               <p>Na glasovanje dajem prvi amandma k temu členu, to je 66. člen; predlagatelj je odbor
               za zdravstvo, vlada ga podpira. Ugotovimo prisotnost! <stage>(56 prisotnih.)</stage></p>
               <p>Kdo podpira ta amandma? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2 poslanskih skupin socialdemokratov in
               slovenskih krščanskih demokratov. Ugotovimo prisotnost! <stage>(53 prisotnih.)</stage></p>
               <p>Kdo podpira ta amandma? <stage>(16 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni bil sprejet.</p>
               <p>Smo pri 67. členu in amandmaju vlade, ki ga delovno telo podpira. Prehajamo na
               odločanje. Ugotovimo prisotnost! Želite razpravljati? Prosim, nisem vas videl. Besedo
               ima gospod Potrč.</p>
            </sp>
            <sp xml:id="SDZ2-Redna-17-1999-12-02.sp112">

               <speaker>MIRAN POTRČ:</speaker>

               <p>Hvala lepa. V dosedanjem 67. členu je vlada med pogoje za pridobitev pravice do
               invalidske pokojnine zapisala, da je eden od pogojev za to, da invalid pridobi
               minimalno starost, ki je sicer določena v 36. členu zakona o pokojninskem in
               invalidskem zavarovanju. V okviru te minimalne starosti se upoštevajo tudi znižanja,
               ki jih ta zakon predvideva, recimo za materinstvo. Sedaj vlada predlaga, da se ta
               določba minimalne starosti po 63. členu nadomesti s starostjo za ženske 61 in za
               moške 63 let, to je tako imenovana polna upokojitvena starost. Mislim, da ni
               utemeljeno, da se v primeru nastanka invalidnosti in v primeru potrebe, da nekdo pač
               mora iti v invalidski pokoj, ker so munastopile take in take telesne okvare, sedaj
               zaostrujejo zahteve, ki so bile v drugi obravnavi dogovorjene, in da se pri tem,
               recimo, ne upošteva znižana starostna doba zaradi materinstva ali iz podobnih
               razlogov. In to je razlog, zaradi katerega ne bom, in verjamem, da tudi moji kolegi,
               podprl tega amandmaja vlade. Hvala lepa.</p>
            </sp>
            <sp xml:id="SDZ2-Redna-17-1999-12-02.sp113">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospa Belopavlovičeva želi besedo.</p>
            </sp>
            <sp xml:id="SDZ2-Redna-17-1999-12-02.sp114">

               <speaker>NATAŠA BELOPAVLOVIČ:</speaker>

               <p>Mislila sem, da smo ta problem zadnjič razčistili, glede na to, da smo popravili 66.
               člen, iz katerega ni izrecno izhajalo, da imajo tisti, ki imajo do 63. leta in 61.
               leta, se pravi, do te polne starosti pravice prve kategorije. To se pravi, pravico do
               invalidske pokojnine imajo na podlagi 66. člena, potem kasneje, po tem letu, pa imajo
               pravice na podlagi 67. člena. Mi smo na podlagi te razprave odpravili to nejasnost
               zadnjič s tistim amandmajem, ki je bil prej sprejet, da smo izrecno rekli, da se prvi
               odstavek 66. člena nanaša na drugo in tretjo kategorijo invalidnosti, za prvo
               kategorijo je pa jasno, da v bistvu so pokriti do enega obdobja pod enim členom, od
               tistega leta naprej pa potem po 67. členu. Tako, da to pravico imajo kontinuirano.
            </p>
            </sp>
            <sp xml:id="SDZ2-Redna-17-1999-12-02.sp115">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prehajamo na odločanje. Torej, na glasovanje dajem amandma k členu 67.
               Predlagateljica je vlada. Ugotavljamo prisotnost! <stage>(50 prisotnih.)</stage></p>
               <p>Kdo je za ta amandma? <stage>(22 poslancev.)</stage> Kdo je proti? <stage>(16 poslancev.)</stage></p>
               <p>Amandma je sprejet.</p>
               <p>Smo pri členu 81 in dveh amandmajih, ki sta v celoti povsem enaka. Torej, poslanske
               skupine socialdemokratov in pa Slovenskih krščanskih demokratov. Vlada in delovno
               telo ne podpirata teh amandmajev. Če bo pa amandma sprejet, pa bo vsebinsko povezan
               tudi z amandmajem k 90. členu, točka 3. Prosim, gospod Potrč, proceduralni predlog.
            </p>
            </sp>
            <sp xml:id="SDZ2-Redna-17-1999-12-02.sp116">

               <speaker>MIRAN POTRČ:</speaker>

               <p>Jaz verjamem, da ni namenoma, ampak kolegi me opozarjajo, da je čas, odmerjen za in
               proti, v nekaterih primerih tako očitno različen, da bi vas prosil, da pazite. Hvala
               lepa.</p>
            </sp>
            <sp xml:id="SDZ2-Redna-17-1999-12-02.sp117">

               <speaker>PREDSEDNIK JANEZ PODOBNIK:</speaker>

               <p>Ali predlagate ponovitev glasovanja? <stage>(Ne.)</stage> Se opravičujem, bom zelo pozoren na to.
               Upam, da niste razumeli, da sem karkoli<gap n="..."/> Zelo pozoren. Hvala lepa.</p>
               <p>Smo pri členu 81. Gospa Zbačnikova in dr. Hren-Venceljeva.</p>
            </sp>
            <sp xml:id="SDZ2-Redna-17-1999-12-02.sp118">

               <speaker>MAJDA ANA KREGELJ-ZBAČNIK:</speaker>

               <p>Ta amandma smo predlagali socialdemokrati in tudi krščanski demokrati, da bi rešili
               stisko zavarovancev, ki imajo otroke s telesnimi okvarami, zaradi katerih ne morejo
               vstopiti v delovno razmerje ali pa pričeti samostojne poklicne dejavnosti. S tem
               amandmajem bi tako zagotovili pravico do poklicne rehabilitacije invalidnim otrokom
               zavarovancev v okviru sistema invalidskega zavarovanja. Merila za kategorizacijo teh
               otrok že obstajajo na področju šolstva in zaposlovanja. K pravici do poklicne
               rehabilitacije neločljivo sodi tudi pravica do nadomestila za čas poklicne
               rehabilitacije. In po sprejemu tega amandmaja pa je treba sprejeti še dopolnilo k 90.
               členu, v katerem bo določena višina nadomestila za čakanje na zaposlitev po zaključku
               poklicne rehabilitacije. In v njihovem imenu vas prosim za podporo.</p>
            </sp>
            <sp xml:id="SDZ2-Redna-17-1999-12-02.sp119">

               <speaker>PREDSEDNIK JANEZ PODOBNIK:</speaker>

               <p>Hvala. Dr. Hren-Vencljeva, prosim!</p>
            </sp>
            <sp xml:id="SDZ2-Redna-17-1999-12-02.sp120">

               <speaker>DR. HELENA HREN-VENCELJ:</speaker>

               <p>Gre torej za otroke, katerim je ta amandma namenjen, ki so bili sicer uživalci
               družinske pokojnine po umrlem in so postali invalidi. Torej takih po sedanji
               zakonodaji ni mogoče poklicno rehabilitirati in usposobiti za samostojno življenje
               oziroma za opravljanje nekega poklica in so torej do svoje smrti navezani na pomoč
               drugih. Mi to pomoč tudi dajemo skozi različne oblike socialne pomoči. Namesto da bi
               omogočili poklicno rehabilitacijo, tako kot velja za delovne invalide.</p>
               <p>Do konca 1976. leta je veljala v Sloveniji ureditev, po kateri so se lahko invalidni
               otroci zavarovancev in upokojencev poklicno rehabilitirali po predpisih, ki so
               veljali za delovne invalide. Sedaj pa očitno to ni več mogoče. Mislim, da bi bilo
               potrebno, da jih uvrstimo v to kategorijo, ker v končni fazi socialno podporo bodo
               rabili. Ali sedaj pri poklicni rehabilitaciji ali pa kasneje, ko bodo kot invalidi
               vse življenje v breme družbe.</p>
            </sp>
            <sp xml:id="SDZ2-Redna-17-1999-12-02.sp121">

               <speaker>PREDSEDNIK JANEZ PODOBNIK:</speaker>

               <p>Hvala, gospa Hrenova. Gospa državna sekretarka.</p>
            </sp>
            <sp xml:id="SDZ2-Redna-17-1999-12-02.sp122">

               <speaker>NATAŠA BELOPAVLOVIČ:</speaker>

               <p>To, kar je gospa Vencljeva rekla, je res. Do 1976. leta je bil dejansko tak sistem.
               Ampak 1976. leta je bil sprejet zakon o izobraževanju in usposabljanju otrok in
               mladostnikov z motnjami v telesnem in duševnem razvoju. To je zakon, ki je dal
               izvirno pravico do take rehabilitacije tem otrokom. Ne glede, ali so njihovi starši
               zavarovani ali niso. Mi to problematiko poklicne rehabilitacije, usposabljanja
               rešujemo z drugo zakonodajo. Naštela bi vsaj tri zakone ta trenutek.</p>
               <p>Eno je ta zakon o izobraževanju in usposabljanju otrok in mladostnikov z motnjami v
               telesnem in duševnem razvoju. Drugo je zakon o usposabljanju in zaposlovanju
               invalidnih oseb. Potem pa imamo zakonodajo, ki zagotavlja določene prejemke tem
               osebam, in sicer, če gre za mlajše, gremo po zakonu o družinskih prejemkih. Starši
               hudo bolnih otrok z motnjami v telesnem ali duševnem razvoju so upravičeni do
               posebnega dodatka. Če gre potem za starejše otroke, po 18 letu, jim pa zagotavlja
               določene materialne pravice zakon o družbenem varstvu telesno in duševno prizadetih
               oseb.</p>
               <p>Obstaja druga zakonodaja, ki zagotavlja pravice tako do rehabilitacije, tako do
               določenih dajatev. Če pa mi to vnesemo in sprejmemo ta amandma in vnesemo to v sistem
               pokojninskega in invalidskega zavarovanja, potem pa mi koncept tega zavarovanja
               rušimo. Ker potem dajemo pravice nekaterim, ki niso nikoli pravzaprav kot zavarovanci
               bili aktivno vključeni, ampak čisto nekomu tretjemu.</p>
            </sp>
            <sp xml:id="SDZ2-Redna-17-1999-12-02.sp123">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prehajamo na odločanje.</p>
               <p>Na glasovanje dajem amandma k 81. členu poslanskih skupin socialdemokratov in
               Slovenskih krščanskih demokratov. Ugotavljamo prisotnost! <stage>(57 prisotnih.)</stage></p>
               <p>Kdo je za amandma? <stage>(11 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da amandma ni sprejet.</p>
               <p>Ker gre za vsebinsko povezanost, prehajamo k 90. členu in amandmaju pod točko 3, to
               je stran 16. To je amandma poslanske skupine Slovenskih krščanskih demokratov.
               Razumljivo, podobno kot za ta amandma, vlada in delovno telo ne podpirata tega
               amandmaja. Ja in v nasprotju z opombo je pač potrebno, da se tudi do tega amandmaja
               opredelimo. Dajem ga na glasovanje. Ugotavljamo prisotnost! <stage>(56 prisotnih.)</stage></p>
               <p>Kdo je za ta amandma? <stage>(7 poslancev.)</stage> Kdo je proti? Prehitro? <stage>(36 poslancev.)</stage></p>
               <p>Prosim, kolega Demšar, proceduralno.</p>
            </sp>
            <sp xml:id="SDZ2-Redna-17-1999-12-02.sp124">

               <speaker>VINCENCIJ DEMŠAR:</speaker>

               <p>Ne bi se oglasil, če ne bi nekateri zelo skrbno pobirali tistih glasovalnih listkov
               in potem pripovedovali okoli, za kaj je Demšar glasoval pa za kaj ni glasoval. Tokrat
               je bilo tako hitro, da nisem mogel glasovati. Rezultat približno vem, kakšen bo,
               ampak vendar bi rad glasoval, da bo tisti imel v rokah moj glas ZA. Hvala.</p>
            </sp>
            <sp xml:id="SDZ2-Redna-17-1999-12-02.sp125">

               <speaker>PREDSEDNIK JANEZ PODOBNIK:</speaker>

               <p>Kolega Demšar, koliko je številka vašega sedeža?</p>
            </sp>
            <sp xml:id="SDZ2-Redna-17-1999-12-02.sp126">

               <speaker>VINCENCIJ DEMŠAR:</speaker>

               <p>81.</p>
            </sp>
            <sp xml:id="SDZ2-Redna-17-1999-12-02.sp127">

               <speaker>PREDSEDNIK JANEZ PODOBNIK:</speaker>

               <p>Predlog gospoda Demšarja, da ponovimo glasovanje, dajem na glasovanje. Boste
               obrazložili glas? Najprej dajem na glasovanje proceduralni predlog gospoda Demšarja,
               da ponovimo glasovanje. <stage>(54 prisotnih.)</stage></p>
               <p>Kdo je za ta proceduralni predlog? <stage>(53 prisotnih.)</stage> Kdo je proti? <stage>(1 poslanec.)</stage></p>
               <p>Proceduralni predlog, gospod Beuermann.</p>
            </sp>
            <sp xml:id="SDZ2-Redna-17-1999-12-02.sp128">

               <speaker>RICHARD BEUERMANN:</speaker>

               <p>Jaz se opravičujem, ampak dve glasovanji nazaj sem imel tudi sam težavo, iz istega
               razloga, kot je govoril gospod Demšar. Jaz sem očitno glasoval ZA, pa sem želel
               PROTI. Povrh vsega pa mi še glasovalna naprava nekaj slabo dela.</p>
            </sp>
            <sp xml:id="SDZ2-Redna-17-1999-12-02.sp129">

               <speaker>PREDSEDNIK JANEZ PODOBNIK:</speaker>

               <p>Ali želite, da preverimo glasovalno napravo? Samo trenutek, takoj bomo preverili, kaj
               je narobe z glasovalno napravo. Glasovali bomo o tretjem amandmaju k členu 90. To je
               točka 3. To ni vaš amandma. Bodite zelo pozorni na vaše kolege, ki vam klepetajo.
               Kolega Beuermann, imam predlog, da glasujemo še o tem amandmaju. Seveda če ne
               vztrajate, da prekinemo in bomo potem od danes do jutri preverili vašo glasovalno
               napravo. Se strinjate? Torej ponovno dajem na glasovanje amandma pod točko 3 k 90.
               členu. Zakaj glasujemo o njem? Zato, ker je vsebinsko povezan z amandmaji, ki sicer
               niso bili izglasovani, ampak glede na našo proceduro se moramo do njega tudi
               opredeliti. Vlada ga ne podpira. Ugotovimo prisotnost! <stage>(56 prisotnih.)</stage></p>
               <p>Kdo je za ta amandma? <stage>(14 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Prehajamo k 82. členu in amandmaju vlade, ki je redakcijske narave, delovno telo ga
               podpira, pod točko 1. Pod 2 je amandma na amandma vlade, predlagateljica je poslanska
               skupina združene liste, vlada in delovno telo ga ne podpirata. Pod točko 3 je amandma
               vlade, ki ga delovno telo podpira. Pod točko 4 je amandma poslanske skupine združene
               liste, vlada in delovno telo ga ne podpirata, in pod točko 5 amandma vlade, delovno
               telo ga podpira. Odpiram razpravo. Gospod Kontič.</p>
            </sp>
            <sp xml:id="SDZ2-Redna-17-1999-12-02.sp130">

               <speaker>BOJAN KONTIČ:</speaker>

               <p>Hvala lepa. Z amandmajem na amandma vlade k 82. členu, s spremembo prvega odstavka,
               kot tudi s samostojnim amandmajem naše poslanske skupine za spremembo drugega
               odstavka tega člena predlagamo, da se besedili obeh odstavkov dopolnita tako, da bo
               prilagoditvam prostorov in delovnih sredstev dodana tudi odprava komunikacijskih in
               arhitektonskih ovir. Vlada je na matičnem delovnem telesu sicer strokovno pojasnila,
               da termin prilagoditve prostorov in delovnih sredstev zajema vse za invalide nujne
               prilagoditve, vendar pa iz tako splošne dikcije ni mogoče sklepati, ali bodo
               upoštevane tudi najrazličnejše specifične potrebe invalidov. Komunikacijske in
               arhitektonske ovire in njihova odprava v okviru posameznih adaptacij oziroma
               prilagoditev prostorov in delovnih sredstev je lahko bistvenega dodatnega pomena. V
               drugi obravnavi je državni zbor določbo prvega odstavka tega člena v amandmajskem
               postopku že dopolnil v smislu dodatne komunikacijske prilagoditve za gluhe in
               naglušne, vendar pa je to dopolnitev vlada v okviru svojega amandmaja ocenila kot
               neustrezno oziroma nepotrebno, češ da je v terminu prilagoditve prostorov in delovnih
               sredstev že vse zajeto.</p>
               <p>Z novo predlaganim amandmajem na amandma vlade in samostojnim amandmajem poslanske
               skupine za ustrezno dopolnitev prvega in drugega odstavka tega člena, upoštevajoč
               tudi dodatno stališče vlade, da bi z drugim obravnavali spremenjeno dikcijo, tudi
               sicer povzročili neenakost med posameznimi kategorijami invalidov, želimo izboljšati
               besedilo obeh odstavkov tako, da bo mogoče prilagoditev prostorov in delovnih
               sredstev izvesti z upoštevanjem najsodobnejših in tudi pri nas že uveljavljenih
               tehnoloških dosežkov za najširši krog invalidov, vključno s tistimi z okvaro sluha in
               vida. Pri tem posebej poudarjamo, da zakonodaja s področja graditve objektov ter v
               tem okviru izdani podzakonski akti in drugi predpisi, na primer pravilnik o zahtevah
               za projektiranjeprojektov brez zgrajenih ovir, že urejajo odpravo arhitektonskih in
               komunikacijskih ovir v objektih, vendar namenjenih v javni rabi, kot so stanovanjski
               objekti, poslovni objekti in objekti družbenega standarda, ne urejajo pa odprave teh
               ovir v delovnih prostorih oziroma na delovnih sredstvih, ki so nujna za nemoten potek
               delovnega procesa in varstva invalida pri delu, kar pa želimo s predlaganima
               amandmajema doseči. Zato prosim tudi za podporo k tema dvema amandmajema poslanske
               skupine. Hvala.</p>
            </sp>
            <sp xml:id="SDZ2-Redna-17-1999-12-02.sp131">

               <speaker>PREDSEDNIK JANEZ PODOBNIK:</speaker>

               <p>Hvala, kolega Kontič. Ali želi še kdo besedo? Gospa Belopavlovičeva.</p>
            </sp>
            <sp xml:id="SDZ2-Redna-17-1999-12-02.sp132">

               <speaker>NATAŠA BELOPAVLOVIČ:</speaker>

               <p>Poglejte, odpravljanje komunikacijskih ovir, če je vezano na prilagoditev prostorov,
               prilagoditev delovnega mesta, delovnih sredstev, ni bilo problem niti po sedanji
               zakonodaji, in upam si trditi, da tudi po novi zakonodaji ne bo. Izpostavljati sedaj,
               za katere prizadete ali pa invalidne osebe gre, da bi tu izpostavljali tako, kot je
               bilo ob drugi obravnavi rečeno, da gre za gluhe, mislim, da nima smisla, kajti gluhi
               so tako ena kategorija, kot so, na primer, slepi ali pa tisti, ki imajo težave z
               gibali, in za vse je treba komunikacijske ovire na primeren način odpravljati; to se
               pravi, nekaterim z določenimi zvočnimi signali, če gre za slepe, drugim z določenimi
               vidnimi signali, če gre za gluhe, in podobno. Tako da v tem delu, ko gre za
               komunikacijske ovire, menimo, da je ta zadeva v predlogu oziroma v predlaganem
               besedilu zajeta.</p>
               <p>Ko pa gre za arhitektonske ovire, je pa zadeva lahko precej problematična. Namreč,
               pojem arhitektonskih ovir je lahko zelo zelo velik in širok, in vprašanje je, kaj
               lahko sedaj pod temi arhitektonskimi ovirami in odpravljanjem teh ovir naložimo
               zavodu za pokojninsko in invalidsko zavarovanje.</p>
            </sp>
            <sp xml:id="SDZ2-Redna-17-1999-12-02.sp133">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? <stage>(Ne želi.)</stage> Prehajamo na odločanje.</p>
               <p>Najprej dajem na glasovanje prvi amandma k 82. členu, to je amandma vlade, ki je
               redakcijske narave, spreminja podnaslov člena. Ugotovimo prisotnost! <stage>(49
               prisotnih.)</stage></p>
               <p>Kdo je za ta amandma? <stage>(43 poslancev.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Na glasovanje dajem amandma na amandma vlade. Predlagateljica je poslanska skupina
               združene liste. Ugotavljamo prisotnost! <stage>(54 prisotnih.)</stage></p>
               <p>Kdo je za ta amandma? <stage>(15 poslancev.)</stage> Kdo je proti? <stage>(30 poslancev.)</stage></p>
               <p>Ta amandma ni bil sprejet.</p>
               <p>Na glasovanje dajem amandma vlade. To je amandma pod točko tri. Ugotavljamo
               prisotnost! <stage>(52 prisotnih.)</stage></p>
               <p>Kdo je za ta amandma? <stage>(41 poslancev.)</stage> Kdo je proti? <stage>(9 poslancev.)</stage></p>
               <p>Amandma je sprejet.</p>
               <p>Smo pri amandmaju pod točko štiri. Predlagateljica je poslanska skupina združene
               liste. Ugotavljamo prisotnost! <stage>(55 prisotnih.)</stage></p>
               <p>Kdo je za ta amandma? <stage>(14 poslancev.)</stage> Kdo je proti? <stage>(33 poslancev.)</stage></p>
               <p>Ta amandma ni bil sprejet.</p>
               <p>Na glasovanje dajem amandma pod točko pet. Predlagateljica je vlada. Ugotavljamo
               prisotnost! <stage>(56 prisotnih.)</stage></p>
               <p>Kdo je za ta amandma? <stage>(51 poslancev.)</stage> Kdo je proti? <stage>(Nihče.)</stage></p>
               <p>Amandma je sprejet.</p>
               <p>Smo pri členu 87 in redakcijskem amandmaju vlade. Delovno telo ga podpira.
               Ugotavljamo prisotnost! Prehitro je bilo. Ugotavljamo prisotnost! <stage>(55 prisotnih.)</stage></p>
               <p>Kdo je za ta amandma? <stage>(49 poslancev.)</stage> Kdo je proti? <stage>(1 poslanec.)</stage></p>
               <p>Amandma je sprejet.</p>
               <p>Ura je 18.00. Jaz sem imel željo, da bi zaključili sklop, ki pokriva pravico
               nadomestila za invalidnost, ampak je še kar nekaj členov, ki se ukvarjajo s tem
               vprašanjem.</p>
               <p>Tako, da bi jaz sejo za danes zaključil in jo nadaljujemo jutri ob 10.00 uri. Jutri
               bomo glasovali naprej o amandmaju k 90. členu.</p>
               <p>Hvala za nocoj. <stage type="time">(SEJA JE BILA PREKINJENA 2. DECEMBRA 1999 OB 18.00 URI.)</stage>
               </p>
            </sp>
         </div>
      </body>
   </text>
</TEI>