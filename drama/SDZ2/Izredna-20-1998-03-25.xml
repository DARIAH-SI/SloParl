<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Izredna-20-1998-03-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|3A88E8C119B1664DC12565D70040BF9D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=3A88E8C119B1664DC12565D70040BF9D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-20-1998-03-25.DZ" n="20">
               <name>Izredna</name>
               <date when="1998-03-25"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-20-1998-03-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 20. izredne seje</stage>
            <stage type="date">(25. marec 1998)</stage>
            <stage type="chairman"> Sejo je vodil Andrej Gerenčer, podpredsednik državnega zobra. </stage>
            <stage type="time"> Seja je pričela ob 10.12 uri.</stage>


            <sp xml:id="SDZ2-Izredna-20-1998-03-25.sp1">

               <speaker>PODPREDSEDNIK ANDREJ GERENČER:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 20. izredne seje državnega zbora republike Slovenije. Obveščen sem, da
               so zadržani in se današnje seje ne morejo udeležiti naslednje poslanke in poslanci:
               Herman Tomažič, Franc Čebulj, Branko Kelemina za popoldanski del seje, Franc Pukšič
               za popoldanski del seje - Franc Čebulj je tukaj - Jelko Kacin, Peter Hrastelj za
               dopoldanski del seje, Štefan Klinc od 12.00 ure dalje, Jurij Malovrh, Pavel Rupar,
               Majda Kregelj-Zbačnik, Ciril Pucko, Franc Potočnik za dopoldanski del seje, Jože
               Lenič za začetek seje, Peter Petrovič od 11.00 ure dalje, Branko Tomažič do 11.00
               ure. Prosim, da ugotovimo navzočnost v dvorani. <stage>(67 prisotnih.)</stage> Tako je zbor sklepčen
               in lahko odloča.</p>
               <p>Na sejo sem vabil predstavnike vlade republike Slovenije in vse lepo pozdravljam!</p>
               <p>Današnje nadaljevanja 20. izredne seje zbora bomo pričeli z obravnavo <title>prekinjene
                  4.A TOČKE DNEVNEGA REDA,</title> to je <title>PREDLOGA LETNEGA PLANA RAZVOJA IN
                  VZDRŽEVANJA AVTOCEST ZA LETO 1998,</title> nato bomo prešli na obravnavo preostalih
               točk po dnevnem redu dalje.</p>
               <p>Če bomo danes končali izredno sejo, bomo dali pol ure odmora, da se lahko pripravimo
               za nadaljevanje prekinjene 8. seje državnega zbora.</p>
               <p>Prekinili smo točko pri razpravi poslancev. Poslanska skupina socialdemokratov je
               zahtevala odmor zaradi posvetovanja. Ali želi besedo predstavnik? Prosim, gospod
               Hvalica.</p>
            </sp>
            <sp xml:id="SDZ2-Izredna-20-1998-03-25.sp2">

               <speaker>IVO HVALICA:</speaker>

               <p>Hvala lepa, gospod predsedujoči. Spoštovane kolegice in kolegi, predstavniki vlade,
               gospod minister! Sejo smo v četrtek prekinili, potem ko večina v tem zboru ni
               sprejela predloga, da sejo prekinemo, dokler ne dobimo ustreznega dodatnega
               materiala. Pričakoval sem, da bomo danes dobili ta material na mizo. Očitno nekdo
               noče, ne želi poslancem naliti čistega vina.</p>
               <p>Zdaj vas opozarjam na nekaj, kar se je zgodilo v četrtek. Direktor Darsa gospod
               Brodnik je tu za to govornico povedal, da je to nadstrankarski, z medklicem sem pa
               dopolnil, da je to vseslovenski program. Če je takšen, potem ni to program samo
               večine. Če hočete konsenz, maksimalen konsenz pri izgradnji oziroma pri realizaciji
               tega velikega projekta, ki se mirno lahko imenuje "projekt stoletje", potem je treba
               zadevo razgrniti, da bo transparentna. Tu marsikaj ni jasnega. Pravzaprav ugotavljam,
               da smo na istem, kot smo bili v četrtek: mi nismo dobili dodatnih pojasnil. Dobili
               smo sicer neka ustna pojasnila na odboru za infrastrukturo. Ob vsej obilici odborov,
               ki so včeraj zasedali, žal nisem mogel na tem odboru neprekinjeno sedeti. Vmes sta
               bili kar dve seji OMO in tako dalje in tako dalje. Danes se ponovno sklicuje odbor za
               infrastrukturo ob 13.00. To se pravi, da člani odbora za infrastrukturo danes ne
               boste jedli. Ker, če hočete biti tu, potem na sejo, potem na nadaljevanje seje -
               pripravite se na shujševalno kuro do 18.00 ure. To ne vodi nikamor. Kako je mogoče,
               da danes nismo dobili nobenega dodatnega dokumenta na mizo? Ker ga nismo dobili,
               najavljam nadaljevanje iste tehnologije, kot sem jo začel. Vi boste lahko
               izglasovali, da mi ne potrebujemo teh podatkov, jaz bom pa dokazoval nasprotno.</p>
               <p>Danes je v časopisu zadeva, ki se tiče nič manj kot 1 milijon tolarjev - podkupljiv
               državni uradnik, frči perije; tu pa milijarda in 600 milijonov, pa nič. Ali veste, da
               je to znesek, ki je enak plačam za eno leto v državnem zboru? V tem državnem zboru,
               ki je non stop fokusiran, ki se non stop uporablja, kot ne vem kakšen požeruh,
               porabnik proračunskega denarja. Saj ne vem, če vam nič ne pomenijo te številke, potem
               je nekaj narobe, potem tudi jaz ne razumem vsega skupaj, očitno smo mogoče tudi vsi
               preutrujeni, jaz tega ne razumem. Res še enkrat zahtevam, da se stvari obelodanijo,
               sicer pa se prijavljam - že zdaj povem - k razpravi bom prinesel tudi pisno prijavo,
               ker tako kot se je začela ta točka dnevnega reda, tako kot nismo bili seznanjeni s
               tistim, s čimer bi morali biti - gre namreč za velike denarje - tako ne more iti
               naprej. Imam še niz vprašanj, ki jih želim razgrniti pred predstavniki vlade, zame je
               Dars tudi vlada, to je isto. Če se ne motim, je skupščina Darsa vlada, če sem razumel
               organizacijo Darsa.</p>
               <p>Torej, želim prvič, da predstavniki vlade povedo, ali mogoče že imajo tu ali nam
               lahko tekom današnjega dne dajo te podatke, sicer bom predlagal ponovno, da se točka
               prekine, dokler ne dobimo ustreznih podatkov in pojasnil. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp3">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Hvalica. Smo v razpravi poslancev, razprava je omejena na 5 minut, tako
               smo zadnjič sklenili oziroma po poslovniku, ker ni bilo več pisnih prijav. Kdo želi
               besedo? Gospod Hvalica. <title>Proceduralno.</title>
               </p>
            </sp>
            <sp xml:id="SDZ2-Izredna-20-1998-03-25.sp4">

               <speaker>IVO HVALICA:</speaker>

               <p>Spoštovani kolegi! Ne vem, kaj naj rečem. Nihče ne želi razpravljati. To je nekaj
               neverjetnega. Predlagam, da točko prekinemo, dokler ne dobimo ustreznih pojasnil
               vlade, predvsem pa morata tu se poenotiti, vsaj približno se postaviti na isti skupni
               imenovalec, državni sekretar Žare Pregelj in minister, ker sta govorila tu različne
               stvari. Hkrati bi pa prosil, da se minister tudi opraviči za tisti del, za katerega
               se ni opravičil v prejšnjem nastopu, ko je hote, nehote, z nevednostjo ali z
               vednostjo zavajal ta državni zbor.</p>
               <p>Predlagam, da to točko dnevnega reda prekinemo. Hvala.</p>
            </sp>
            <sp xml:id="SDZ2-Izredna-20-1998-03-25.sp5">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Hvalica, boste umaknil proceduralni predlog, če ministrstvo da
               podatke ta trenutek? <stage>(Ja.)</stage> Očitno nimamo teh podatkov. Proceduralni predlog imamo in
               moramo o njem glasovati.</p>
               <p>Torej predlog je, da se točka prekine, in da gremo na naslednjo točko, dokler ne
               dobimo pisnega poročila vlade. Ugotovimo sklepčnost! <stage>(62 prisotnih.)</stage></p>
               <p>Kdo je za proceduralni predlog, da prekinemo to točko dnevnega reda? <stage>(21 poslancev.)</stage>
               Je kdo proti? <stage>(35 poslancev.)</stage></p>
               <p>Proceduralni predlog ni sprejet. <title>Proceduralno?</title> Prosim, gospod Špiletič. </p>
            </sp>
            <sp xml:id="SDZ2-Izredna-20-1998-03-25.sp6">

               <speaker>BOGOMIR ŠPILETIČ:</speaker>

               <p>Hvala za besedo? Spoštovani predsednik, spoštovane poslanke in poslanci! Žal, tudi po
               vikendu, ki je bil vmes, nismo dobili nobenega od podatkov, na katere smo opozarjali,
               da so nujno potrebni za odgovorno odločanje. Nam v opoziciji, žal, ne preostane
               drugega, kot da vztrajamo pri tem, da zahtevamo te podatke. Ker nam to ne uspe na nek
               normalen način dogovora v parlamentu, smo pač ta hip prisiljeni v to, da se zatečemo
               k drugi obliki - to je k proceduralnim zapletom, bom po pravici povedal - zato v
               imenu poslanske skupine prosim za eno uro odmora, zato da se se v poslanski skupini
               posvetujemo o tem, kako nadaljevati pri nadaljnji obravnavi te točke glede na to, da
               vlada vztrajno vztraja pri tem, da podatkov, za katere smo zaprosili, ne posreduje.
            </p>
            </sp>
            <sp xml:id="SDZ2-Izredna-20-1998-03-25.sp7">

               <speaker>PODPREDSEDNIK ANDREJ GERENČER:</speaker>

               <p>Hvala. Odrejam odmor do 11.25 ure.</p>
               <p><stage>(Seja je prekinjena ob 10.23 uri in se je nadaljevala ob 11.30 uri.)</stage></p>
            </sp>
            <sp xml:id="SDZ2-Izredna-20-1998-03-25.sp8">

               <speaker>PODPREDSEDNIK ANDREJ GERENČER:</speaker>

               <p>Kolegi poslanci! Nadaljujemo s sejo državnega zbora. Prosim, da ugotovimo sklepčnost!
               <stage>(49 prisotnih.)</stage> Zbor je sklepčen in lahko nadaljuje z delom.</p>
               <p>Poslanska skupina socialnih demokratov je zahtevala odmor. Prosim predstavnika
               poslanske skupine, če želi pojasniti. Gospod Hvalica, prosim.</p>
            </sp>
            <sp xml:id="SDZ2-Izredna-20-1998-03-25.sp9">

               <speaker>IVO HVALICA:</speaker>

               <p>Hvala lepa. Spoštovane kolegice, spoštovani kolegi, predstavniki vlade! Eppur si
               muove. Nekaj se je zgodilo med tem časom. Dobili smo nekaj na mizo, žal šele pred
               petimi minutami, ampak to, kar smo dobili, pravzaprav potrjuje tiste naše utemeljene
               sume in predvidevanja, da v vsej tej zadevi nekaj močno škriplje oziroma škriplje
               tako potiho, da davkoplačevalci tega ne zaznajo.</p>
               <p>Mi smo se sestali v poslanski skupini, smo analizirali stvari. Škoda, da nismo prej
               dobili tega na mizo, ker bo verjetno zaradi tega zadeva malo podaljšana. Samo
               opozoril bi vas na to, da ne gledate material pod številko 2, kjer je napisano, da so
               tam samo količinski pokazatelji, ampak da vzamete na roko to, kar na roko napisano,
               številka 3, pa ima datum 24.3. ob 18.00 uri, ne vem, zakaj to piše. Če preberete prvo
               stran in če potem obrnete na zadnjo stran in si pustite kar zadnjo stran odprto, ker
               ta pove vse. Ta pove to, da smo imeli - govorim predvsem o svojih kolegih iz moje
               stranke - ta dva dni prav. Glejte! Moram začeti ponovno znova. Avtoceste, največji
               projekt te države, projekt stoletja - zadeva, ki je Slovencem zelo blizu. Na seji
               poslanske skupine sem v šali rekel, da Slovenec najprej ljubi svojo hišo, potem svoj
               vrt, potem cesto in žena je na četrtem mestu. Ni prav res, ampak je blizu tega. Glede
               na to, kako so se kopja vedno lovila ob cestah in zopet se bodo očitno lomila.
               Cestah, avtocestah. Generalna ugotovitev, neizpodbitna ugotovitev: ta proizvod je
               predrag. Ta proizvod je občutno predrag. Mi smo spremenili družbeni sistem. Če je v
               socializmu veljalo pravilo, da je silno težko nekaj dobrega narediti, lahko pa
               prodati, je v kapitalizmu narobe. Lahko je narediti, težko je prodati. To je bistvena
               razlika, ki bi se jo morali zavedati tudi v gradbeništvu in tisti, ki gradbeništvo
               naročajo dela. In tu se vlada, Dars pojavlja kot naročnik. Je pa zmeda precejšna, ob
               tem, kaj vse funkcije imam - ampak o tem, kasneje.</p>
               <p>Včeraj sem bil na odboru za infrastrukturo in tam sem slišal, zdaj bom rekel že
               znamenitega inženirja Črnivca, ki je zgleda v penziji in se veliko s tem ukvarja, ima
               čas in je to analiziral. In poglejte, kaj nam je včeraj na odboru za infrastrukturo
               povedal. Od 42-ih odsekov avtocest, ki so se zgradile, ki so v gradnji, je trinajst
               imelo podražitve do 50%, osemnajst odsekov med 50% in 100% in enajst odsekov med 100%
               in 300%. Na odboru nisem slišal argumentirane zavrnitve te trditve s strani vlade.
               Seveda se pojavlja tu eno elementarno vprašanje - torej, struktura te podražitve. Ker
               tu je zelo važno, da bi potem ugotovili kvaliteto investitorja in izvajalca. Namreč,
               struktura podražitve se sestoji, običajno, iz treh stebrov - bom uporabljal Ropov
               termin. Prvi so: več dela - dela, ki niso bila zajeta, pa se morajo narediti. Drugo
               so dodatna dela, ki zaradi pomanjkljive projektne dokumentacije ali pa tudi zaradi
               izsiljevanja lokalnih ali kakršnih koli činiteljev - tudi to pride večkrat v poštev -
               ali zaradi drugih vzrokov je treba narediti neka dodatna dela. In tretje je
               kategorija - tretji steber so razlike, tako imenovane razlike v ceni. To smo
               podedovali iz prejšnjega sistema, ko smo imeli veliko inflacije, in zdi se, da se je
               to preneslo tudi v dan današnje dni. Tega tretjega stebra po svetu ne poznajo. Pri
               delih v mednarodnih projektih, kjer so mednarodni tenderji, razlik v ceni ni. Lahko
               izvajalec doseže podpis pogodbe v določeni valuti, tu špekulira, da bi najmanj zgubil
               na tečajni razliki, ampak razlik v ceni, v tistem smislu, kot se pri nas
               obračunavajo, ni.</p>
               <p>Včeraj sem na odboru za infrastrukturo slišal, da so naše avtoceste oziroma da se
               naše avtoceste gradijo po evropskih cenah - to je mogoče - da so trenutno evropske
               cene. Če so evropske cene, so to visoke cene glede na plače, ki pri nas niso
               evropske. In tudi med ceno mehanizacije pri nas in po svetu ni več tiste razlike, ki
               je bila v prejšnjem sistemu, ko si moral v Beogradu plačat 100% in več odstotkov
               carine oziroma dajatev. Tega ni več. Vsekakor pa je treba videti to strukturo te
               cene, da bi lahko trdili. Nedvoumno pa je nekaj, da je bil ta projekt, ko je bil
               predstavljen tudi temu parlamentu - recimo leta 1995 - podimenzioniran v finančnem
               smislu. To se pravi, da je bil ta parlament zaveden. To sem tudi včeraj slišal, ko se
               je tako rekoč priznalo, da se je štartalo 1995. leta s 50%-nimi cenami. Ne vem, če ta
               podatek drži, ampak to sem slišal na odboru za infrastrukturo. Skratka, zaradi tega
               je jasno bil ves projekt predimenzioniran.</p>
               <p>Zdaj pa malo v podrobnosti. Zakaj sem se spravil na 4%, ki jih Dars - rekli smo, da
               je Dars državna institucija. Ne vem, kako je lahko d.d., če je vlada skupščina te
               delniške družbe. Torej: 4%, ki jih Dars daje DDC-ju, je za 100% predimenzionirano. To
               trdim in pri tem vztrajam. Zadeva postane bolj jasno, če na primer izveš iz neke
               informacije, da je Dars za odsek Tomačevo-Zadobrova dolžine 3,5 km zahteval od
               izvajalca kar devet avtomobilov, torej vsakih 400 metrov enega - približno. To je
               malo čudna stvar. To je samo en drobec, takih stvari bi lahko še pa še navajali. Tu
               se postavlja tudi vprašanje, kje je tu vloga ministrstva za okolje in prostor. V tem
               spletu teh dejavnikov namreč ni jasno razvidna povezava tega resorja. Včeraj sem
               govoril na odboru za infrastrukturo o peterokotniku ravno zaradi tega, ker minister
               Gantar ni bil prisoten, niti zadnjič ni bil tu prisoten, pa vendar, gospe in
               gospodje, mi smo edina evropska država, kjer gradbeništvo spada pod ministrstvo za
               okolje in prostor. Kot veste, drugje to spada ali pod ministrstvo za industrijo ali
               je poseben resor. Mi smo dodatno zapletli to zadevo. In sedaj se pojavlja
               šesterokotnik. Na vrhu je vlada, to je ministrstvo za promet in zveze, to je
               ministrstvo za okolje in prostor. Od ministrstva za promet in zveze gremo navzdol na
               Dars - jasno Dars je neposredno povezan tudi z vlado, če je vlada skupščina Darsa -
               od Darsa k DDC-ju in potem so še druge podstrukture. Diagonale tega šesterokotnika so
               vsakršne in je zelo težko določiti odvisnost in smeri tega odločanja. Imam občutek,
               da gredo puščice tu včasih tudi v nasprotno smer. Kaj hočem s tem reči? Da tudi DDC
               komandira vlado. In jo lahko glede na moč, ki jo ima.</p>
               <p>In sedaj, kako je prišel DDC do teh 4%. Šel sem malo to zadevo raziskati in ugotovil,
               da je to procent, ki ga je že v osemdesetih letih zaračunavala Republiška skupnost za
               ceste. Menjal se je sistem, ni se pa menjal procent, kar je absurd brez primere, ker
               to nevzdrži, kot sem že povedal in dokazal.</p>
               <p>Zdaj še k temu poročilu, ki smo ga dobili na mizo - zelo malo časa je bilo, dobrih 5
               minut - priloga 2 k izkazu uspeha, zadnja stran. Hvala bogu, da sem to dobil, sicer
               nima nobenega podpisa. Žal sem ugotovil tudi to, da to ni zavedeno kot dokument in to
               je neobičajno. Mi nismo tu privatniki in pozivam vodstvo državnega zbora, da ugotovi,
               zakaj to ni zavedeno kot ostali papirji, ki jih dobimo na mizo v državnem zboru. Tu
               je bil napravljen precedens. Torej tu hočem imeti odgovor, ko bom zaključil, zakaj
               smo to na takšen način dobili. Ob predpostavki, da je ta dokument verodostojen -
               navsezadnje je tu gor tudi nek podpis in se da ugotoviti, kdo je to dal, kdo je
               distribuiral - začudi ta tabela, kot sem rekel, nerazdeljeni čisti dobiček iz
               prejšnjih let 257 milijonov. Pomislite, proračunski porabnik ustvarja dobiček! Zdaj
               bom predlagal in predlagam tudi državnemu zboru, da izkaže državni zbor dobiček, pa
               bomo ugotovili, da ga mogoče investiramo v rekonstrukcijo te dvorane. Na isti način -
               mi smo tudi proračunski porabnik.</p>
               <p>Potem piše naprej: čisti dobiček poslovnega leta: 317 milijonov, skupaj čisti dobiček
               za delitev: 574 milijonov. Del čistega dobička je razporejen na osnovni kapital: 257
               milijonov in nerazporejeni čisti dobiček: 317 milijonov. Bogati smo, denar ostaja,
               dobiček si delajo proračunski porabniki. Zdaj me zanima, kako lahko nekdo imenuje
               neko vsoto denarja dobiček, če tega dejansko ni z delom ustvaril, saj je samo trošil.
               Lahko sicer zadevo tudi obrnemo. Ali je mogoče to denar - oprostite, zgolj
               hipotetično - ki ga je dobil DDC za to, da je dal nekomu posel? Tudi tako lahko
               postavim stvari. Vse je možno. Potem ko sem videl včeraj posnetke Vesa Jovovića pred
               neko fantastično vilo tamle v Podutiku, ugotavljam, da je vse možno v tej državi. Vse
               je možno, ne glede na "nostalgije", pri čemer mislim na ime nekega lokala v stari
               Ljubljani, ne glede na vse skupaj, kar človek tam prebere. Zdi se, da je vse možno.
               Skratka, imeli bomo kar precej dela, da bomo razporedili teh 317 milijonov. To je
               nerazporejeno. Lahko jih pa razporedimo tudi drugače.</p>
               <p>Včeraj je moj poslanski kolega, župan, slišal dokaj čudne očitke na odboru za
               infrastrukturo. Rekli so mu tako, v brk, da bi moral komu "lizati čevlje", ker je kot
               župan dobil za svoje območje 200 milijonov tolarjev. Ja, kam smo pa prišli,
               spoštovana gospoda?! In potem se zgodi, da stranka, ki je na oblasti, prepriča našega
               župana na Primorskem, da prestopi v njihovo stranko, in mu obljubi, da bo dala denar
               za ureditev Partizanske ulice. Ni to fantomatično! Gre za konkreten kraj in za
               konkretno ime, in ulica se res imenuje Partizanska; gre v smeri proti Trstu. Ja, kam
               pridemo?! Kam pridemo, če bomo tako počeli?! Jaz tega ne razumem. Pa veste, zakaj je
               to možno? V tem parlamentu je v prejšnjem mandatu, veljalo pravilo naj bi - torej
               nenapisano pravilo - da predsednik odbora ni iz iste stranke kot minister. V primeru
               resorja za promet in zveze so: minister, državni sekretar in predsednik odbora za
               infrastrukturo iz iste stranke. Na ta način je, jasno, nemogoče početi nekaj na
               način, da dopuščaš transparentnost. Vse skupaj je v nekem zaprtem krogu. Ugotavljam
               samo nekaj, da je tu nedvoumnost stranke SLS neizpodbitna; ima čisto vse vzvode v
               svojih rokah. Tudi sicer vlada, ki je, kot smo že rekli, skupščina Darsa - če ni, mi,
               prosim, povejte, ampak tako sem razumel to organizacijsko strukturo Darsa - torej, da
               se vlada pojavlja pravzaprav tu tudi v obliki, skozi Dars, trojnega funkcionarja. Ali
               se spomnite včasih polemik o troedinem funkcionarju - to je bil nek partijski
               funkcionar, pa smo se vsi iz tega norca delali - mislim, da se je imenoval Koprivec.
               Ampak glejte, tu se pojavlja vlada kot naročnik, kot izvajalec - v smislu izvajalec,
               ne direktni izvajalec, ampak kot izvajalec programa, kot kolavdator tega lastnega
               programa in, če je treba, še razsoja o tem. Tudi en balkanski pregovor je, ki
               označuje takšno stanje: "Kadija tuži, kadija sudi" ali nekaj podobnega.</p>
               <p>Kdo lahko potem sankcionira te eventualne nepravilnosti? Tu se postavlja to
               vprašanje. Moj odgovor: parlament. Ampak ne parlament, ki zaradi strankarske
               discipline v nasprotju z 82. členom ustave noče glasovati po svoji vesti, ampak v
               skladu z navodilom in noče pogledati te zadeve jasno in ne zahteva transparentnosti,
               ampak parlament, ki se bo dejansko zavedel besed, ki jih je tu izrekel inženir
               Brodnik in ki so naslednje: "To je nadstrankarski projekt, to je velik projekt" - in
               tu se z njim popolnoma strinjam in jaz sem dopolnil, da je to vseslovenski oziroma
               slovenski oziroma nacionalni projekt. Ampak na takšen način, da ste dvakrat z dvojnim
               glasovanje pravzaprav preprečili, da bi že prej prišel do teh podatkov, ki vam jih tu
               citiram, tega jasno ne bomo dosegli. Kdo pa mislite, da je poklican, če ne namesto
               nas, ki odločamo navsezadnje o proračunu? Kdo je poklican, da lahko gleda te papirje?
               Kdo? Povejte. Kdo? Sova? VOMO? Kdo? Predsednik države? Jaz ne vem, kdo? Mi tu o tem
               odločamo. Je pa tudi res, da že drugo leto parlament ne sprejema proračuna, ampak ga
               sprejema vlada in tu se samo opravijo proceduralne dolžnosti. Mislim pa, da je to
               zelo zelo kratkovidno.</p>
               <p>Torej na koncu bi rad nekaj dodal. Da ne bi kdo mislil, da smo v naši poslanski
               skupini proti nacionalnemu programu izgradnje avtocest. Daleč od tega. Bili smo
               pobudniki le-tega. Naš projekt je bil cestni tolar, ki je kljub velikim
               nasprotovanjem verjetno edini izmed teh tolarjev, ki je pokazal svojo upravičenost,
               ker vsi ostali tolarji - tu se moram delno strinjati s kolegom Kopačem - so
               vprašljivi, ker pač načenjajo pojem integralnega proračuna. Ampak ta se je izkazal za
               pravilno solucijo. Mi smo "za". Mi bi tudi radi, da se ta tempo izgradnje avtocestv
               Sloveniji nadaljuje. Samo bojim se, da to sploh ni več mogoče, jasno, razen če ne
               mislimo te države začeti zadolževati na takšen način, kot se je zadolževala prejšnja
               skupna država. Ampak potem vemo, kakšen bo konec: imeli bomo ceste, po katerih se
               bodo vozili tanki in ne avtomobili. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp10">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Hvalica. Vašo razpravo oziroma vaš nastop sem vzel kot k poročilu in
               tudi obenem kot vašo razpravo o tem materialu. <title>Proceduralno,</title> gospod Lojze
               Peterle.</p>
            </sp>
            <sp xml:id="SDZ2-Izredna-20-1998-03-25.sp11">

               <speaker>ALOJZ PETERLE:</speaker>

               <p>Spoštovani gospod podpredsednik, spoštovane poslanke in poslanci! Vprašal bi rad,
               prvič: kdo si je vzel to pravico, da material ni bil razmnožen pravočasno, da ga je
               bilo treba izsiliti, prišel pa je včeraj - tako tukaj piše, recimo, da verjamemo - ob
               šestih zvečer. Bilo je dovolj časa, da dobimo to na mizo.</p>
               <p>Drugo vprašanje. Ker sem pravkar dobil peto poglavje ali kako bi rekel: v materialu
               začnem s številko pet. Koliko tega še sledi, da bom vedel predlagati odmor, da to
               končno preberemo?</p>
            </sp>
            <sp xml:id="SDZ2-Izredna-20-1998-03-25.sp12">

               <speaker>PODPREDSEDNIK ANDREJ GERENČER:</speaker>

               <p>Predlagate, gospod Peterle... Prosim, gospod predsednik odbora, Presečnik.</p>
            </sp>
            <sp xml:id="SDZ2-Izredna-20-1998-03-25.sp13">

               <speaker>JAKOB PRESEČNIK:</speaker>

               <p>Hvala lepa za besedo. Samo na dve vprašanji bi rad odogovoril.</p>
               <p>Te materiale smo dobili sinoči, mislim, da tista ura, ki je napisana, je prava ura,
               da je bilo to ob 18.00 uri sinoči. Mišljeno je bilo, da se razdeli za današnje
               nadaljevanje seje ob 13.00 uri članom odbora. Po prekinitvi so se ti materiali pač
               zdajle razdelili in mislim, da je prav tako.</p>
               <p>Drugo, kar bi gospodu Hvalici rad podal eno svoje mnenje oziroma odgovor, da včeraj
               na seji odbora - vsaj uradno jaz in nekateri drugi člani odbora - nismo slišali
               oziroma se nismo pogovarjali o tem, da bi moral kdo komu "čevlje lizati" za nekaj
               milijonov v proračunu. O tem nič ne vem, to ni bila tema včerajšnje seje odbora za
               infrastrukturo in okolje. Hvala.</p>
            </sp>
            <sp xml:id="SDZ2-Izredna-20-1998-03-25.sp14">

               <speaker>PODPREDSEDNIK ANDREJ GERENČER:</speaker>

               <p>Hvala. Proceduralnoše Mirko. Replika, prosim, replika! Ja, oprostite! Proceduralno
               imam predlog gospoda Peterleta; imamo predlog, da prekinemo sejo. Zato sprašujem
               državni zbor... <stage>(Klici iz klopi.)</stage>... Ali ni predlagal? Se opravičujem! Replika,
               gospod Zamernik.</p>
            </sp>
            <sp xml:id="SDZ2-Izredna-20-1998-03-25.sp15">

               <speaker>BOGOMIR ZAMERNIK:</speaker>

               <p>Hvala za besedo. Repliciram gospodu Presečniku. Jaz sem tisti župan, o katerem je
               govoril prej kolega Ivo Hvalica.</p>
               <p>Res je, da se je mogoče malce zmotil - to ni bilo rečeno na seji v dvorani, ampak
               izven seje, vendar mišljeno je bilo pa ravno tako. Pa ni bilo samo to! Poleg tega, da
               bi naj "lizal čevlje" nekomu za tistih 200 milijonov, je bilo rečeno še marsikaj
               hujšega; to, ali me kaj peče vest, ker zdaj povzročam nesklepčnost, ker sem bil
               dvanajsti član odbora za infrastrukturo! In na začetku seje sem povedal, da v
               primeru, če odgovorov na ta vprašanja, ki smo jih zastavljali že v četrtek popoldne,
               ne bomo dobili, ne bomo sodelovali pri nadaljevanju obravnavne nacionalnega programa.
               Kljub temu da sem to napovedal, se nihče ni zmenil, šele sedaj smo začeli pod super
               nujno dobivati material na mizo. In ko sem to napovedal, se za to nihče ni zmenil.
               Ker pa sem tisti, ki je - ne v opoziciji ampak poziciji - vzdrževal sklepčnost in ko
               sem šel ven, se je za mano vsula ploha koalicijskih partnerjev, ki so mi poleg
               tistega, da bi naj "lizal čevlje" za 200 milijonov, povedali še marsikaj drugega. Ne
               bom govoril o imenih, ker sem vam včeraj obljubil, da tega ne bom in se bi mi zdelo
               nekorektno, če bi govoril o imenih. Sami najbolj dobro veste, ker ste trkali tudi na
               mojo vest zaradi tega, ker vam nisem vzdrževal sklepčnosti. Sedaj trkam na vašo vest,
               sami dobro veste, kateri ste tisti. Rekli ste mi: "Zdaj se pa pazi. Zdaj ti bomo pa
               zakuhali. Zdaj gremo nazaj in se bomo zmenili, kako." Ne boste meni zakuhali, dragi
               moji! Zakuhali boste ljudem, ki jih osem let farbate za eno cesto, zdaj jim pa date
               200 milijonov, polovico tistega, kar izkazujejo dobički ene vaše firme, zdaj naj pa
               jaz "ližem čevlje". Ne.</p>
            </sp>
            <sp xml:id="SDZ2-Izredna-20-1998-03-25.sp16">

               <speaker>PODPREDSEDNIK ANDREJ GERENČER:</speaker>

               <p>Hvala. Spoštovani, preden dam besedo naprej tistim, ki želijo replicirati, bi samo še
               enkrat ponovil, kot je povedal gospod Presečnik. Materiale je dala DDC odboru in
               vodstvo odbora se je v tej prekinitvi odločilo, da jih tudi razmnožimo in damo na
               mizo vsem poslancem. Zato nimajo te oznake. Gospod Terčon, replika.</p>
            </sp>
            <sp xml:id="SDZ2-Izredna-20-1998-03-25.sp17">

               <speaker>DAVORIN TERČON:</speaker>

               <p>Gospod predsedujoči, spoštovani zbor! Repliciram gospodu Hvalici v zvezi z
               insinuacijo, ki jo je dal glede na obnovo Partizanske ceste v Sežani.</p>
               <p>Mene osebno bi kot Sežančana izredno veselilo, če bi taka obljuba pri prestopu
               sežanskega župana iz ene pomladanske stranke v drugo res bila dana. Bojim pa se, da
               temu ni tako, saj se obnova Partizanske ceste in tudi izvoz že zgrajene avtoceste v
               Sežani ne premakne z mrtve točke. Kljub temu da se je skozi Sežano valilo 300 do
               400.000 kamionov letno in da je Partizanska cesta v Sežani popolnoma uničena in bi
               vsekakor že morala biti obnovljena.</p>
            </sp>
            <sp xml:id="SDZ2-Izredna-20-1998-03-25.sp18">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Hvalica, replika.</p>
            </sp>
            <sp xml:id="SDZ2-Izredna-20-1998-03-25.sp19">

               <speaker>IVO HVALICA:</speaker>

               <p>Hvala lepa. Gospod Presečnik, repliciram, čeprav je že repliciral moj kolega. Mogoče
               sem rekel, da na sami seji, ampak je točno tako, kot je gospod Zamernik povedal. On
               je meni rekel, da je bilo to na hodniku. Torej, jaz se samo za ta del - ker ne vem,
               do tega trenutka še ne morem imeti magnetograma, zaradi magnetograma ponavljam sam,
               da se je to zgodilo pred sejo. To je prva stvar.</p>
               <p>Druga stvar. To ni noben odgovor, spoštovana gospoda, zakaj da smo dobili material
               brez žiga državnega zbora. Lepo vas prosim, to je precedans brez primere, to je treba
               tu pojasniti, zakaj se je to zgodilo.</p>
               <p>Tretjič. Gospod Terčon, govoriti o Partizanski cesti, ki je v razsulu in tako
               dalje!Sežana je dobila zaradi špekulacij Slovenije, da poveže prej tržaško
               pristanišče kot koprsko, vendar avtocesto. In ti si eden redkih, če ne edini poslanec
               v tem parlamentu, ki se pripelješ kompletno po avtocesti v Ljubljano, zato je tvoj
               ugovor res smešen. Hvala.</p>
            </sp>
            <sp xml:id="SDZ2-Izredna-20-1998-03-25.sp20">

               <speaker>PODPREDSEDNIK ANDREJ GERENČER:</speaker>

               <p>Hvala. Replika na repliko, gospod Presečnik.</p>
            </sp>
            <sp xml:id="SDZ2-Izredna-20-1998-03-25.sp21">

               <speaker>JAKOB PRESEČNIK:</speaker>

               <p>Hvala lepa za besedo. Nisem rekel, da kdo tega ni izjavil, kar je gospod Hvalica
               rekel, ampak jaz sem poudaril, da na seji odbora to ni bilo rečeno in jaz za to ne
               vem. In gospod Zamernik je rekel, da se je to dogajalo na hodnikih. Kaj se pa na
               hodnikih pogovarjajo v parlamentu pa ne morem vedeti. Ampak, na seji odbora to ni
               bilo rečeno. Predlagam pa, da nadaljujemo. Nekatera gradiva smo dobili, mislim, da bi
               lahko tudi vlada in DDC pojasnila še nekatere stvari, ki so bile tudi postavljene pod
               vprašaj v prejšnjem tednu in da bi, po moje, lahko nadaljevali z delom.</p>
            </sp>
            <sp xml:id="SDZ2-Izredna-20-1998-03-25.sp22">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Terčon.</p>
            </sp>
            <sp xml:id="SDZ2-Izredna-20-1998-03-25.sp23">

               <speaker>DAVORIN TERČON:</speaker>

               <p>Gospod Hvalica, ne vem, zakaj povezuješ Partizansko cesto z izgradnjo avtoceste. Pri
               izgradnji avtoceste v Sežani sem jaz že mnogokrat povedal, da je z nacionalnega
               stališča Slovenije zagotovo pomembnejša avtocestna povezava z luko Koper. Res pa je,
               da so bili podpisani sporazumi z državo Italijo o osimskih cestah in tukaj je
               navedena tudi avtocesta prek Sežane - in to prava avtocesta, medtem ko bo v Gorico
               peljala hitra cesta. Jaz bi sicer želel, da se tudi ti čim prej voziš od doma do
               Ljubljane po avtocesti, kot tudi ostalim poslancem. Moja krivda pa ni, če se vozim po
               avtocesti iz Sežane v Ljubljano. In res je tudi to, da je v Sežani oziroma na trasi
               avtoceste s Sežano bila urejena vsa dokumentacija in vse zemljišče, ko drugje ti
               primeri niso taki.</p>
               <p>Govoril sem pa o Partizanski cesti, ki je v razsulem stanju, to je dejstvo, in po
               njej se je valilo 300 do 400 tisoč kamionov na leto in to je tudi dejstvo. In po njej
               se je valilo še mnogo tisoč kamionov, ki so to avtocesto gradili. Torej mislim, da ni
               bil odgovor korekten in da je bil zavajajoč. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp24">

               <speaker>PODPREDSEDNIK ANDREJ GERENČER:</speaker>

               <p>Hvala. Gospodje, ne se oddaljevati od teme, ki jo imamo. Gospod Hvalica, še repliko.
            </p>
            </sp>
            <sp xml:id="SDZ2-Izredna-20-1998-03-25.sp25">

               <speaker>IVO HVALICA:</speaker>

               <p>Hvala lepa. Ne samo, da je bil odgovor korekten, bil je pomanjkljiv in zdaj bom
               dopolnil. Hotel sem povedati, da se je izšlo. Obljubljen je ali pa če hočete tudi, ne
               bom uporabil tiste težke besede, ampak "kupovanje" nečesa za "nekaj", kar ni tako
               nujno kot kolega Terčon praviš. Ko govoriš - govorim o Partizanski cesti - ko govoriš
               ti o Partizanski cesti, kako je bila razsuta itd., jaz sem ti odgovoril, da pa imate
               v Sežani obvozno avtocesto, ki pripelje direktno na mejni prehod itd. in omenil sem
               tržaško pristanišče, ti si mi pa odgovoril, da je to bila posledica sporazuma, ki smo
               ga imeli z Italijo - osimske ceste. Kakšen "autšus" je pa to. Prva cesta, ki je bila
               dogovorjena med prejšnjo Jugoslavijo in Italijo, je vendar bila Maribor oziroma
               Šentilj - Nova Gorica. Zakon iz leta 1972, ki ga je izvršni svet prejšnje skupščine
               republike Slovenije sprejel. To je bil prvi zakon in tu se čudim, kolega Terčon, da
               tega ne veš. No vidiš! To je bilo podpisano že takrat, pa avtoceste še dolgo dolgo ne
               bomo imeli. Bil sem zelo prizanesljiv, ko sem govoril o tej cesti. Tu me ne boš
               prepričal, da ni bilo nekih drugih dogovorov, ki so pripeljali do tega, da imamo prej
               avtocesto v Trst kot v Koper.</p>
            </sp>
            <sp xml:id="SDZ2-Izredna-20-1998-03-25.sp26">

               <speaker>PODPREDSEDNIK ANDREJ GERENČER:</speaker>

               <p>Replika, gospod Terčon.</p>
            </sp>
            <sp xml:id="SDZ2-Izredna-20-1998-03-25.sp27">

               <speaker>DAVORIN TERČON:</speaker>

               <p>Govoril sem o osimskih sporazumih, kolega Hvalica, ti si pa zdaj obrnil že na
               nacionalni program, kateri je prvi vseboval. Tega dejstva ne zanikam; je pa res, da
               nacionalni program potem opredeljeval tudi avtocesto v Sežano. In ko se je začela ta
               izgradnja, je Sežana prva imela to urejeno. V ostale insinuacije se ne spuščam. Upam,
               da ne bo prestop župana iz vaše stranke v SLS kriv tudi za to, da se je ta cesta v
               Sežano naredila. Ker če bomo nadaljevali to debato, bomo lahko na koncu prišli do
               tega zaključka.</p>
            </sp>
            <sp xml:id="SDZ2-Izredna-20-1998-03-25.sp28">

               <speaker>PODPREDSEDNIK ANDREJ GERENČER:</speaker>

               <p>Gospod Hvalica. Replika. Potem bomo pa dali besedo predstavnikom vlade.</p>
            </sp>
            <sp xml:id="SDZ2-Izredna-20-1998-03-25.sp29">

               <speaker>IVO HVALICA:</speaker>

               <p>Hvala lepa. Zgolj zaradi zapisnika. Kolega Terčon, osimski sporazumi so predvidevali
               tudi in predvsem avtocesto v Novo Gorico. Saj samo za tisto je bila zakonska osnova
               že v prejšnji državi. Za božjo voljo, če tega ne poznaš, potem ti jaz ne morem
               pomagati.</p>
               <p>Kar se pa tiče Partizanske ceste, želim dvoje: da se rekonstruira, ker je potrebna,
               in da spremeni ime. Hvala.</p>
            </sp>
            <sp xml:id="SDZ2-Izredna-20-1998-03-25.sp30">

               <speaker>PODPREDSEDNIK ANDREJ GERENČER:</speaker>

               <p>Hvala. Proceduralno, gospod Špiletič.</p>
            </sp>
            <sp xml:id="SDZ2-Izredna-20-1998-03-25.sp31">

               <speaker>BOGOMIR ŠPILETIČ:</speaker>

               <p>Hvala za besedo, gospod predsedujoči. Gradivo, ki se nam kar nabira na cesto, zadnje,
               ki smo ga prejeli, sem dobil ob 11.53 - sem si zapisal, moram pa reči, da kljub tej
               obilici gradiva še vednoni poslovnega poročila o poslovanju Darsa v letu od 1996 do
               1997. Drugo dejstvo pa je to, da je ob enih nadaljevanje seje odbora za
               infrastrukturo. Menim, da je utemeljeno oziroma upravičeno, da poslancem omogočite,
               da to obsežno gradivo vsaj na hitro preletijo in da kolikor - toliko pripravljeni
               pridejo na sejo odbora za infrastrukturo.</p>
               <p>Zato predlagam, da sejo prekinete in da zagotovite možnost kvalitetnega dela v
               popoldanskem nadaljevanju te seje. To je moj <title>proceduralni predlog</title> in vas
               prosim, da o tem odločite.</p>
            </sp>
            <sp xml:id="SDZ2-Izredna-20-1998-03-25.sp32">

               <speaker>PODPREDSEDNIK ANDREJ GERENČER:</speaker>

               <p>Hvala. Slišali ste za proceduralni predlog, da prekinemo sejo državnega zbora za
               dopoldanski del, da bi se lahko poslanci pripravili za razpravo na odboru in za
               popoldanski del seje.</p>
               <p>Predlog dajem na glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za predlog? <stage>(21 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da predlog ni sprejet.</p>
               <p>Gospod Hvalica, prosim. <title>Proceduralno?</title>
               </p>
            </sp>
            <sp xml:id="SDZ2-Izredna-20-1998-03-25.sp33">

               <speaker>IVO HVALICA:</speaker>

               <p>Hvala lepa. Spoštovani kolegi, 80 strani gradiva! Niti preleteti ne moremo tega do
               enih! Niti preleteti! Seveda, za tistega, ki ga to ne briga in ki bere časopise med
               sejo, pač to ni važno. Ampak za tistega, ki hoče vsaj malo vizualno absolvirati ta
               material, bi potreboval dve uri, dve uri minimalno! Glede na to, da se pač greste še
               naprej - program, ki ni nacionalen, ki je pač koalicijski - koalicijski, rebalans
               koalicijskega programa izgradnje avtocest, zahtevam v imenu naše stranke eno uro
               odmora. Hvala.</p>
            </sp>
            <sp xml:id="SDZ2-Izredna-20-1998-03-25.sp34">

               <speaker>PODPREDSEDNIK ANDREJ GERENČER:</speaker>

               <p>Ne moremo ponoviti, ker smo glasovali, gospod Hvalica. Predlagam, da v izogib vsem
               tem nespretnostim, ki jih imamo, da predstavniki vlade povzamejo to gradivo in nas z
               njim seznanijo. Prosim.</p>
            </sp>
            <sp xml:id="SDZ2-Izredna-20-1998-03-25.sp35">

               <speaker>IVO HVALICA:</speaker>

               <p>Gospod Andrej Gerenčer, predsedujoči, nisi dobro poslušal mojega predhodnika. Moj
               predhodnik, kolega Špiletič, je samo predlagal vodstvu, da to naredi. Jaz pa zahtevam
               v skladu s poslovnikom eno uro odmora! On je predlagal, da se za to vodstvo odloči -
               da se prekine sejo. Jaz pa zahtevam eno uro odmora in po poslovniku moram to dobiti!
               Hvala.</p>
            </sp>
            <sp xml:id="SDZ2-Izredna-20-1998-03-25.sp36">

               <speaker>PODPREDSEDNIK ANDREJ GERENČER:</speaker>

               <p>Gospod Hvalica, gre za posvetovanje v vaši skupini? Je to razlog? <stage>(Da.)</stage> Gospod
               Hvalica je zahteval posvetovanje za skupino. ...<stage>(Nemir v dvorani.)</stage>... Torej, očitno
               ni novega momenta za prekinitev. Predlagam, da vlada povzame ta material in nas
               seznani s tem, kar smo dobili na mizo. Prosim predstavnika vlade. Prosim, <title>proceduralno,</title> gospod Avšič.</p>
            </sp>
            <sp xml:id="SDZ2-Izredna-20-1998-03-25.sp37">

               <speaker>JOŽE AVŠIČ:</speaker>

               <p>Gospod predsedujoči, gospod Hvalica je prej rekel, da govorimo o rebalansu
               nacionalnega programa.Za božjo voljo, ta tema je na 8. redni seji državnega zbora. Mi
               se danes pogovarjamo o nečem čisto drugem in ne pomešati vsega skupaj. Mi danes
               govorimo o letnem programu in o poroštvenih kreditih in dajmo se tega držati! In
               prosim, da nadaljujemo v tej smeri. Hvala.</p>
            </sp>
            <sp xml:id="SDZ2-Izredna-20-1998-03-25.sp38">

               <speaker>PODPREDSEDNIK ANDREJ GERENČER:</speaker>

               <p>Gospod Terčon, replika.</p>
            </sp>
            <sp xml:id="SDZ2-Izredna-20-1998-03-25.sp39">

               <speaker>DAVORIN TERČON:</speaker>

               <p>Še zadnja replika kolegu Hvalici. Tukaj nisem nikoli rekel, da Gorica ni bila v
               osimskih sporazumih. Kar se pa tiče preimenovanja Partizanske ceste v Sežani, gospod
               Hvalica, o tem odločal bo občinski organ in ljudje v Sežani, ne glede na vaše
               mnenje.</p>
            </sp>
            <sp xml:id="SDZ2-Izredna-20-1998-03-25.sp40">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Hvalica.</p>
            </sp>
            <sp xml:id="SDZ2-Izredna-20-1998-03-25.sp41">

               <speaker>IVO HVALICA:</speaker>

               <p>Hvala lepa. Ne repliciram gospodu Terčonu, ker se mi to zdi irelevantno, ampak
               repliciram gospodu Trofeniku. Ne, pardon. Avšič. Podobna sta si. <stage>(Smeh.)</stage></p>
            </sp>
            <sp xml:id="SDZ2-Izredna-20-1998-03-25.sp42">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani!</p>
            </sp>
            <sp xml:id="SDZ2-Izredna-20-1998-03-25.sp43">

               <speaker>IVO HVALICA:</speaker>

               <p>Primerjajta slike ali pa pojdita pred ogledalo, pa bosta videla, da sta si podobna.
               <stage>(Smeh.)</stage></p>
            </sp>
            <sp xml:id="SDZ2-Izredna-20-1998-03-25.sp44">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani.</p>
            </sp>
            <sp xml:id="SDZ2-Izredna-20-1998-03-25.sp45">

               <speaker>IVO HVALICA:</speaker>

               <p>Se opravičujem, gospod Vili Trofenik. Repliciram gospodu Avšiču. Ne vem, ali niste
               slišali. Že nekajkrat smo tu poudarili, da je rebalans predpogoj za letni načrt
               izgradnje avtocest. To je predpogoj. Najprej je treba govoriti o rebalansu. Ampak,
               kje ste bili do zdaj, saj sem to ne vem kolikokrat ponovil. In zaradi tega je treba
               prej a in potem b. Ali je v redu, to kar se tiče tega.</p>
               <p>Zdaj pa <title>proceduralno.</title> Še enkrat, gospod predsedujoči. Moj kolega, Bogomir
               Špiletič je predlagal državnemu zboru, da glede na situacijo, glede na to, kako smo
               dobili papirje, da to vodstvo državnega zbora uvidi in da bi prekinilo sejo.
               Prekinilo, on ni zahteval odmora. Bodite pozorni, prosim, na besede. Vi ste
               glasovali, ne o mojem predlogu, ker nimate o čem glasovati, jaz pa v skladu s
               poslovnikom zahtevam eno uro odmora. Če hočete, da se udeležimo seje odbora za
               infrastrukturo, če hočete - bom ponovil besede gospoda Brodnika - da bo ta parlament
               sprejel ta program za svoj, za nacionalni program. Če pa hočete, da je to koalicijski
               program, potem to, ne vem, dostavljajte nam še druge materiale, brez žiga, brez tega,
               da je zavedeno v državnem zboru in tako dalje. Sestajajte se separe in tako dalje.
               Počnite, kar hočete, samo potem ne govoriti o nacionalnem programu.</p>
               <p>Torej, jaz še enkrat opozarjam, ker drugače bo kršen poslovnik, na razliko med
               predlogom gospoda Špiletiča in mojo zahtevo na podlagi poslovniških določil. Hvala
               lepa.</p>
            </sp>
            <sp xml:id="SDZ2-Izredna-20-1998-03-25.sp46">

               <speaker>PODPREDSEDNIK ANDREJ GERENČER:</speaker>

               <p>Hvala. To moramo rešiti, gospod Presečnik, moramo rešiti najprej proceduralno. Se
               opravičujem. Glede na to, ker je imela poslanska skupina že enkrat odmor za
               posvetovanje, ampak še enkrat, da ne bo zapletov na seji odbora in seji državnega
               zbora ob 14.30. Predlagam, da končamo dopoldanski del seje in nadaljujemo ob
               14.30.</p>
               <p><stage>(Seja je bila prekinjena ob 12.19 uri in se je nadaljevala ob 14.38 uri.)</stage></p>
            </sp>
            <sp xml:id="SDZ2-Izredna-20-1998-03-25.sp47">

               <speaker>PODPREDSEDNIK ANDREJ GERENČER:</speaker>

               <p>Nadaljujemo z delom državnega zbora. Prosim, da ugotovimo sklepčnost v dvorani! <stage>(53
               poslancev.)</stage> Zbor je sklepčen in lahko nadaljuje z delom.</p>
               <p>Poslanska skupina Socialdemokratov je prosila odmor. Ali želite besedo? <stage>(Ne želite.)</stage>
               Prosim, gospod Špiletič, vodja poslanske skupine.</p>
            </sp>
            <sp xml:id="SDZ2-Izredna-20-1998-03-25.sp48">

               <speaker>BOGOMIR ŠPILETIČ:</speaker>

               <p>Gospod podpredsednik, hvala za besedo. Jaz menim, da ni bil ta odmor, mi smo sicer
               prosili za odmor, vendar nam ga niste odredili. Če boste pogledali stenogram, je bila
               seja prekinjena, zato se nisem priglasil k besedi v imenu poslanske skupine, ampak
               zgolj, da pojasnim, da gre za nadaljevanje prekinjene seje.</p>
            </sp>
            <sp xml:id="SDZ2-Izredna-20-1998-03-25.sp49">

               <speaker>PODPREDSEDNIK ANDREJ GERENČER:</speaker>

               <p>Hvala. Bomo nadaljevali sejo. Upam, da smo se v tem odmoru tudi dogovorili in
               pogovorili, da lahko normalno delamo naprej. Prosim predstavnike vlade, da glede na
               material, ki smo ga dobili, ki smo ga poskušali prebrati, želijo besedo? <stage>(Ne.)</stage>
               Nadaljujemo z razpravo. Prijavljen je gospod Bogomir Zamernik.</p>
            </sp>
            <sp xml:id="SDZ2-Izredna-20-1998-03-25.sp50">

               <speaker>BOGOMIR ZAMERNIK:</speaker>

               <p>Hvala lepa za besedo. Ne vem, verjetno je zdaj minister tu. Začudilo me je, da na vsa
               ta dodatna gradiva, ki smo jih sedaj dobili na mizo, ni bilo praktično nobenega
               dodatnega pojasnila s strani vlade. Spomnil bi vas na sprejemanje dnevnega reda pri
               20. izredni seji državnega zbora. Takrat je predsednik odbora za infrastrukturo
               zahteval širitev dnevnega reda s točkami, s katerimi se zdaj že skoraj cel teden
               ukvarjamo. Sprašujem vas, zakaj, za božjo voljo, je to bilo potrebno? Zakaj nismo
               pustili, da bi šli normalno naprej, da bi na 8. redni seji obravnavali tisti temeljni
               akt, katerega zdaj premetavamo enkrat na to izredno sejo, pa na sejo odbora za
               infrastrukturo, se pravi spremembe nacionalnega programa oziroma rebalansa za
               izgradnjo avtocest. Hoteli ste tako, posilili ste dodatno širitev izredne seje,
               čeprav ta zadeva na to sejo nikakor ne spada. Odločno zavračam očitke, ki so bile
               danes povzete tudi v medijih, da je opozicija tista, ki je kriva za to, da se zadeva
               zavlačuje.</p>
               <p>Zato vas prosim, dogovorimo se nekaj, če se že ne poslušamo, da prekinemo in da
               nadaljujemo z 8. redno sejo. Ni to sicer proceduralni predlog. Vendar tisti, ki ste
               posiljevali širitev te izredne seje, na katero to niti ne sodi, razmislite o tem.
               Hvala.</p>
            </sp>
            <sp xml:id="SDZ2-Izredna-20-1998-03-25.sp51">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Hvalica.</p>
            </sp>
            <sp xml:id="SDZ2-Izredna-20-1998-03-25.sp52">

               <speaker>IVO HVALICA:</speaker>

               <p>Hvala lepa, gospod predsedujoči. Torej, moj poslanski kolega je zelo dobro,
               utemeljeno vprašal, čemu potem ta dodatna točka na tej izredni seji nosi številko
               4.a? Vse, kar je a, b in tako dalje, je dodatno. Tu ni odgovora. Predvsem pa se
               neizmerno čudim predstavnikom vlade, da ne pojasnijo tega, kar so sicer dobili
               neuradno. Tu zahtevam pojasnilo vodstva državnega zbora, zakaj smo dobili te papirje,
               ne da bi bili zavedeni, kot vsak drug papir, ki ga dobimo na mizi v državnem zboru. V
               preteklosti se spomnim, da smo samo enkrat dobili takšen papir. To je bil nek non
               paper, ki ga je Thaler "talal" tu v tej dvorani. Sicer pa se ne spomnim, da bi dobili
               kakšne podobne dokumente brez žiga državnega zbora. Ker predstavniki vlade molčijo,
               bom jaz spraševal, saj ne verjamem, da bo odgovor. Dokument številka 4, na roko
               napisano, poslovno poročilo za leto 1997, Družba za državne ceste, Ljubljana, Tržaška
               cesta 19.a. Tretja stran, točka 9, druga alinea: Poslovni prostori v Ljubljani, 790
               milijonov 671 tisoč 346 tolarjev. Poslovni prostori v Ljubljani. Alinea številka 5,
               preskočimo avtomobile, mobitele in vse to: 63 milijonov. Mislim, da lahko zahtevam
               pojasnilo za te številke. Prosim, želim, zahtevati skoraj ne morem več, ker zgleda,
               da to ni več pravica poslancev državnega zbora Republike Slovenije. Želim, da mi
               predstavnik vlade pojasni te enormne številke. Hvala.</p>
            </sp>
            <sp xml:id="SDZ2-Izredna-20-1998-03-25.sp53">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Kdo želi besedo? Gospod minister, prosim. Mag. Bergauer.</p>
            </sp>
            <sp xml:id="SDZ2-Izredna-20-1998-03-25.sp54">

               <speaker>MAG. ANTON BERGAUER:</speaker>

               <p>Hvala, gospod predsedujoči. Spoštovane poslanke, poslanci! Na vprašanja, ki jih je
               ravnokar postavil gospod Hvalica, moram reči, da so to poročila, ki so jih podali
               direktno pripravljavci gradiv. Vlada teh gradiv še ni obravnavala, ker so še v
               postopku. Zaradi tega je to gradivo pripravljavcev, to je Družbe za državne ceste.
               Hvala.</p>
            </sp>
            <sp xml:id="SDZ2-Izredna-20-1998-03-25.sp55">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Špiletič, replika gospod Hvalica.</p>
            </sp>
            <sp xml:id="SDZ2-Izredna-20-1998-03-25.sp56">

               <speaker>IVO HVALICA:</speaker>

               <p>Hvala lepa, gospod predsedujoči. Torej, minister se je lepo izmazal tukaj. To pa ne
               pomeni, da se enako lepo lahko izogne tudi predstavnik DDC-ja. Naj pride sem, pa naj
               pove. Jaz ga tu izzovem, izzivam, da to pove, sicer bom verjel, da smo dobili neke
               fantomatične papirje, ki nič ne predstavljajo, za katere... Vlada jih ni obravnavala,
               gor piše interno, ni žiga državnega zbora itd.. Zakaj ste potem to razdelili. Jaz
               mislim, da tako ne moremo naprej. Zakaj ste potem hoteli to točko postaviti kot
               dodatno točko na 20. izredno sejo državnega zbora? Počakali bi, da bi obravnavali, in
               kar bi bilo tudi pravilno, rebalans, ki je na dnevnem redu 8. redne seje, in potem bi
               to obravnavali. Ker jaz še enkrat povem, rebalans je osnova za sprejem letnega
               načrta. Saj moraš najprej poračunati za nazaj, potem pa štartati naprej. Običajno je
               tako, sicer pa gradiš stopnico brez temelja, tam nekje na sredi, lahko je tudi proti
               vrhu, ampak vse skupaj ti lahko dol pade. Najprej rebalans.</p>
               <p>Torej, jaz zdaj ne vem, kaj naj naredimo. Poglejte, mi imamo veliko dobre volje. Na
               seji poslanske skupine, ki smo jo opravili pred pol ure, smo se dogovorili, da bomo
               maksimalno konstruktivni, da slučajno ne bi kdo rekel, da mi oviramo to. Ne, mi
               hočemo samo transparentnost. Čim hitrejši boste vi z vašimi pojasnili, tem manj bomo
               mi proceduralno zapletali oziroma sploh ne bomo zapletali in zadevo bomo spravili pod
               streho. "Ampak po vrsti, po vrsti, kot hiše v Trsti", pravi primorski pregovor. Po
               vrsti, eno za drugim. Nobena hiša se še ni začela graditi pri strehi. Če pa se je že
               začela, je bilo to zgolj v sanjski predstavi.</p>
               <p>Torej, lepo prosim, če hočete, da bomo konstruktivni, kooperativni, da bomo
               sodelovali, govorite vendar o nacionalnem programu, potem pridite tu in pojasnite.
               Poglejte minister, vi sicer niste obravnavali tega na vladi, ampak če vi ne veste,
               kaj pomeni tako visoka številka, potem vi marsikaj ne veste. Ne vem, jaz bi na vašem
               mestu sigurno to izrecitiral na pamet. Vi pa nočete odgovoriti, ker tega na vladi
               niste obravnavali. Ne vem. Ali ste na vladi obravnavali, preden ste začeli uporabo
               tega zneska. Po mojem, da. Po mojem, da! Če pa tega niste obravnavali in ste dovolili
               odprtje take proračunske postavke, potem pač nimam besed. Potem nismo več v
               parlamentarni demokraciji.</p>
               <p>Torej, lepo prosim za pojasnila, da to našo proceduro pripeljemo do konca. Hvala
               lepa.</p>
            </sp>
            <sp xml:id="SDZ2-Izredna-20-1998-03-25.sp57">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Hvalica, še enkrat ponovim. Materiale so predstavniki DDC-ja predložili
               odboru za infrastrukturo na vpogled.... <stage>(Gospod Hvalica iz dvorane.)</stage> Da končam,
               dovolite.</p>
               <p>V državni zbor to ni prišlo uradno, tudi nima uradne zaznambe. Vodstvo odbora se je
               danes odločilo, da se material razmnoži in se ga da vsem poslancem. To smo storili.
               Toliko v odgovor na vaše vprašanje. Prosim.</p>
            </sp>
            <sp xml:id="SDZ2-Izredna-20-1998-03-25.sp58">

               <speaker>IVO HVALICA:</speaker>

               <p>Hvala lepa, gospod predsedujoči. Prej sem govoril o famoznem šesterokotniku. Vse to
               predstavlja vlado. Še enkrat povem, po mojem vedenju - lahko, da nimam prav - je
               vlada skupščina, ker je Dars d.d., skupščina Darsa d.d. Ja, za božjo voljo, če nimam
               prav, naj pride nekdo sem, pa naj temu oporeka! Naj pove, da nimam prav! To je vse
               skupaj vladino gradivo, to niso neki privatniki; lahko, da se tako obnašajo, ampak
               zaenkrat niso. Hvala.</p>
            </sp>
            <sp xml:id="SDZ2-Izredna-20-1998-03-25.sp59">

               <speaker>PODPREDSEDNIK ANDREJ GERENČER:</speaker>

               <p>Hvala. Gremo naprej. Kdo želi besedo? Gospod minister, prosim.</p>
            </sp>
            <sp xml:id="SDZ2-Izredna-20-1998-03-25.sp60">

               <speaker>MAG. ANTON BERGAUER:</speaker>

               <p>Hvala lepa za besedo. Jaz bi še enkrat rad pojasnil, da poročila, poslovnega poročila
               Družbe za državne ceste za leto 1996 vlada še ni obravnavala; je sicer zdajle
               narejeno poročilo revizijske hiše, sedaj mora to obravnavati nadzorni svet in potem
               pride to na vlado. Ko bo vlada obravnavala, takrat lahko tudi kot predstavniki vlade
               podamo, kot vlada, tudi svoja stališča.</p>
               <p>Kar se pa tiče gradiv, ki so bila dana s strani izvajalca, to je Družbe za državne
               ceste, so gradiva tukaj. Mislim, da bodo tudi predstavniki Družbe za državne ceste na
               vsako vprašanje, ki bo postavljeno oziroma ki je postavljeno, odgovorili. Poročilo za
               1997. leto je pa šele v pripravi in še niti ni revizijskega poročila, niti še
               poročila oziroma obravnave na nadzornem svetu. Ko bo vse to pripravljeno, se bo vse
               to seveda normalno obravnavalo.</p>
               <p>Bi pa morda samo še to pojasnil, da gradiva, ki jih sedaj obravnavamo, to je letni
               program razvoja in vzdrževanja avtocest, je program, ki je dopolnjen tako, da bazira
               na obstoječem nacionalnem programu gradnje avtocest v Republiki Sloveniji, zato je to
               samostojen dokument, ki obravnava potek izvajanja del v letošnjem letu na osnovi
               starega oziroma do sedaj obstoječega programa. Zato so tudi na odboru bili sprejeti
               amandmaji in predlagani v obravnavo tukaj v državnem zboru. Dokument je pripravljen
               tako, da je na osnovi obstoječega nacionalnega programa. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp61">

               <speaker>PODPREDSEDNIK ANDREJ GERENČER:</speaker>

               <p>Gospod Veber.</p>
            </sp>
            <sp xml:id="SDZ2-Izredna-20-1998-03-25.sp62">

               <speaker>JANKO VEBER:</speaker>

               <p>Hvala za besedo. Lepo pozdravljeni! Torej, scenarij, ki je bil predviden in na
               katerega smo opozarjali v Združeni listi socialnih demokratov, ko se je sprejemal
               dnevni red za 20. izredno sejo, se seveda v celoti realizira. Vsa zatrjevanja
               predlagateljev razširitve dnevnega reda, da bo s tem skrajšan postopek in omogočeno,
               da se bodo začela izvajati dela v letu 1998 tako v investicijskem delu kot pri
               vzdrževanjih, seveda očitno ne držijo in se vse skupaj podaljšuje. Postavlja se
               vprašanje, kako naprej. Mi smo v tem postopku predlagali že kar nekaj sklepov, tudi
               pri samem sprejemanju dnevnega reda, da to sploh ne pride na dnevni red, da ne pride
               do razširitve in da se poskuša upoštevati procedura, torej, nacionalni program in
               potem naprej razprava.</p>
               <p>Glede na to, da smo pozneje že razpravljali oziroma da se je to uvrstilo na dnevni
               red in smo o tem že razpravljali, tudi v vseh dosedanjih razpravah pa je bilo
               razvidno, da je izredno veliko številko kritik oziroma pripomb na plan, smo seveda
               vložili tudi dodatni sklep, ki se je glasil tako, da se odločanje o tej točki preloži
               na prvo naslednjo sejo. Tudi to ni bilo izglasovano. Zato mislim, da smo nekako
               izčrpali vse možnosti rešitev, ki so v teh zapletih pravzaprav nastale. Če ta hip
               poskušamo nekako oceniti situacijo, v kateri smo, je seveda izredno nehvaležno
               predlagati ali pa tudi sicer ni nekega jasnega predloga, kako naprej, pa vendarle.
               Menimo, da ob tem upoštevanju amandmajev, ki so bili predloženi za odpravo
               pomanjkljivosti letnega plana razvoja vzdrževanja avtocest, o katerih je prej
               minister govoril, je dana neke vrste osnova za to, da se opravi ta razprava in tudi
               nekako odpravi pomanjkljivost, ker ta program ni usklajen z rebalansom nacionalnega
               programa. Seveda v tistem fizičnem delu dejansko ni usklajen, v denarnem, finančnem
               delu pa seveda stari nacionalni program, če smo pošteni, ravno tako ne omogoča
               razprave o tem planu. Odstopanja so seveda, kot smo že mnogokrat slišali, izredna in
               tudi ni neke trdne podlage za to.</p>
               <p>Vendarle, vidimo nek možen razplet v tem, da se tudi ob vseh teh pripombah, ki so
               bile dane, upremo na možnosti, ki pa jih v tej državi imamo, da dobimo od ustreznih
               strokovnih institucij odgovore na premnoga vprašanja, ki so bila postavljena. Kajti
               menim, da tudi sam državni zbor in poslanci bodo izredno težko vsa gradiva, ki smo
               jih danes dobili in ki jih bomo morali dobiti tudi še v prihodnje, izredno težko
               natančno razdelali in tudi oblikovali ustrezne rešitve in sklepe. Zato mislimo, da je
               zelo umesten naslednji sklep, da bi tako k predlogu letnega plana razvoja in
               vzdrževanja avtocest in tudi k predlogu letnega programa dela Dars za leto 1998
               sprejeli naslednji sklep: "Državni zbor Republike Slovenije predlaga računskemu
               sodišču Republike Slovenije naj glede na pripombe in vprašanja o pomanjkljivostih in
               nepravilnostih finančnega poslovanja Darsa, ki so bile izrečene v razpravi na
               državnem zboru ob obravnavi predloga letnega plana razvoja in vzdrževanja avtocest za
               leto 1998 in predloga letnega programa DARS d.d. za leto 1998, čimprej ter prednostno
               pregleda poslovanje Darsa in o tem pripravi revizijsko poročilo ter ga predloži
               Državnemu zboru Republike Slovenije." Smiselnost tega sklepa vidimo tudi v tem, ker
               računsko sodišče lahko pregleda poslovanje tudi tistih družb, ki poslujejo z Darsom,
               in seveda lahko ta pregled vključuje tudi Družbo za državne ceste in če bo potrebno,
               seveda tudi vse ostale. Tako bi nekako dobili na podlagi tega tudi neko realno oceno
               teh gradiv, ki danes, lahko rečemo, krožijo po državnem zboru. V nadaljevanju bi tako
               dobili možnost kvalitetnejšega odločanja oziroma nekako tudi sprejemanja ustreznih
               sklepov na podlagi znanih dejstev, ki bi pač, po mojem mnenju, morala biti predočena
               iz poročil, predvsem računskega sodišča, ki verjetno da je in predvsem je
               ustanovljeno v tej državi ravno zato, da poskuša nekatere stvari, o katerih se danes
               sprašujemo, razjasniti in je poklicano za to bistveno bolj kot sam državni zbor.</p>
               <p>Če je to ena od možnih rešitev, da se sprejme ta sklep in da se potem poskuša nekako
               tudi ta program za leto 1998 spraviti pod streho in omogočiti Darsu, da pravzaprav
               izvede letni program, je to ena od možnih rešitev oziroma ena od novih rešitev, ki jo
               ponovno dajemo v proceduro in tudi v sprejem. Kajti ves ta čas, pri vseh teh
               razpravah smo se zavzemali za to, da dobimo čim več podatkov, da dobimo nek logičen
               pregled nad vsemi temi podatki in da poskušamo doseči tudi to, da se procedura
               sprejemanja vseh teh programov spoštuje, vendar v celoti očitno to izgleda, ne bo
               možno. Pa tudi sicer, če upoštevam razpravo, ki je bila danes opravljena v okviru
               odbora za infrastrukturo in je bila vezana na rebalans nacionalnega programa, lahko
               sklepamo, da nacionalnega programa ne bo možno sprejeti po nekem hitrem postopku na
               eni seji, ampak bo potrebno razpravljati o nacionalnem programu verjetno po najmanj
               dvofaznem postopku, če bodo vse te spremembe, ki so bile nekako nakazane, vnešene v
               ta program in tudi pozneje ponovno predočene državnemu zboru v obravnavo. Vse te
               vsebinske spremembe, mislim, da so takšne, da ne bodo omogočale hitrejšega sprejema
               nacionalnega programa.</p>
               <p>Seveda je časovna komponenta pomembna pri gradnji avtocest in je povezana predvsem
               tudi z neke vrste gradbeno sezono. V celoti čakati na dokončno razpravo in sprejem
               rebalansa in spoštovati proceduro, seveda pomeni, da šele pozneje pristopimo k
               programu za leto 1998, in najbrž res ne bo realiziran določen obseg del, ki je
               planiran za leto 1998. Vendar želim še enkrat poudariti, da ima državni zbor najmanj
               ali pa izredno malo pri tem, da je prišlo do teh zapletov. Mislim, da tudi
               neusklajenost pri vladi, ko se enkrat zagovarja redna procedura, drugič se da nek
               program oziroma se da neka varianta, po kateri se poskuša prehitevati, kaže na
               neusklajenost. Vsa ta neusklajenost pa se potem odrazi tudi v razpravah v državnem
               zboru, ki pa je tisti končni filter, ki da mnenje na to. In da tudi dokažemo, da v
               državnem zboru smo lahko operativnejši, mislim, da bi bil to nek smiseln predlog, ki
               ga poskušam nekako oblikovati oziroma smo ga poskušali oblikovati v poslanski skupini
               Združene liste socialnih demokratov.</p>
               <p>S tem bi to razpravo seveda zaključil oziroma pred samim zaključkom bi pa seveda
               opozoril še na pomanjkljivost tako pri programu za leto 1998 kot tudi pri nacionalnem
               programu in neposredno za to nosi odgovornost vlada. Pri vseh teh razpravah se nam
               je, lahko rečem, zopet prikazala Marija, če to poskušam nekoliko v šali predstaviti.
               Gre seveda za sklad kmetijskih zemljišč in gozdov Republike Slovenije, kjer je očitno
               gospa Marija Lukačič, kot direktorica, ki ji je mandat potekel, zapustila ta sklad v
               stanju, da je ob njenem odhodu oziroma njeni prekinitvi funkcije postal ta sklad
               neoperativen. Z dopisom in v dopisu in v dodatnem gradivu, ki smo ga dobili za 20.
               sejo odbora za infrastrukturo in okolje, ugotavljamo, da minister gospod Bergauer
               piše gospodu Smrkolju, ministru za kmetijstvo, gozdarstvo in prehrano, da nastaja
               problem pri realizaciji programa za leto 1998, konkretno na obvoznici Ajdovščina, in
               seveda če ne bo urejen prenos zemljišč oziroma lastništvo zemljišč na teh odsekih
               oziroma na območjih, ki so v državni lasti, bo prišlo do zastoja del in tudi do
               škode, tako v letu 1998 kot tudi pri nacionalnem programu. Tudi tega minimalnega
               koraka vlada do sedaj ni naredila in resnično ne vem, kdo v tej državi si ne želi, da
               se te avtoceste zgradijo. Hvala.</p>
            </sp>
            <sp xml:id="SDZ2-Izredna-20-1998-03-25.sp63">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Veber. Jaz prosim pismeno vaš predlog. Besedo ima gospod Špiletič.</p>
            </sp>
            <sp xml:id="SDZ2-Izredna-20-1998-03-25.sp64">

               <speaker>BOGOMIR ŠPILETIČ:</speaker>

               <p>Hvala za besedo. Gospod predsedujoči, jaz bi najprej vprašal, če so tu tudi
               predstavniki družbe za avtoceste, DDC-ja. Če so, potem pričakujem, da bodo podali
               najprej odgovore že na tisto, kar je zastavil moj kolega Ivo Hvalica, sam bi pa k
               temu dodal še dve ugotovitvi iz poročila o poslovanju v letu 1996. Namreč, ugotovimo
               lahko, da ta družba posluje s 46 odstotnim dobičkom. To je fenomen. Mislim, kje,
               pokažite mi v Evropi, posluje neka družba s 96 <stage>(?)</stage> odstotnim dobičkom. Če imate ta
               recept, dajte ga izvoziti nekaj, pa boste veliko zaslužili z njim. To je inovacija.
               Če ste res tako produktivni, če je to rezultat vašega dela, potem bom iz te govornice
               čestital, ampak ko boste to seveda dokazali. Drugo pa me zanima, kaj pomeni v bilanci
               stanja postavka: dolgoročne rezervacije za pokojnine, 13 milijonov in še nekaj, poleg
               tistega seveda, kar je že vprašal moj strankarski kolega Ivo Hvalica. Toliko samo v
               zvezi s poslovnim poročilom za leto 1996.</p>
               <p>Ker pa se gospod minister tako spretno izmika podati kakršen koli odgovor na
               zastavljeno vprašanje, ga pa sprašujem, kaj je vlada kot skupščina Darsa ukrenila na
               podlagi mnenja računskega sodišča oziroma poročila računskega sodišča o nadzoru
               priprave predloga investicijske odločitve za avtocestni odsek Vransko - Blagovica,
               kjer je računsko sodišče ugotovilo, da Dars ni zagotovil potrebnih strokovnih podlag
               za vrednotenje štirih variant avtocestnega odseka Vransko - Blagovica in tako naprej.
               To je bilo vročeno ne samo državnemu zboru ampak tudi vladi in pa vladi v vlogi
               skupščine Darsa. Zato da bi resnično prosil, če lahko kdo poda vsaj kakšen odgovor na
               ti dve zastavljeni vprašanji, kajti potem imam še kakšno vprašanje. Če pa tu
               zastavljamo vprašanja sami sebi, predstavniki, ki so bili vabljeni na to sejo, da
               podajo odgovore oziroma pojasnila na vprašanja poslancev, pa nemo sedijo v kotu levo,
               s te strani gledano zgoraj, potem za to govornico nima več smisla prihajati, ampak
               nam ostanejo druge oblike izsiljevanja odgovorov na številna odprta vprašanja.</p>
            </sp>
            <sp xml:id="SDZ2-Izredna-20-1998-03-25.sp65">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Špiletič. Še gospod Hvalica, potem pa damo besedo predstavnikom
               DDC.</p>
            </sp>
            <sp xml:id="SDZ2-Izredna-20-1998-03-25.sp66">

               <speaker>IVO HVALICA:</speaker>

               <p>Hvala, gospod predsedujoči. Jaz bi malo korigiral mojega poslanskega kolega gospoda
               Špiletiča. Minister se namreč, sem trdno prepričan, nespretno maže tukaj ven. Moj
               kolega je rekel spretno. Ministru se je zareklo pred nekaj trenutki celo to, da je
               točka dnevnega reda, ki je sedaj na vrsti, torej 4 a - predlog letnega plana razvoja
               in vzdrževanja avtocest za leto 1998, da bazira na nerebalansiranem nacionalnem
               programu. Ja, ta je pa dobra! Ta je pa dobra! Mi pa imamo v postopku rebalans tega
               plana. To ste rekli, minister, vam lahko zopet dokažem kot v primeru projektiranja,
               kot v primeru o odkupu zemljišč, očitno vam ta terminologija še ne leži dovolj. Ne
               bom ponavljal tistega, kar je rekel gospod Veber, podpiram pa njegov predlog sklepa
               in mislim, da bi moral, ker je to bil sklep proceduralne narave, da bi moral
               predsedujoči dati to na glasovanje. Jaz to podpiram in tudi naša poslanska skupina
               podpira to.</p>
               <p>V dokaz, kaj se dogaja v vladi, pa ne v vladi, ampak v koaliciji, pa ne samo v
               koaliciji, v sami stranki, saj mislim, da ste član SLS-a, nekateri pravijo, da ne,
               ampak ne vem. Vi pišete, kot je že omenil gospod Veber, ministru Smrkolju glede
               obvoznice v Ajdovščini in kaj se vam zapiše. Torej svojemu strankarskemu, baje
               strankarskemu kolegu v vladi, pišete naslednje: "Predstavniki sklada kmetijskih
               zemljišč in gozdov so Dars d.d. obvestili, da zaradi poteka mandata direktorice gospe
               Marije Lukačič na skladu ni pooblaščenega podpisnika pogodb." Pa dajte mu to
               povedati.</p>
               <p>Vi pa njemu pišete! No, to je potrebovalo tudi natančno devet dni, da je prišlo do
               mene - enajst dni! - devet dni je potrebovalo do državnega zbora, potem pa še pet
               dni, in tako se ta zadeva vleče. Ampak zanimivo, kaj piše še naprej, kaj se vam
               zapiše: "Brez pridobitve navedenih parcel ne bo mogoče pridobiti enotnega dovoljenja
               za gradnjo obvoznice Ajdovščina, kar pomeni ustavitev vseh del." Gospod minister, ali
               delate nezakonito? Predpogoj za lokacijsko odločbo je vendar lastništvena parcela! Tu
               ste podpisali nezakonitost in temu je tako - tu ste se podpisali! V vseh
               parlamentarnih demokracijah bi vi zdaj leteli zaradi tega papirja! Ker ste nedvoumno
               napisali - preberem še enkrat: "Brez pridobitve navedenih parcel ne bo mogoče
               pridobiti enotnega dovoljenja za gradnjo obvoznice Ajdovščina, kar pomeni ustavitev
               vseh del." Ustavitev vseh del - in jaz se vozim vsak dan mimo in so zastoji na cesti,
               tudi potiho preklinjam, dela se, vidim, to je ena proti ena. In zdaj nadaljujem...
               "vseh del, ki so se že začela izvajati na podlagi delnih enotnih dovoljenj za
               gradnjo, in zamudo pri gradnji obvoznice"... Tu vi z delnimi gradbenimi dovoljenji
               okrog prenašate samega sebe. To je star trik, ki ga poznamo. Pa verjetno niste prišli
               že do tega, da imate gradbeno dovoljenje za spodnji ustroj, pa za posamezen propust,
               pa za eno križišče, pa ne vem kaj. Jaz ne vem, no! In govorite o veleusposobljenosti,
               o stroki in ne vem še o čem. Torej, jaz tega ne razumem. "Hkrati pa tudi pomeni..."
               torej to še nadaljuje,... "zamudo pri izvajanju nacionalnega programa izgradnje
               avtocest v Republiki Sloveniji". Torej bi bilo boljše, da tega dopisa ne bi napisali,
               to vam povem. Predvsem pa se mi zdi - bom uporabil moj termin - nehigienično, da se
               na takšen način dva ministra, ki sta baje iz iste stranke, pogovarjata, komunicirata.
               Ja, dajta se zmeniti! Kdo vam je pa do sedaj preprečil, da niste imenovali
               direktorice sklada? Kdo vam je preprečil? Manjšina v državnem zboru sigurno ne!
               Hvala.</p>
            </sp>
            <sp xml:id="SDZ2-Izredna-20-1998-03-25.sp67">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Hvalica. Gospod Hvalica, jaz bom dal predlog, ki ga je dal gospod
               Veber, na glasovanje, ko bomo odločali o sklepih k tej točki dnevnega reda.</p>
               <p>Kdo želi besedo? Gospod minister, prosim.</p>
            </sp>
            <sp xml:id="SDZ2-Izredna-20-1998-03-25.sp68">

               <speaker>MAG. ANTON BERGAUER:</speaker>

               <p>Hvala lepa za besedo. Jaz bi samo to rekel, da v dopisu, ki ga je gospod Hvalica
               prebral, je bil na koncu podan tudi odgovor. Se pravi, zakonodaja dopušča tudi delne
               gradnje in za celoto seveda rabimo rešen tudi ta del, se pravi, podpisanih pogodb, ki
               so potrebne za celotno traso. Mislim, da je to pravilen način komuniciranja v vladah,
               da si resorji medsebojno tudi vodijo korespondenco. Mislim, da to ni potrebno, da se
               o tem posebej razpravlja, ali je to prav med dvema ministroma ali ni, da imata
               korespondenco za pomembne zadeve.</p>
               <p>Tako je to tudi pravilno in nič narobe. Se pa lahko po obstoječi zakonodaji gradi po
               posameznih delnih odsekih in to se tudi izvaja. Toliko. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp69">

               <speaker>PODPREDSEDNIK ANDREJ GERENČER:</speaker>

               <p>Hvala. Replika gospod Hvalica, potem je gospod Špiletič.</p>
            </sp>
            <sp xml:id="SDZ2-Izredna-20-1998-03-25.sp70">

               <speaker>IVO HVALICA:</speaker>

               <p>Hvala lepa. Gospod minister, ali imate mogoče ta dopis pred sabo? Ker očitno vi slabo
               preberete to stvar. Delna dovoljenja, da. Ampak veste, kaj se je vam zapisalo tu,
               delnih enotnih dovoljenj. Ja, če je delno, ni enotno. Če je enotno, ni delno.</p>
               <p>Še enkrat vam preberem: "Ustavitev vseh del, ki so se že pričela izvajati na podlagi
               delnih enotnih dovoljenj." To je nova terminologija. "Delno enotno dovoljenje." Ja,
               kje ste to našli? V zakonu o graditvi objektov! Delnih enotnih dovoljenj! Ja, potem
               ni čudno, da smo ta zakon šestkrat spreminjali in po zahtevi čistopisa je bilo takšno
               "skropucalo" nepojmljivo. Spomnite se, kakšne akrobacije sem jaz tu delal takrat, v
               prejšnje mandatu. In rezultat je možno tudi... Je možno, ja, če govorite tako. Ampak,
               zdaj pa pomislite na smisel tega termina. Delno enotno dovoljenje. Hvala. Nimam
               besed.</p>
            </sp>
            <sp xml:id="SDZ2-Izredna-20-1998-03-25.sp71">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Špiletič.</p>
            </sp>
            <sp xml:id="SDZ2-Izredna-20-1998-03-25.sp72">

               <speaker>BOGOMIR ŠPILETIČ:</speaker>

               <p>Hvala za besedo. Jaz ne vem, ali minister pozablja, ali si ne zapiše. Namreč niti z
               besedo se ni dotaknil kakršnega koli podajanja odgovora na moje zastavljeno
               vprašanje. Kaj je storila vlada v imenu skupščine Darsa na podlagi podanih ugotovitev
               računskega sodišča, da Dars ni zagotovil potrebnih strokovnih podlag za vrednotenje
               štirih variant avtocestnega odseka Vransko-Blagovica? Takšna ugotovitev vendar
               pomeni, da lahko obstaja sum. Milo rečeno, lahko obstaja sum, da je prišlo do
               velikega, tudi neracionalnega trošenja proračunskih sredstev.</p>
               <p>Sprašujem še enkrat. Kaj je storila vlada, da bi to zadevo sankcionirala, proučila
               ali kakorkoli ali pa nagradila, če je v končni fazi bilo vse v redu?</p>
               <p>Torej, gospod minister. Resnično prosim za odgovor. Vas, gospod predsedujoči, pa
               sprašujem, ali ste predstavnike DDC-ja pozvali v to dvorano, da nas gledajo ali zato,
               da bodo tudi kaj odgovarjali. Če so tu samo zato, da nas gledajo, potem je njihovo
               mesto na balkonu. Zdaj pa prosim, da odločite v skladu s tem.</p>
            </sp>
            <sp xml:id="SDZ2-Izredna-20-1998-03-25.sp73">

               <speaker>PODPREDSEDNIK ANDREJ GERENČER:</speaker>

               <p>Hvala. Zdaj dajem besedo gospodu ministru. Pričakujem pa tudi, da se v razpravo
               vključijo predstavniki DDC-ja. Ampak je prav, da so počakali vsa vprašanja, da bi
               potem lažje odgovarjali. Imamo še nekaj najavljenih razpravljavcev.</p>
            </sp>
            <sp xml:id="SDZ2-Izredna-20-1998-03-25.sp74">

               <speaker>MAG. ANTON BERGAUER:</speaker>

               <p>Hvala lepa za besedo. Se oproščam, da nisem že v prvem nastopu povedal, kako je z
               mnenjem, ki ga je dalo računsko sodišče na odsek Vransko - Blagovica. Moram reči, da
               je to mnenje pridržkom, kar pomeni, da imajo določene pridržke, ampak da vse, na kar
               opozarjajo, bomo zagotovili in to je tudi vlada dejansko obravnavala in tudi sprejela
               isto tako stališče, da bomo v nadaljnjih postopkih na naslednje odseke, ki jih bomo
               začeli graditi, upoštevali vsa priporočila in zahteve računskega sodišča, ki ga
               postavljajo v svojem dopisu oziroma mnenju, poročilu o nadzoru za odsek avtoceste
               Vransko - Blagovica. Ta priporočila se bodo upoštevala v bodočih odsekih. Za nazaj pa
               je jasno, da imamo tudi v okviru ministrstva in tudi vseh ostalih služb mehanizme, ki
               nadzorujejo in bodo tudi pregledali postopke za nazaj in ukrepali, če bodo odkrili
               morebitne nepravilnosti, in tudi v bodoče vgradili določene mehanizme, da ne bo
               prihajalo več do morebitnih napak, na katere bi računsko sodišče lahko v bodoče
               opozarjalo. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp75">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Presečnik.</p>
            </sp>
            <sp xml:id="SDZ2-Izredna-20-1998-03-25.sp76">

               <speaker>JAKOB PRESEČNIK:</speaker>

               <p>Hvala za besedo. Jaz sem mislil samo gospodu Hvalici povedati to, kar piše tam, delno
               enotno dovoljenje, ker ni noben odgovoril. Jaz mislim, da to pomeni, ta besedna igra
               enotno dovoljenje, to se pravi lokacijsko in gradbeno za nek delni odsek. Toliko.
               Hvala.</p>
            </sp>
            <sp xml:id="SDZ2-Izredna-20-1998-03-25.sp77">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Čebulj ima besedo.</p>
            </sp>
            <sp xml:id="SDZ2-Izredna-20-1998-03-25.sp78">

               <speaker>FRANC ČEBULJ:</speaker>

               <p>Hvala lepa, gospod predsednik. Spoštovane kolegice, kolegi! Jaz se bom malo
               osredotočil na poročilo št. 2, zadnja stran oziroma stran 18, ki govori o sklepnih
               ugotovitvah. Mislim, do so tukaj zadeve dosti zanimive. Zelo nejasne ali pa za
               marsikoga, ki je poznavalec dela DDC-ja oziroma Darsa, dokaj jasne. Jaz bi šel kar po
               odstavkih in prebral ter zraven pokomentiral in seveda potem želel odgovor
               predstavnikov DDC-ja ali pa ministra ali pa državnega sekretarja. Takole pravi: "DDC
               opravlja strokovna dela in naloge, ki se praktično ne morejo verodostojno izkazovati
               s fizičnimi kazalci obsega del." Če je DDC tudi kot organ nadzora in priprave in dela
               inženiringa, kar tudi pravi v nadaljevanju, se mi zdi taka ugotovitev neresna. To se
               pravi, da državna družba za ceste, ki opravlja nadzor in upravlja določen inženiring,
               ne more izkazati jasnega njihovega nadzora oziroma njihov del, za kar je bil dejansko
               DDC pooblaščen. Ker pravi takole: Pravi prikaz dela DDC-ja je izkazan v poročilu dela
               Darsa, saj za njega - jaz ne vem, ali za njega, jaz mislim, da ne za njega, ker je to
               samostojen pravni subjekt - opravlja vse inženiringe, vključno z nadzorom izvedbenih
               del, kar tukaj tudi priznava.</p>
               <p>Jaz se bom vrnil na tisto diskusijo, katero sem prej tudi odprl na odboru za komunalo
               in infrastrukturo, ker je pogoj oziroma tudi rezultat povišanje cen, 50 do 200
               kratno, indeks samega rebalansa 4,1 milijarde, prav to. To se pravi, sam projekt, ki
               je bil pripravljen za izgradnjo dela avtoceste, je šel skozi določeno cenzuro oziroma
               tako imenovano, kot pravijo, postopek cenzure samega projekta, in pri tem projektu je
               bilo pač ugotovljeno, da je ta projekt verodostojen za samo izgradnjo. Kar se pa pri
               samem nadzoru, ker sam nadzor vodi DDC in seveda tudi pripravlja projekte, ugotovi
               potem tak indeks. Jaz bi glede na to, da vseskozi pri tej razpravi hodimo, kljub tem
               poročilom, ki smo jih dobili na mizo, okrog neke vroče kaše, predlagal parlamentu, da
               ustanovimo parlamentarni odbor oziroma preiskovalni odbor, ki naj bi jasno razčistil,
               kako dejansko ta pot poteka: DDC - Dars, zlasti pa vlade, ki sta v bistvu del
               proračunskih porabnikov. Hvala.</p>
            </sp>
            <sp xml:id="SDZ2-Izredna-20-1998-03-25.sp79">

               <speaker>PODPREDSEDNIK ANDREJ GERENČER:</speaker>

               <p>Gospod Čebulj, boste dali pismeno predlog. Prosim. Besedo ima gospod Špiletič, potem
               gospod Pukšič.</p>
            </sp>
            <sp xml:id="SDZ2-Izredna-20-1998-03-25.sp80">

               <speaker>BOGOMIR ŠPILETIČ:</speaker>

               <p>Hvala za besedo. Še tretjič prosim predstavnike DDC, da odgovorijo na zastavljena
               vprašanja in zastavljam dodatno vprašanje.</p>
            </sp>
            <sp xml:id="SDZ2-Izredna-20-1998-03-25.sp81">

               <speaker>PODPREDSEDNIK ANDREJ GERENČER:</speaker>

               <p>Gospod Špiletič, so najavljeni.</p>
            </sp>
            <sp xml:id="SDZ2-Izredna-20-1998-03-25.sp82">

               <speaker>BOGOMIR ŠPILETIČ:</speaker>

               <p>Iz katerega naslova DDC je napisano, da se glavni del prihodkov ustvarja po pogodbah.
               Katere so te pogodbe, ki vam zagotavljajo pretežni del prihodkov? Kdo plačuje? Kdo je
               plačnik po teh pogodbah?</p>
            </sp>
            <sp xml:id="SDZ2-Izredna-20-1998-03-25.sp83">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Pukšič. Prosim, replika.</p>
            </sp>
            <sp xml:id="SDZ2-Izredna-20-1998-03-25.sp84">

               <speaker>CIRIL METOD PUNGARTNIK:</speaker>

               <p>Spoštovani predsedujoči! Jaz repliciram na vaše današnje delo, kako vi sejo vodite.
               Imamo točko dnevnega reda, ampak cel dan, od 10.00 naprej, z dvema prekinitvama,
               govorimo o drugih stvareh. Ali dajmo izglasovati drug dnevni red ali pa se držimo
               dnevnega reda. Torej, replika je namenjena vam in prosim, da se držimo dnevnega reda,
               to je programa del Darsa za letošnje leto. Hvala.</p>
            </sp>
            <sp xml:id="SDZ2-Izredna-20-1998-03-25.sp85">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim, gospod Pukšič.</p>
            </sp>
            <sp xml:id="SDZ2-Izredna-20-1998-03-25.sp86">

               <speaker>FRANC PUKŠIČ:</speaker>

               <p>Hvala lepa za besedo. Jaz se bom poskušal držati točke dnevnega reda. Če je to točka
               4.a, kjer piše predlog letnega plana razvoja in vzdrževanja avtocest za leto 1998,
               bom postavil nekaj vprašanj, na katera ni bilo odgovorov in ki se seveda zastavljajo
               predvsem zaradi tega, ker so podpisane neke pogodbe, ki pa se potem ne izvajajo
               oziroma ali je kaj drugega, pa poslanci v državnem zboru tega ne poznamo. Ne bom
               govoril o pismu, o nameri, ki je bilo podpisano na osnovi 20. seje državnega zbora
               Republike Slovenije leta 1994 med mestno občino Ljubljana, ki jo je zastopal takratni
               župan Dimitrij Rupel, in med družbo za avtoceste Republike Slovenije Dars, ki jo je
               zastopal gospod Jože Brodnik. Gre za pogodbo številka 259 17 o sofinanciranju
               izgradnje avtocestnega odseka Malence-Šentjakob in Zadobrova-Tomačevo. V tej pogodbi
               natančno piše, da se sofinancira, v 6. členu: "sofinancer bo za sofinanciranje in
               izgradnje obeh odsekov avtoceste zagotovil do 31.12.2003 skupaj 18 milijonov 177
               tisoč dolarjev. Potem je to razdeljeno po letih. "Leta 1996 2 milijona 272 milijonov
               125" in tako naprej, torej 1996, 1997, 1998, 1999, 2000, 2001, 2002 in 2003. Na ta
               vprašanja, še takrat, ko sem bil član odbora za infrastrukturo, sem že postavil
               poslanska vprašanja, pa so bili odgovori seveda zaviti v meglo. Zato mislim, da je
               danes skrajni čas, da o tem kaj izvemo.</p>
               <p>Namreč, po programu dela Darsa za leto 1996 je bil dolg mestne občine Ljubljana do
               Darsa 355,9 milijona. 355 milijonov - to je za takšno občino, kot je naša, približno
               dveletni proračun, to ni tako malo. Torej, po programu dela Darsa za leto 1997 je bil
               ta dolg enak, tudi 345,4 milijona. Po pregledu letnega plana razvoja in vzdrževanja
               avtocest za leto 1998 iz EPE 402/2 za to 20. izredno sejo, pa je ta dolg planiran
               381,7 milijona tolarjev. Sprašujem pa se seveda, kje - namreč, nikjer v poročilih za
               nazaj nič ne piše, da bi imel Dars kakšno terjatev do mestne občine Ljubljana; mogoče
               ji je to podaril za božič ali pa za novo leto ali kaj podobnega. To je treba pač
               povedati, bilo bi pravilno. Seveda, 380 milijonov, to je približno toliko, kot je -
               100 milijonov manj - investicijskega denarja za vse investicije v osnovnem šolstvu v
               Republiki Sloveniji, za osnovno šolstvo na demografsko ogroženih področjih, ki je po
               ustavi baje obvezno. Baje to obvezno pa ne velja za vse, za tiste ob robu in na
               podeželju baje ni obvezno, tako izgleda, da nekateri ustavo razumejo.</p>
               <p>Zato seveda sprašujem, kje je ta denar in ali je to poravnano oziroma kdaj bo,
               skratka, kaj se s tem dogaja? Hvala lepa.</p>
            </sp>
            <sp xml:id="SDZ2-Izredna-20-1998-03-25.sp87">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod dr. Jože Zagožen. Ga ni? Spoštovane kolegice in kolegi poslanci... Aha,
               že gre. Gospod Jože, prosim.</p>
            </sp>
            <sp xml:id="SDZ2-Izredna-20-1998-03-25.sp88">

               <speaker>DR. JOŽE ZAGOŽEN:</speaker>

               <p>Drage kolegice in kolegi, spoštovani predstavniki vlade! Ko govorimo o teh stvareh,
               bi vprašal nekaj. Poglejte, tu v mnenju računskega sodišča pravi predsednik, dr.
               Vojko Antončič, da Dars ni zagotovil potrebnih strokovnih podlag za vrednotenje
               štirih variant avtocestnega odseka Vransko-Blagovica. V poročilu, ki ne obstaja - to
               je poročilo, ki ga je pripravila skupina z gospodom Jakšetom in ki ga je gospod Jakše
               poslal odboru za nadzor proračuna in drugih javnih financ - pa je kar celo poglavje
               posvečeno izredno zanimivi temi, to je avtocesta Vransko-Blagovica. Tu je ekonomska
               ocena tega projekta in če zelo na kratko povem, gre za to, da naj bi po tem pisanju
               in po mnenju nekaterih strokovnjakov ocenjevali, da bi bila ekonomsko gledano mnogo
               primernejša trasa po Motniški dolini, z enim tunelom proti Ljubljani, in ne čez
               Trojane z vrsto tunelov in z vrsto viaduktov. Namreč, v tem primeru čez Trojane se
               mora trasa dvigniti, kar zmanjšuje hitrost in prav tako je potreben poseben tunel,
               poseben koridor proti Izlakam. Strokovnjaki so ocenili, da je ta varianta preko
               Trojan za dva kilometra daljša od motniške variante. Tule je gospod Jakše napisal v
               tem poročilu, ki je bilo umaknjeno, poudarjam umaknjeno, da je ta varianta za 100
               milijonov dražja od motniške variante. Obstajajo namigi, da naj bi zahteva po tej
               varianti preko Trojan prišla iz samega vrha vlade, ker da naj bi bila ta varianta
               bliže Izlakam. Jaz bi želel, da se te stvari tukaj pojasnijo, če je to točno. Mnenja
               strokovnjakov so, da bi z delom tega denarja, teh 100 milijonov dolarjev, lahko z
               malo sredstvi ali pa relativno malo sredstvi usposobili cesto od Trbovelj do
               Ljubljane in prav tako poteka na tej relaciji tudi dober železniški promet oziroma
               možnosti železniškega prometa. Skratka, gre za stvari, ki imajo zelo veliko težo in
               prosim, da se v okviru te točke, ko govorimo o razvoju avtocestnega omrežja, na ta
               vprašanja, ki sem jih postavil, jasno in ekzaktno odgovori. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp89">

               <speaker>PODPREDSEDNIK ANDREJ GERENČER:</speaker>

               <p>Hvala. Kolegice poslanke, kolegi poslanci! V skladu s 267. členom našega poslovnika,
               moramo odločiti, da damo besedo predstavniku Družbe za državne ceste, ker ni bil
               predviden kot predstavnik vlade, da govori pri tej točki dnevnega reda. Torej dajem
               predlog, da dovolimo, da govori tudi v tem parlamentu danes pri tej točki dnevnega
               reda predstavnik Družbe za državne ceste. Ugotovimo sklepčnost! <stage>(64 prisotnih.)</stage></p>
               <p>Kdo je za to, da govori predstavnik DDC-ja? <stage>(53 poslancev.)</stage> Je kdo proti? <stage>(2
               poslanca.)</stage></p>
               <p>Ugotavljam, da je predlog sprejet.</p>
               <p>Besedo dajem direktorju gospodu De Batisti.</p>
            </sp>
            <sp xml:id="SDZ2-Izredna-20-1998-03-25.sp90">

               <speaker>METOD DI BATISTA:</speaker>

               <p>Cenjeno predsedstvo, spoštovane poslanke in poslanci! Ponovno se zahvaljujem, da mi
               že drugič v kratkem času dajete možnost govoriti pred tem cenjenim zborom. Želel bi
               predvsem odgovoriti na nekatere zadeve, ki so bile danes izpostavljene v tem
               parlamentu. Opravičujem se, ker sem nekaj minut zamudil, namreč v firmi me tudi
               čakajo naloge, ki sem jih v tem času reševal. Skušal bom odgovoriti predvsem na tiste
               zadeve, kot so mi jih prenesli kolegi.</p>
               <p>Prvo. Družba za državne ceste ni proračunski porabnik. Družba za državne ceste je
               gospodarska družba d.o.o., ki pa ima na javnih razpisih pridobljeni dve veliki
               dolgoročni pogodbi. To sta pogodbi z družbo za avtoceste Republike Slovenije in pa
               pogodba z direkcijo Republike Slovenije za ceste. To se pravi, pokrivamo dva
               segmenta, pokrivamo vse aktivnosti, vso strokovno podporo v programu izgradnje
               avtocest in podpiramo vso strokovno delo, delno tudi upravljanju, vzdrževanju in
               gradnji, rekonstrukcijah na obstoječi cestni mreži. Ne bi ponavljal tega, kar sem že
               govoril na prejšnji seji, koliko je zaposlenih in kakšna je struktura ter ostalo.
               Poleg tega družba pridobiva na javnih razpisih še manjše zadeve, kot na primer
               strokovni nadzor na lokalnem cestnem omrežju. Sodelujemo na razpisih tudi pri ostalih
               infrastrukturnih objektih v Sloveniji. Družba ima dolgoročne ambicije tudi
               izkoristiti te strokovne potenciale in izkušnje, ki so pridobljene v Sloveniji,
               pozneje po izteku teh programov, v inozemstvu, v deželah, ki bodo potrebovale
               tovrstne usluge. Tu se že danes pojavljajo določene ponudbe. Družba mora skrbeti, kaj
               bo z 270 visoko strokovnimi strokovnjaki po letu 2003, 2004, 2005, ko so bo program
               gradnje avtocest iztekal. O tem veliko razmišljamo.</p>
               <p>Konkretno o vprašanjih. Opravičujem se, sem gradbeni inženir, nisem finančni
               strokovnjak, direktor sem slaba dva meseca v tej družbi, če se bom morda o kakšni
               stvari neprecizno izrazil. Gre za vprašanje 800 milijonov. Če sem prav razumel
               diskusijo v teh dneh, ko je tekla ta izredna seja, gre za neko dilemo oziroma neko
               vprašanje, kam gre 800 milijonov preveč zaračunanih sredstev, ki jih ta družba
               zaračuna družbi za avtoceste. Če sem prav razumel poslance, ki so o tem diskutirali,
               gre za to, da je v programu Darsa za leto 1998 predvidenih, govorim o okroglih
               številkah, približno milijardo 600 tolarjev za stroške inženirja. Po nekih mnenjih je
               ta strošek enkrat predimenzioniran, kar pomeni, da bi nekih 800 milijonov moralo iti
               nekam drugam, to se pravi, da ti stroški niso realni. Takoj na začetku, ko se
               pogovarjamo o tem problemu, bi vam dal nekaj zelo grobih podatkov, ki smo jih uspeli
               pridobiti včeraj in danes o tovrstnih storitvah v zahodni Evropi. Takoj bi opozoril,
               da ne bo šlo za določene nesporazume, da je treba pri teh zadevah biti zelo precizen,
               precizen v smislu, ko se pogovarjamo o nekih procentih, 1, 2, 5, 10 itd od česa. Ali
               je to procent od gradbenih stroškov? Ali je procent od investicijskih stroškov? Ali
               je to nek drug procent? To so lahko bistveno različne številke. Ali ta zajemajo vsa
               strokovna dela? Ali zajemajo samo čisti inženiring na nadzoru. Tudi to so bistvene
               razlike. Generalno pa tole. Stroški projektiranja, poudarjam projektiranja in
               inženiringa, vendar ne kompletnega inženiringa, v zahodni Evropi so od 8 do 20%
               gradbenih stroškov. Da me ne bo kdo za besedo, da sem govoril o investicijskih
               stroških. Gradbenih stroškov.V teh stroških je približno polovico stroškov za
               projektiranje. To se pravi tisto, kar ne dela DDC. Se pravi, smo nekje pri... Če
               gremo na spodnjo številko osem, ne govorimo 10, 12, 15 itd., če govorim o 8%, se
               pravi, najnižji stroški, ki so v Evropi registrirani, pa če gremo na polovico teh
               stroškov je to 4%. 4% od gradbenih stroškov.</p>
               <p>Če gledamo celotni nacionalni program gradnje avtoceste v obdobju od leta 1993 pa do
               leta 2005, je teh stroškov za projektiranje, za del projektiranja in za inženirja
               3,78%. To se pravi, polovica je zopet za projektiranje. V celem nacionalnem programu
               je teh stroškov 1,5% do 2% za inženirja. Jasno pa, da se ta dinamika spreminja iz
               leta v leto. Na začetku bo več stroškov na pripravi dokumentacije, zdaj ko se bo
               program iztekal bo več stroškov v nadzoru in določenih stroškov ne bo več, ko se ne
               bo dokumentacija več pripravljala. In to je tisto, kar sem prej govoril, da mi že
               razmišljamo, kaj bo po letu 2004, ko bo treba vse te ljudi zaposliti na nekih drugih
               nalogah.</p>
               <p>Mimogrede, vsi strokovnjaki so pod veliko presijo, kaj bo že po letu 2000, ko se bo
               začel program prevešati v del, ko bo predvsem operativa zaposlena. To moram reči, da
               mene kot direktorja zelo obremenjuje v tem trenutku, kako bom zagotovil vsem tem
               ljudem normalen posel, pa to so visoko strokovni strokovnjaki.</p>
               <p>No, da ne bom predolg. Če kdo želi in to pričakujem, da pride k nam in mu damo zelo
               eksaktne podatke, kako se te zadeve obračunavajo v svetu, kakšni so ti procenti in
               kako visoki so. Še to. Če govorimo o osnovi gradbenih stroškov obstaja, in danes je
               bilo tu večkrat rečeno, kako drago ta parlament kupuje avtoceste. Narejena je posebna
               študija, ki jo je naredil docent dr. - zdaj mi je ušlo - v glavnem iz ljubljanske
               univerze in kjer ugotavlja, da so stroški in to zopet na primerljivih številkah, da
               so stroški gradnje avtoceste v Sloveniji še vedno bistveno nižji kot v Evropi. To se
               pravi, da imamo že osnovo nižjo, ko računamo procente inženiringa in še procent nižji
               kot v Evropi.</p>
               <p>Tako, da bi tu res želel, da se nekje v miru za neko mizo usedemo in to razčistimo,
               ali smo dragi ali ne.</p>
               <p>Zdaj pa še nekaj konkretnih zadev o dobičku. Ponovno poudarjam, sem gradbeni inženir,
               nisem finančni izvedenec, če bom do kakšne zadeve neprecizen. Če sem prav razumel ste
               gledali osnutek - ponovno poudarjam - osnutek poslovnega - da bom prav prebral -
               poročila za leto 1997. Osnutek. To je šele osnutek, ki še ni bil obravnavan na
               nadzornem svetu in ki še ni bil dokončno revidiran. Tu notri je navedeno, da je
               povečanje vrednosti opredmetenih osnovnih sredstev v letu 1997 bilo v naslednjih
               zneskih in med drugim so tudi poslovni prostori v Ljubljani v višini 790 milijonov
               tolarjev. Vendar to ni samo iz leta 1997. Ta zadeva se je financirala - upam, da se
               pravilno izražam - na osnovi določenih že veljavnih sklepov skupščine DDC-ja iz leta
               1995 in 1996 in določenih še nerealiziranih sklepov skupščine, ko se je dobiček, kot
               pravijo strokovnjaki ni razporedil, ampak se je namenil za poslovno stavbo, ki je pa
               samo - zopet poudarjam - poslovna stavba Družbe za državne ceste. To nima nobene veze
               s poslovno stavbo ministrstva za promet in zveze. In ta nerazporejeni dobiček, kot
               strokovnjaki pravijo se je v letih, recimo 1994. leta je bilo 108 milijonov, 1995.
               leta je bilo 253 milijonov, 1996 351 milijonov itn., razporejal v to stavbo.</p>
               <p>Koliko je tega dobička - danes sem slišal nek podatek, ki moram reči, da me je zelo
               presenetil - da je tega dobička 40%. Po številkah, ki jih jaz imam in ki pač sledijo
               iz teh zaključnih računov, je bil dobiček v letu 1996 16,2%, v letu 1997 11,6% in v
               letu 1998 - to pa zopet poudarjam - to je pa šele poslovni načrt za leto 1998, ki še
               ni niti sprejet, niti potrjen, pripravljen, je bilo tega dobička 1,69%.</p>
               <p>To se pravi, če se vrnem nazaj, ko se pogovarjate o programu Darsa za leto 1998, ko
               govorite o postavki, ki obravnava "Inženirja", tukaj je dobička v letu 1998 1,69%,
               kar pomeni nekih 30, 40 milijonov, kar pa mislim, da je normalno za tako firmo, da
               ima neka likvidnostna sredstva in da lahko tudi nekaj vloži v svojo opremo.</p>
               <p>Tu bi želel poudariti tudi to, kar so mi moji predhodniki, ki so bili v tej firmi,
               povedali. Firma DDC je v preteklih letih zelo varčevala. Varčevala je tako pri tem,
               da ni uvedla 40-urnega delovnika, ampak je imela 42-urnega, pa bi ga lahko imela;
               varčevala je pri materialnih stroških, varčevala je pri nabavi avtomobilov, varčevala
               je pri nabavi informacijske tehnologije. Jaz vam povem, da zdaj, ko sem prišel v to
               firmo, pa sem navajen na nek informacijski standard - sem pač iz generacije, ki je
               navajena delati z računalnikom - jaz sem bil zgrožen, jaz sem ostal tako rekoč
               nepismen v tej firmi in imam zdajle pred sabo problem, kako informacijski sistem v
               tej firmi na hitro izboljšati, da bomo lahko parirali in sledili tem velikim nalogam,
               ki nam jih daje avtocestni program.</p>
               <p>Jaz upam, da sem povedal približno tisto, kar ste pričakovali od mene. Če kdo želi
               postaviti še kakšno vprašanje, sem pripravljen, smo odprti. Vabim tudi poslance, ki
               se zanimajo za delo v DDC-ju, pridite nas obiskati, da boste videli, v kakšnih
               razmerah delajo naši inženirji! Devet kvadratnih metrov imamo v tej firmi na
               zaposlenega, v sobi z dvanajst kvadratnimi metri sta tudi po dva inženirja - res, da
               so to tudi terenci, ki ne potrebujejo toliko, vendar standard ni tak, kot si nekdo
               predstavlja, ko vidi tisto marmornato palačo tam. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp91">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Di Batista. Gospod Zamernik ima repliko.</p>
            </sp>
            <sp xml:id="SDZ2-Izredna-20-1998-03-25.sp92">

               <speaker>BOGOMIR ZAMERNIK:</speaker>

               <p>Hvala lepa. Mislim, da bi pred nadaljevanjem razprave o tem, o čemer je bilo zdaj
               govora, morali razjasniti neko temeljno dilemo. To pa je tisto, kar ste na začetku
               rekli, gospod direktor, da družba DDC ni državna firma, ampak je d.o.o. Nekaj
               podobnega je bilo zadnjič rečenega za Dars, vendar se je potem ugotovilo, da vendarle
               to je državna zadeva. Zato bi vas spomnil na izvajanje gospoda Preglja teden dni
               nazaj približno, ki je dejal nekako takole: "Verjetno vam je znano, da ta družba za
               državne ceste izhaja oziroma je nastala iz bivše Republiške uprave za ceste ali
               RUC-a." Tako, to so navedbe gospoda Žareta Preglja. Potem bo moral gospod Žare
               Pregelj pojasniti - govorim iz magnetograma - zakaj je to tako rekel. Pravi nadalje
               tako: "Ne gre za javno podjetje, gre za družbo, ki pa je v 100% lasti države. Ta
               družba je ustanovljena z namenom, da vrši določen nadzor," in nadalje pravi, "toda
               pri tem je bilo narejenih po njegovem mnenju," po mnenju državnega sekretarja, "nekaj
               čisto zlahka ugotovljivih napak, ko se v statutu in drugih aktih družbe določene
               zadeve niso dovolj natančno opredelile." In pa še nadalje pravi, da je delo nadzora
               pri gradnji avtocest, družba je sicer resda dobila na javnemu razpisu, vendar v
               kolikor je znano državnemu sekretarju so bili vsi ostali ponudniki cenejši od nje in
               da se je ta zadeva obravnavala pred računskim sodiščem in da ta problem ni bil nikoli
               čisto do konca razrešen. In pa še nadalje pravi, da je torej ta družba dejansko
               draga, je v bistvu monopolist na tem področju in pokriva 80% trga. Poslušajte, tako
               d.o.o. bi pa jaz tudi imel, da je monopolist, ki dobiva denar od države, tako da
               mislim, da bi bilo potrebno pojasniti te dileme, ki se pojavljajo. Hvala.</p>
            </sp>
            <sp xml:id="SDZ2-Izredna-20-1998-03-25.sp93">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Špiletič, replika.</p>
            </sp>
            <sp xml:id="SDZ2-Izredna-20-1998-03-25.sp94">

               <speaker>BOGOMIR ŠPILETIČ:</speaker>

               <p>Replika oziroma dodatno vprašanje. Namreč vprašal sem, kdo je glavni plačnik po
               pogodbah, ki predstavljajo pretežni vir prihodkov DDC-ja. Namreč, gospod Di Batista
               je rekel, kaj se hudujete nad tem, če je družba v preteklih dveh letih izkazovala
               visok dobiček. To smo pač nekako skozi višje cene, vsaj tako sem jaz to razumel,
               ustvarili z namenom oziroma nam je država ali pa plačniki po teh pogodbah, so nam pač
               nekako priznali višje cene z namenom, da si po tihem zagotovimo investicijska
               sredstva oziroma možnost za nakup nove stavbe. Počakajte, če gremo potem na tak
               način, je to pravzaprav tiha dotacija. In potem se dajmo tukaj zopet vprašati, ali
               sploh še lahko govorimo o integralnem proračunu, ali gre pač tu za odločanje po
               poznanstvih oziroma po kakšnih drugih kriterijih.</p>
            </sp>
            <sp xml:id="SDZ2-Izredna-20-1998-03-25.sp95">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Di Batista.</p>
            </sp>
            <sp xml:id="SDZ2-Izredna-20-1998-03-25.sp96">

               <speaker>METOD DI BATISTA:</speaker>

               <p>Se opravičujem, če morda nisem bil dovolj precizen. Jaz sem poudaril, da DDC ni
               proračunski uporabnik, je pa v 100% lasti države. In to mislim, da je razlika. Če se
               nisem tako izrazil, se opravičujem. DDC ni izhajal iz RUC-a, slučajno to vem, pač kot
               so stvari. Prvi predhodnik je bil pravzaprav SOZD - Združena cestna podjetja, ta se
               je pa pozneje transformiral v določene organizacije. Je pa res, da so pa določeni
               ljudje iz Republiške uprave za ceste prehajali tudi v Cestni inženiring oziroma
               pozneje v DDC. O tem, ali je neki ponudnik cenejši ali dražji, bi pravzaprav s
               pozicije ponudnika težko govoril, to bi moral biti pač naročnik. Vendar lahko povem
               pa to, da DDC je pravzaprav - zdaj ali je to monopol ali ni - ampak je edini
               ponudnik, ki lahko v Sloveniji na tem področju ponudi kompletno storitev. Pač tako
               je. Smo majhni, nismo ena Amerika ali pa Nemčija, kjer je lahko takih inženirskih
               organizacij več. Pri nas je vse skoncentrirano v tem DDC-ju in je tudi cena, jasno da
               je različna pri tistemu, ki ponuja samo neki čisti nadzor na terenu, od tistega, ki
               ponuja pravzaprav neke planske storitve. Tu imam zopet v mislih informacijsko
               tehnologijo in vse ostalo. Pri tej ceni je treba pri ponudbah tudi to upoštevati.</p>
               <p>Ponovno poudarjam. Vse to, kar se je prihranilo za zgradbo v preteklih letih, je šlo
               na račun velikega varčevanja v tej firmi. Že zadnjič sem vam povedal kakšno plačo
               dobiva, recimo, nadzorni inženir z visoko izobrazbo, tam od 140.000 naprej. To
               mislim, da lahko priznate, da niso neki astronomski osebni dohodki. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp97">

               <speaker>PODPREDSEDNIK ANDREJ GERENČER:</speaker>

               <p>Hvala. Še ena replika, gospod Hvalica.</p>
            </sp>
            <sp xml:id="SDZ2-Izredna-20-1998-03-25.sp98">

               <speaker>IVO HVALICA:</speaker>

               <p>Hvala lepa. Gospod Di Batista, vaša obrazložitev ne stoji. Nasprotno. Velika
               inženiring, consulting organizacija je lahko cenejša, ker fiksni stroški so tako za
               majhno kot za veliko enaki in potem to ne gre linearno navzgor. Mislim, da je to
               jasna stvar. So pa danes poznane tudi druge oblike. Poznam velike consulting
               organizacije, ki opravljajo delo podobno kot izvajalski general kontraktorji?, pač za
               podizvajalci za posamezne segmente, čisti nadzor in tako dalje. Ne prepričevati, za
               božjo voljo tega državnega zbora. Lepo vas prosim, da ne prihajate več gor in da ne
               govorite, da ste poceni. Niti da ste dragi, vi kvečjemu lahko govorite o tem, da ste
               silno dragi. Hvala.</p>
            </sp>
            <sp xml:id="SDZ2-Izredna-20-1998-03-25.sp99">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Špiletič.</p>
            </sp>
            <sp xml:id="SDZ2-Izredna-20-1998-03-25.sp100">

               <speaker>BOGOMIR ŠPILETIČ:</speaker>

               <p>Hvala za besedo. Še enkrat bom ponovil moje vprašanje, in sicer kdo je plačnik
               glavnine pogodb oziroma od kod DDC pridobiva večino prihodkov. In drugo, še vedno
               nisem dobil odgovora kaj pomeni postavka dolgoročne rezervacije za pokojnine pri DDC.
               Sicer pa gospodu De Batisti lahko rečem zgolj naslednje. Res je organizacijska oblika
               d.o.o. in boste pač rekli to je organizacijska oblika družbe ustanovljene po ZGD in
               nimamo tukaj nič opravka z državo. To je lahko eno razmišljanje. Vendar pa, če je to
               ekskluzivna oziroma monopolna organizacija, ki večino prihodka ustvari s tem, da
               pravzaprav dobi plačilo iz državnega proračuna, potem pa je to druga situacija. Potem
               pa če vsebinsko gledamo, če odmislimo sedaj to strogo formalno obliko pa je DDC čisti
               in zelo velik proračunski porabnik in zato gre.</p>
               <p>Gospod Di Batista, jaz vas lepo prosim, kdo je plačnik po večini pogodb, po katerih
               ustvarjate skoraj celoten prihodek in pa, zakaj imate te rezervacije za pokojnine?
               Ali imate mogoče zasnovan že drugi pokojninski steber ali kaj drugega?</p>
            </sp>
            <sp xml:id="SDZ2-Izredna-20-1998-03-25.sp101">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Di Batista.</p>
            </sp>
            <sp xml:id="SDZ2-Izredna-20-1998-03-25.sp102">

               <speaker>METOD DI BATISTA:</speaker>

               <p>Ugotovitev gospoda Špiletiča je pravilna, da ima DDC večino prihodka od dveh - to sem
               jaz prej rekel - od dveh velikih pogodbenikov: to je Direkcija Republike Slovenije za
               ceste in pa DARS d.d. Teh prihodkov je približno 98%, ostalo so pa tiste manjše
               zadeve, o katerih sem prej govoril. Prav zaradi tega dejstva je imel DDC v preteklih
               dveh letih računsko sodišče praktično stalno v proceduri in se je tudi zaključil nek
               postopek, ki je bil tik preden sem jaz prišel v to firmo zaključen s končnimi
               poročili, kar jasno dokazuje, da je ta firma bila pod zelo ostro lupo tudi računskega
               sodišča v teh preteklih obdobjih. Vse te zadeve so bile s strani računskega sodišča
               preiskovane in se je zadeva zaključila, tako kot se je zaključila.</p>
               <p>Zdaj, glede teh rezervacij - jaz se vam res opravičujem, nisem finančni izvedenec,
               nisem bil v tej firmi v teh letih; kot pa je meni znano, gre to dejansko za neka
               sredstva, ki so rezervirana za tiste delavce, ki odhajajo v pokoj. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp103">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Hvalica, replika.</p>
            </sp>
            <sp xml:id="SDZ2-Izredna-20-1998-03-25.sp104">

               <speaker>IVO HVALICA:</speaker>

               <p>Hvala lepa, gospod predsedujoči. Gospod Di Batista, mene moti že vaša terminologija,
               če verjamete ali ne. Jaz sem trdno prepričan, da takšna, če je ne prevedemo v drug
               jezik - to je sicer slovenščina, ampak svojevrstna - bo nerazumljiva tudi
               davkoplačevalcem. Glejte, kaj vi pišete tu v tem dokumentu številka 4 na peti strani!
               "Izkaz uspeha za obdobje od 1. januarja do 31. decembra 1997" - prva alinea a),
               "čisti prihodki iz prodaje". Lepo vas prosim, no! Že za računsko sodišče in za
               davkoplačevalce dajte definirati to postavko drugače. To niso čisti prihodki iz
               prodaje, pač pa prilivi, ki jih vi dobite. Vi ste proračunski porabnik! Očitno imate
               računovodjo, ki je bil prej v kakšni trgovski firmi; upam, da ni bil v Mercatorju.
               Lepo vas prosim, vsaj terminologijo prilagodite tistemu, kar ste, to je: vi ste
               proračunski porabnik! Hvala.</p>
            </sp>
            <sp xml:id="SDZ2-Izredna-20-1998-03-25.sp105">

               <speaker>PODPREDSEDNIK ANDREJ GERENČER:</speaker>

               <p>Hvala. Če ni več razprave, zaključujem razpravo in prehajamo na amandmaje.</p>
               <p>Dobili ste jih v pregledu z datumom 19.3.</p>
               <p>Prvo je amandma odbora na prvi amandma vlade Republike Slovenije. Predlagatelj odbor
               za infrastrukturo in okolje. Želi kdo besedo? <stage>(Ne želi.)</stage></p>
               <p>Prehajamo na odločanje. Ugotavljamo prisotnost! <stage>(47 prisotnih.)</stage></p>
               <p>Kdo je za predlagani amandma? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Amandma pod številko 2 je amandma vlade. Želi kdo besedo? <stage>(Ne želi.)</stage> Zaključujem
               razpravo.</p>
               <p>Prehajamo na odločanje. Ugotavljamo prisotnost! <stage>(55 prisotnih.)</stage></p>
               <p>Kdo je za amandma? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Pod točko 3, amandma odbora za infrastrukturo in okolje. Želi kdo o njem
               razpravljati? <stage>(Ne želi.)</stage> Zaključujem razpravo.</p>
               <p>Prehajamo na odločanje. Ugotavljamo prisotnost! <stage>(60 prisotnih.)</stage></p>
               <p>Kdo je za amandma? <stage>(50 poslancev.)</stage> Proti? <stage>(Nihče.)</stage></p>
               <p>Ugotavljam, da je amandma sprejet. S tem je amandma pod točko 4 brezpredmeten.</p>
               <p>Prehajamo na amandma pod številko 5. Gre za novo 6.0 točko. Vlaga odbor za
               infrastrukturo in okolje. Želi kdo besedo? <stage>(Ne želi.)</stage></p>
               <p>Prehajamo na odločanje. Ugotavljamo prisotnost! <stage>(62 prisotnih.)</stage></p>
               <p>Kdo je za amandma? <stage>(50 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Smo pri amandmaju pod številko 6. Predlagatelj vlada. Želi kdo razpravljati? <stage>(Ne
               želi.)</stage> Zaključujem razpravo.</p>
               <p>Prehajamo na odločanje. Ugotavljamo prisotnost! <stage>(55 prisotnih.)</stage></p>
               <p>Kdo je za amandma vlade? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet. To je končano.</p>
               <p>Na glasovanje dajem predlog odloka o letnem planu razvoja in vzdrževanja avtocest za
               leto 1998 v celoti. Gospod Hvalica.</p>
            </sp>
            <sp xml:id="SDZ2-Izredna-20-1998-03-25.sp106">

               <speaker>IVO HVALICA:</speaker>

               <p>Hvala lepa, gospod predsedujoči. Tu se poskuša zopet z brzim vlakom to zadevo
               speljati skozi. Gospod predsedujoči, kaj pa predlog gospoda Vebra? Ali ni...</p>
            </sp>
            <sp xml:id="SDZ2-Izredna-20-1998-03-25.sp107">

               <speaker>PODPREDSEDNIK ANDREJ GERENČER:</speaker>

               <p>Bo prišel, bo prišel.</p>
            </sp>
            <sp xml:id="SDZ2-Izredna-20-1998-03-25.sp108">

               <speaker>IVO HVALICA:</speaker>

               <p>Ne, ne. Samo malo, da dokončam, samo malo. Mar ni predlog gospoda Vebra proceduralne
               narave? In ta bi imel prednost, ta bi zadevo pogojil. Jaz sem prepozno zaznal, da ste
               dali najprej na glasovanje ostale amandmaje. Absolutno bi morali najbolj oddaljeni
               predlog in še proceduralne narave je bil. Jaz se zdaj natančno sicer ne spomnim,
               ampak tako ga je definiral. Torej, ali je predlog poslanca Vebra proceduralne narave?
               Če je, potem bi najprej morali glasovati o tem predlogu.</p>
            </sp>
            <sp xml:id="SDZ2-Izredna-20-1998-03-25.sp109">

               <speaker>PODPREDSEDNIK ANDREJ GERENČER:</speaker>

               <p>Ni. Preberem vam njegov predlog. Takole glasi - sicer pa imate vsi na klopi. To je
               dodatni sklep k tej točki in o tem bomo še razpravljali. Torej ni proceduralen.
               Dobro.</p>
               <p>Na glasovanje dajem predlog odloka o letnem planu razvoja in vzdrževanja avtocest za
               leto 1998 v celoti. Ugotovimo sklepčnost! Želi kdo besedo o tem? Gospod Zamernik,
               prosim.</p>
            </sp>
            <sp xml:id="SDZ2-Izredna-20-1998-03-25.sp110">

               <speaker>BOGOMIR ZAMERNIK:</speaker>

               <p>V imenu poslanske skupine prosim, da na osnovi 72. člena poslovnika date eno uro
               odmora, da se posvetujemo, kako bomo glasovali.</p>
            </sp>
            <sp xml:id="SDZ2-Izredna-20-1998-03-25.sp111">

               <speaker>PODPREDSEDNIK ANDREJ GERENČER:</speaker>

               <p>Nadaljujemo ob 17.05 uri.</p>
               <p><stage>(Seja je prekinjena ob 16.06 uri in se je nadaljevala ob 17.08 uri.)</stage></p>
            </sp>
            <sp xml:id="SDZ2-Izredna-20-1998-03-25.sp112">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujemo z delom državnega zbora. Ugotovimo
               prisotnost v dvorani! <stage>(56 prisotnih.)</stage> Zbor je sklepčen in lahko nadaljuje z delom.
               Prosim predstavnika poslanske skupine, če želi pojasniti odmor.</p>
            </sp>
            <sp xml:id="SDZ2-Izredna-20-1998-03-25.sp113">

               <speaker>BOGOMIR ŠPILETIČ:</speaker>

               <p>Hvala lepa za besedo. Ko sem prihajal za to govornico, sem slišal nekaj opazk, no
               sedaj bomo pa videli, da gre zares. Res gre zares. Namreč, zadeva, o kateri danes tu
               razpravljamo oziroma projekt izgradnje slovenskih avtocest je slovenski nacionalni
               projekt, ki se je začel na predlog Socialdemokratske stranke z uvedbo tako
               imenovanega cestnega tolarja. To se nam zdi zelo pomembno poudariti, kajti danes je
               bilo v medijih že zaslediti, češ da predvsem opozicija oziroma Socialdemokratska
               stranka zavira izgradnjo čim hitrejše izgradnje avtocest v Republiki Sloveniji. To
               preprosto ni res. Res pa je, da vztrajamo na tem, da je potrebno pri tem nacionalnem
               slovenskem projektu zagotoviti njegovo preglednost, zagotoviti vlogo parlamenta,
               zagotoviti vlogo nadzornih institucij, predvsem pa zagotoviti gospodarno in
               učinkovito trošenje obsežnih proračunskih sredstev. Zaradi tega smo tudi poslanci
               naše poslanske skupine vztrajali na tem, da dobimo čimveč odgovorov na dileme, ki so
               nam bile odprte na podlagi predloženega gradiva, vendar žal zadovoljivih odgovorov
               ali pa vsaj ne vseh, nismo dobili.</p>
               <p>Sam sem na pomembnost pravilnega pristopa obravnave tega vprašanja oziroma vseh
               predpisov, ki naj bi jih ta državni zbor obravnaval in so povezani z izgradnjo
               avtocestnega omrežja Republike Slovenije opozoril že ob določanju dnevnega reda na
               kolegiju za to izredno sejo. Poudaril sem, da gre za prepletenost gradiva in da samo
               dobra podlaga, to pa je slovenski nacionalni program izgradnje avtocestnega omrežja
               in pa obravnava tako poročil o preteklem poslovanju in pa obravnava načrta o bodoči
               gradnji lahko da ustrezne podatke tudi za odločitev o tem, koliko finančnih sredstev
               potrebujemo za njegovo dokončanje. Predlagal sem, da ne bi bilo očitano, da skušamo
               zavleči izgradnjo avtocestnega omrežja, da če se je ta državni zbor doslej sestal že
               na dvajsetih sejah, naj se sestane še na enaindvajseti izredni seji, kjer naj vse te
               točke obravnava hkrati. Moram reči, da je predsednik državnega zbora pa tudi večina v
               tem državnem zboru ob določanju dnevnega reda te izredne seje odločila drugače.
               Spomnite se, da sem v imenu poslanske skupine predlagal umik teh točk z dnevnega reda
               20. izredne seje in naj bi se obravnavale na prvi naslednji seji ali pa na prvi
               izredni seji, skratka, čimprej, vendar tako, da bi bilo zagotovljeno kvalitetno
               obravnavanje in zagotovljeni pogoji za glasovanje na podlagi podatkov in ne na pamet.
               Žal se vse to do tega trenutka ni zgodilo.</p>
               <p>Zato, ker pa se zavedamo pomembnosti izgradnje avtocestnega omrežja, ponovno
               poudarjam, naša poslanska skupina, kljub temu, da je bil uporabljen nepravilen
               pristop, in kljub temu, da nismo dobili vseh zahtevanih podatkov, ne more glasovati
               proti, vsekakor pa tudi ne more glasovati za. Zato se bodo poslanci naše poslanske
               skupine pri glasovanju o tej točki dnevnega reda priglasili kot prisotni v dvorani,
               pri samem glasovanju pa se bodo vzdržali. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp114">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Torej, na glasovanje dajem predlog odloka o letnem planu razvoja in
               vzdrževanja avtocest za leto 1998 v celoti. Prosim, obrazložitev glasu, gospod
               Hvalica.</p>
            </sp>
            <sp xml:id="SDZ2-Izredna-20-1998-03-25.sp115">

               <speaker>IVO HVALICA:</speaker>

               <p>Hvala lepa. Vzdržal se bom glasovanja. Sem za predlog letnega plana razvoja in
               vzdrževanja avtocest za leto 1998 po vsebini, ne pa po finančni dimenziji, kot je
               objavljena v Poročevalcu številka 17. Na žalost nismo razčistili niti minimalnih
               zadev. Čeprav je stvar bolj jasna po nekaj dnevih - to razpravo smo začeli prejšnji
               teden - smo dobili danes končno neka improvizirana poročila, ampak stvari se
               bistrijo. Torej, če nič drugega ne, opozorili smo javnost, da je potreben nad tem
               resorjem, nad to dejavnostjo, nadzor - nadzor nad tako rekoč slabo kontroliranim
               trošenjem sredstev davkoplačevalcev. Naj mi nihče ne reče, da sem proti izgradnji
               avtocest! Sam sem povedal in bom še enkrat ponovil, da se vozim vsak dan po nemogoči
               cesti in to na trasi, kjer bi morala že biti zdavnaj avtocesta. Torej zato se bom
               glasovanja vzdržal. Hvala.</p>
            </sp>
            <sp xml:id="SDZ2-Izredna-20-1998-03-25.sp116">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Pukšič želi vložiti svoj glas in gospa Pozsončeva.</p>
            </sp>
            <sp xml:id="SDZ2-Izredna-20-1998-03-25.sp117">

               <speaker>FRANC PUKŠIČ:</speaker>

               <p>Hvala lepa. Tudi mojega glasu za ali proti ne bo, torej se bom vzdržal pri
               glasovanju. Razlog pa je sledeči. Da mi nekdo reče, da pravno formalno ni proračunski
               porabnik iz podatkov, ki smo jih dobili na mizo, seveda vprašanje, koliko so
               verodostojni. Ker če bi hoteli, potem bi morali biti uradni podatki, ki bi šli
               verjetno najprej preko vlade in šele nato kot uradni podatki poslancem. Da ni
               proračunski porabnik, se že iz tega vidi, da preko 98% sredstev dobi iz dveh
               naslovov, kateri se pa izključno napajajo iz proračuna, je milo rečeno neresno. Drugo
               pa, ko v teh tabelah, tako kot sem že rekel, vprašanje koliko so verodostojne,
               obrazloži direktor DDC-ja, da je tistih 9 ali 13 milijonov rezerviranih za odhodek
               ljudi v pokoj, in če to podelim z od 30 do 35 tisoč tolarji plače delavk Delte Ptuj,
               o katerih ste lahko pred mesecem dni slišali, je to približno 400 plač, 400 osebnih
               dohodkov. Verjetno se izplača več kot iti v pokoj, sploh če si v taki firmi. Hvala
               lepa.</p>
            </sp>
            <sp xml:id="SDZ2-Izredna-20-1998-03-25.sp118">

               <speaker>PODPREDSEDNIK ANDREJ GERENČER:</speaker>

               <p>Hvala. Gospa Pozsončeva.</p>
            </sp>
            <sp xml:id="SDZ2-Izredna-20-1998-03-25.sp119">

               <speaker>MARIA POZSONEC:</speaker>

               <p>Hvala lepa. Tudi jaz se bom vzdržala glasovanja, ker v Pomurju projekti zamujajo tudi
               po tri leta in v tem letu na tistem območju se pravzaprav nič ne dogaja, skoraj
               nič.</p>
            </sp>
            <sp xml:id="SDZ2-Izredna-20-1998-03-25.sp120">

               <speaker>PODPREDSEDNIK ANDREJ GERENČER:</speaker>

               <p>Hvala.</p>
               <p>Prehajamo na glasovanje. Ugotavljamo prisotnost! <stage>(70 prisotnih.)</stage></p>
               <p>Kdo je za predlog sklepa? <stage>(55 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet in tudi sprejet odlok. Imamo še dodatni sklep, ki ga
               je predlagala poslanska skupina Združena lista socialnih demokratov. Imate ga na
               mizi. Želi kdo o njem razpravljati? <stage>(Ne želi.)</stage> Zaključujem razpravo.</p>
               <p>Prehajamo na odločanje. Ugotavljamo prisotnost! <stage>(68 prisotnih.)</stage></p>
               <p>Kdo je za predlagani sklep? <stage>(39 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je predlagani sklep sprejet. S tem zaključujem to točko dnevnega
               reda.</p>
               <p>Prehajamo na <title>4.B TOČKO DNEVNEGA REDA,</title> to je <title>LETNI PROGRAM DELA DARS
                  D.D. ZA LETO 1998.</title>
               </p>
               <p>Gradivo je v obravnavo zboru predložila vlada Republike Slovenije in je bilo
               objavljeno v Poročevalcu. Dodatno pa ste prejeli spremembe in dopolnitve programa, ki
               jih je vlada Republike Slovenje sprejela 13.3.1998. Želi predstavnik vlade besedo?
               Prosim, gospod minister, mag. Bergauer.</p>
            </sp>
            <sp xml:id="SDZ2-Izredna-20-1998-03-25.sp121">

               <speaker>MAG. ANTON BERGAUER:</speaker>

               <p>Spoštovano predsedstvo! Cenjene poslanke in poslanci! Zakonska osnova za pripravo
               letnega programa dela Dars za leto 1998 je v bistvu v 6. členu zakona o družbi za
               avtoceste Republike Slovenije. Na podlagi navedenega člena zakona o spremembah
               letnega programa dela družbe, družbe kot skupščina družbe, v soglasju z državnim
               zborom sprejema ta letni program dela Dars.</p>
               <p>V predlogu letnega programa dela Dars za leto 1998 je predviden program dela, ki ga
               bo organizirala in vodila družba Dars. Letni program dela Dars za leto 1998
               predvideva porabo sredstev v višini 62,4 milijarde slovenskih tolarjev. Viri sredstev
               za realizacijo programa so predvideni v višini 66,6 milijarde slovenskih tolarjev in
               v naslednji strukturi; bencinski tolar, cestnine in najemnine, posojila mednarodnih
               finančnih institucij, kot je Evropska investicijska banka in EBRD, finančni krediti -
               tako domači kot tuji. In seveda drugi viri, kot so predvsem sofinanciranja lokalnih
               skupnosti in še viri za oddajo prostorov ob avtocestah.</p>
               <p>Razlika med viri in porabo bo v glavnem porabljena za plačilo avansov. V letu 1998 se
               pospešeno pripravlja projektna tehnična dokumentacija za posamezne odseke avtocest.
               Nadaljevale oziroma dokončale se bodo gradnje na 21. odsekih avtocest ali pododsekih,
               ki so se pričele graditi v obdobju 1994/1997. V letu 1998 se bodo pričela izvajati
               pripravljalna dela oziroma gradnja na osmih odsekih oziroma pododsekih ali etapah na
               posameznih trasah. Dodatno je z namenom izboljšanja prometne varnosti predviden
               pričetek predhodnih in pripravljalnih del na dograditvi dodatnih pasov na obstoječi
               dvopasovni cesti Naklo-Kranj in Izola-Jagodje. Na nekaterih avtocestnih odsekih, ki
               so že pod prometom, se bodo izvajala še nekatera zaključena in dodatna dela. Nadalje
               se bodo odkupovala zemljišča in nepremičnine za potrebe gradnje avtocest, predvidena
               so tudi finančna sredstva za strokovna dela v, kot rečemo inženirju.</p>
               <p>Program vzdrževanja in obnove avtocest obsega redno vzdrževanje, pobiranje cestnin,
               odnose z javnostmi in razvojna naloge. Predvidena so še sredstva za plačilo
               obveznosti z investicij.</p>
               <p>V gradivu so vsi ti odseki podrobno navedeni. Tako, da jih ne bi ponavljal. Bi pa
               dodal - kar je bilo tudi rečeno - da je vlada pripravila spremembe in dopolnitve
               letnega programa dela in so usklajene s predhodno danes sprejetim letnim programom
               razvoja in vzdrževanja avtocest in usklajene z obstoječim nacionalnim programom. Ta
               tabela je tudi tista, ki jo je vlada sprejela in tudi odbor jo je obravnaval in
               potrdil in predlaga parlamentu v potrditev, priložena k tem gradivu, ki ste ga danes
               dobili. Jaz bi se že v naprej zahvalil za razumevanje in potrditev tega letnega
               programa. Mislim, da smo večino odgovorov na postavljena vprašanja dali že do sedaj v
               obravnavi predhodne točke. V kolikor pa bodo še dodatna vprašanja, bomo odgovorili.
               Hvala lepa.</p>
            </sp>
            <sp xml:id="SDZ2-Izredna-20-1998-03-25.sp122">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Predlog letnega programa je obravnaval tudi odbor za
               infrastrukturo in okolje kot matično delovno telo. Prosim poročevalca, predsednika
               gospoda Presečnika za poročilo.</p>
            </sp>
            <sp xml:id="SDZ2-Izredna-20-1998-03-25.sp123">

               <speaker>JAKOB PRESEČNIK:</speaker>

               <p>Hvala gospod podpredsednik. Kolegice in kolegi, odbor za infrastrukturo in okolje je
               predlog letnega programa dela Dars za leto 1998 obravnaval na nadaljevanju 20. seje
               dne 17.3.1998 in je glede na razpravo in pojasnila ter sprejetje odločitev ob
               obravnavi predloga letnega plana, razvoja in vzdrževanja avtocest za leto 1998
               sprejel naslednji sklep: "Odbor za infrastrukturo in okolje predlaga državnemu zboru
               Republike Slovenije, da sprejme odlok o soglasju k letnemu programu dela DARS d.d. za
               leto 1998 v predloženem besedilu."</p>
               <p>Hkrati je sprejel tudi dodatni sklep, kot ga imamo na 2. strani, in sicer: "Z
               izvajanjem del na nekaterih državnih cestah, ki so v letnem programu dela Dars za
               leto 1998 predvidena v poglavju IV. z naslovom "Graditev državnih cest v okviru
               avtocestnega programa" in z izvajanjem nekaterih posegov na železniških progah, ki so
               predvideni v poglavju V. z naslovom "Program ukrepov na železnicah v okviru
               avtocestnega programa" se ne more pričeti pred sprejemom predloga sprememb in
               dopolnitev nacionalnega programa izgradnje avtocest v Republiki Sloveniji, v katerem
               bodo te aktivnosti opredeljene, torej v državnem zboru Republike Slovenije". Hvala
               lepa.</p>
            </sp>
            <sp xml:id="SDZ2-Izredna-20-1998-03-25.sp124">

               <speaker>PODPREDSEDNIK ANDREJ GERENČER:</speaker>

               <p>Hvala, gospod predsednik. Želi besedo predstavnik sekretariata za zakonodajo in
               pravne zadeve? <stage>(Ne želi.)</stage> Želijo besedo predstavniki poslanskih skupin? Prosim,
               gospod Veber, poslanska skupina Združene liste socialnih demokratov.</p>
            </sp>
            <sp xml:id="SDZ2-Izredna-20-1998-03-25.sp125">

               <speaker>JANKO VEBER:</speaker>

               <p>Hvala za besedo. Jaz bi samo opozoril na sklep, ki smo ga v bistvu vložili že v
               prejšnji točki. Mislim, da je nastala nekakšna nejasnost, ali smo glasovali o
               prvotnem besedilu sklepa ali o popravljenem. Torej predlagam, da velja popravljeno
               besedilo, tako pri prejšnji točki kot tudi pri sedanji, če bomo o tem glasovali, da
               ne bi bilo nejasnosti.</p>
            </sp>
            <sp xml:id="SDZ2-Izredna-20-1998-03-25.sp126">

               <speaker>PODPREDSEDNIK ANDREJ GERENČER:</speaker>

               <p>Je bilo že popravljeno.</p>
            </sp>
            <sp xml:id="SDZ2-Izredna-20-1998-03-25.sp127">

               <speaker>JANKO VEBER:</speaker>

               <p>Upam, da smo glasovali o popravljenem, ker nismo posebej opozorili na to. Pri tej
               točki pa posebej opozarjam, da gre za popravljeno.</p>
            </sp>
            <sp xml:id="SDZ2-Izredna-20-1998-03-25.sp128">

               <speaker>PODPREDSEDNIK ANDREJ GERENČER:</speaker>

               <p>Hvala. Že na začetku sem povedal, pa še enkrat preberem. Gradivo je v obravnavo zboru
               predložila vlada Republike Slovenije in je bilo objavljeno v Poročevalcu. Dodatno pa
               ste prejeli spremembe in dopolnitve programa, ki jih je vlada Republike Slovenije
               sprejela 13.3.1998, tako da govorimo o obeh. Želi še katera poslanska skupina besedo?
               <stage>(Ne želi.)</stage> Dajem besedo poslankam in poslancem. Želi kdo besedo? Gospod Pukšič. Ker
               ni bilo pisnih prijav, trajajo razprave poslancev pet minut.</p>
            </sp>
            <sp xml:id="SDZ2-Izredna-20-1998-03-25.sp129">

               <speaker>FRANC PUKŠIČ:</speaker>

               <p>Hvala lepa, predsedujoči, za besedo. Jaz se ne bom ponavljal, pa vendar bi rad dobil
               odgovor od nekoga, kaj je s tisto podpisano pogodbo med mestno občino Ljubljana in
               med Darsom? Kaj je s tem denarjem in ali bo to zopet postal strošek proračuna države
               v končni fazi? Skratka, na to vprašanje, ki sem ga prej postavil, ki je bilo že
               dvakrat pisno postavljeno, ni jasnega odgovora, in upam, da se bo to zgodilo vsaj
               sedaj in tukaj, prosim lepo.</p>
            </sp>
            <sp xml:id="SDZ2-Izredna-20-1998-03-25.sp130">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Petan ima besedo.</p>
            </sp>
            <sp xml:id="SDZ2-Izredna-20-1998-03-25.sp131">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Torej te štiri točke, ki jih imamo
               v zvezi z avtocestami, imajo podobno tematiko, seveda vsaka pač obravnava določen
               segment. Da ne bo nesporazuma, bom še sam enkrat povedal za to govornico, da sam
               osebno in pa tudi Socialdemokrati nismo proti izgradnji avtocest. Nasprotno, smo za
               izgradnjo avtocest. Navsezadnje, kot je bilo danes že tudi povedano, pa mislim, da ne
               bo nič narobe, če še enkrat povem, da smo ravno Socialdemokrati bili tisti, ki smo
               dali idejo o temu načinu izgradnje, se pravi za cestni tolar; takrat je bil ta
               predlog vreden zaničevanja in posmeha, pa tudi danes vidim v dvorani, da gre
               nekaterim na smeh, ko to govorim. Vendar, to so dejstva in mimo tega se ne da. Seveda
               pa ima o tem lahko vsak svoje osebno mnenje in to ni nič narobe, to je tudi
               demokratično. To se pravi, da smo se mi že takrat, ko smo to idejo dali, zavedali
               pomembnosti cestnih povezav, še posebej v postberlinski Evropi, ko določeni koridorji
               pridobivajo na ceni, ki mogoče prej te cene in vrednosti niso imeli. In hvala bogu,
               tudi Slovenija je na takšnem področju, kjer se ti koridorji križajo in tudi ti
               pomembni koridorji za Evropo gredo skozi Slovenijo. Prav gotovo področja, ki ne bodo
               v prvi kategoriji, če lahko uporabim ta izraz, kjer bodo šle pomembne ceste, pomembni
               koridorji, bodo nekako v drugem planu in to prav gotovo pomeni tudi določen zaostanek
               in določen minus. To pomeni, da tudi Slovenija temu mora slediti. Seveda pa je
               celotno izgradnjo in celotno strategijo potrebno uokviriti v našo zakonodajo, ki jo
               pa imamo. Zato se ni potrebno sprenevedati in govoriti, da zakonodaje ni, da je
               ohlapna, da zato tega ni, ker ni zakonodaje. Zakonodaja je, samo držati se je je
               treba! Seveda, to je pa zgodba potem zase. Pa tudi nadzor - nadzor je tudi opredeljen
               v zakonodaji in zopet smo pri tisti besedi, treba se je je držati. Ta zakonodaja
               pravi, da je potrebno najprej opredeliti krovne dokumente, krovne opredelitve; če smo
               pri cestah, je to prav gotovo nacionalni program. Če naslednje leto spremenimo ta
               nacionalni program ali mislimo, da ga bo potrebno, je to potrebno opredeliti in to
               doreči ali dodelati, če se med tem časom spremenijo določene zakonitosti in pa če je
               v okviru Evrope dograjen kakšen koridor, ki prej ni bil in je to potrebno vgraditi v
               dokument, šele nato pridejo letni programi in drugi podzakonski akti. In seveda, če
               nekaj gradimo, če nekaj delamo je zato potreben tudi nadzor. O tem je bilo veliko
               rečenega, ampak zopet smo pri tistem, da se je tega potrebno držati. Ni sprejemljivo,
               da se gradijo, tudi če so ceste nujne, s 50 ali pa 100% podražitvami, brez da bi za
               to položil račun. Tudi če je podražitev, še to ne pomeni, da je kaj narobe, vendar je
               to potrebno pač prikazati, da se tudi širša javnost s tem seznani, nikakor pa ne, da
               se to skriva, da se preprečuje inšpekcije in podobno in to nekaj dni narejeno.
               Navsezadnje je vse v rokah vlade in če nekaj ni, je to prav gotovo vlada tista in
               tisti naslov, ki je pač, na katerega potem pač letijo razni očitki. Tudi če imamo več
               variant, kar je v Sloveniji zelo aktualna zadeva, imamo neko osrednjo varianto, potem
               se pa vsak mesec pojavi, da bi gradili na nekem drugem koridorju, mogoče zamik nekaj
               metrov samo da... To je sedaj vprašanje, ali gre to za zavlačevanje ali pa za kaj
               drugega. Gre pa tudi seveda za dražje variante. Vendar to ne pomeni, da so potrebne
               podražitve, ker vsaka varianta ima svojo ceno, tudi če je dražja ima svojo osnovno
               ceno in to ne pomeni, da če je dražja, da so zato potrebne podražitve. Nobenih
               podražitev ni potrebno. Varianto je potrebno pravilno oceniti in kot tako tudi
               predstaviti. S tem želimo opozoriti in razčistiti na stanje, ki je pri nas, kjer
               praktično kontrole ni. Res, da je naša družba takšna, da pri tem drugem delu, nekako
               pri teh kontrolnih mehanizmih nekako odpovemo. Res je, da je marsikomu to lepo,
               vendar dolgoročno pa to prav gotovo ni upravičeno in ni smiselno in se nam bo pač
               kdaj vrnilo to kot bumerang, ko nam to ne bo ustrezalo. Takoj bom končal. Treba je
               imeti optimalne variante, koridorje in seveda pri tem je potrebno upoštevati tudi
               zaščito narave. Nikakor pa se ne moremo strinjati, da se variante pripravljajo zato,
               da se pridobi na času in da se mogoče med tem časom pokupi določena zemlja, ker Dars
               potem ta zemljišča običajno dobro plača. S tem ne mislim kritizirati, ampak dejstva
               so taka. In s tem želimo tudi opozoriti na te nepravilnosti in pa probleme, ki se pri
               tem pojavljajo. In še enkrat bi za konec dejal, da podpiramo izgradnjo avtocest,
               vendar v tistih okvirih, ki jih naša zakonodaja predvideva in ki jo predpisuje in
               sploh zakonodaja za to je, samo držati se jo je potrebno in to je bil naš namen in
               tudi moj namen. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp132">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Petan. Želi še kdo besedo? <stage>(Ne želi.)</stage> Gospod Demšar? Replika, gospod
               Lenič.</p>
            </sp>
            <sp xml:id="SDZ2-Izredna-20-1998-03-25.sp133">

               <speaker>JOŽE LENIČ:</speaker>

               <p>Hvala, gospod predsedujoči. Jaz bi želel malenkostno replicirati samo na tisti del
               izvajanja gospoda Petana, ko je govoril, da so se nekateri močno zgražali, ko je
               takrat, jaz se dobro spomnim, dejansko gospod Pučnik prišel z idejo o tem bencinskem
               tolarju. Seveda pa se je o tem govorilo že dosti prej. Je pa dejstvo, da je to
               kampanjo takrat sprožila socialdemokratska stranka.</p>
               <p>Opozoriti gre, da je bil bencinski tolar sprejet z večino v tem državnem zboru in da
               če bi se dejansko nekateri, verjetno je bilo mišljeno tudi na poslance iz te strani,
               tako močno zgražali, tega cestnega tolarja ne bi bilo. Cestni tolar je takrat
               sprejela vladna večina, v njej so bili tudi socialdemokrati. Je pa res, da so bili
               takrat izraženi mnogi pomisleki, predvsem ne vsebinske narave, kar se tiče cest,
               ampak predvsem kot začetek demontaže integralnosti proračuna. Nihče ne more trditi,
               da prav cestni tolar ni bil tisti prvi tolar, ki je dejansko ta "stampedo" začel in
               po moji oceni so bili takrat tovrstni pomisleki povsem upravičeni. Tako, da sedaj
               mislim, da nima se smisla sedaj prerekati kdo je bolj zaslužen, da ta cestni tolar
               obstaja ali ne.</p>
               <p>Drugače pa načeloma akceptiram glavni poudarek razprave, da je treba imeti dobro
               kontrolo. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp134">

               <speaker>PODPREDSEDNIK ANDREJ GERENČER:</speaker>

               <p>Tolar je tukaj. Koristen je. Gospod Demšar, izvolite.</p>
            </sp>
            <sp xml:id="SDZ2-Izredna-20-1998-03-25.sp135">

               <speaker>VINCENCIJ DEMŠAR:</speaker>

               <p>Hvala za besedo. Ker smo pri planu, bi hotel opozoriti na to, da nekje zasledujem, da
               govorimo o trasah avtocest, medtem ko na relaciji Trst-Reka pa govorimo o koridorju.
               To terminologijo sem zadnjič zasledil tudi na obisku na Hrvaškem pri naši adekvatni
               organizaciji, pri tem odboru za mednarodne odnose. Torej oni rabijo izraz: preko
               Istre je koridor, ostalo so pa trase. Prosil bi, ker govorimo o planu, da bi tu mi
               striktno izpuščali izraz koridor, ker koridor, lahko da v mednarodni terminologiji
               pomeni splošno traso ali neko smer, vendar za nas, ki smo se ukvarjali tudi z
               zgodovino, pomeni nekaj slabšega, kar pomeni, da tisti teritorij je nekako izvzet ali
               pa delno izvzet iz polne pristojnosti tiste države. Zato bi prosil tiste, ki se
               ukvarjate s temi plani ali kakršnikoli stiki glede izgradnje avtocest, da ste
               previdni in da ne uporabljate izraza, za katerega sem že dvakrat omenil, da je to
               koridor. Razen tam, kjer boste govorili v celoti, kjer pa lahko pomeni koridor tudi
               prek Ljubljane, od Jesenic pa do Bregane. Toliko terminološko, ker ima stvar v tem
               pogledu tudi nek ali pa precej močan politični prizvok. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp136">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Demšar. Želi še kdo besedo? Če ne, zaključujem razpravo in prehajamo na
               odločanje o predlogu odloka o soglasju k letnemu programu DARS d.d. za leto 1998.</p>
               <p>Odpiram razpravo o predlogu odloka. Kdo želi besedo? Prosim, gospod Špiletič,
               izvolite.</p>
            </sp>
            <sp xml:id="SDZ2-Izredna-20-1998-03-25.sp137">

               <speaker>BOGOMIR ŠPILETIČ:</speaker>

               <p>Hvala za besedo. Jaz bi samo v imenu poslanske skupine tudi pri odločanju o tej točki
               dnevnega reda pojasnil, da bomo ravnali enako kot pri predhodni točki. Poudaril bi pa
               še dodatno, da to ne pomeni, da smo se s tem odrekli vsem nadaljnjim poskusom
               poostritve, tako nadzora vseh institucij, ki so vpletene v izgradnjo slovenskih
               avtocest, vsem poskusom za zagotovitev transparentnosti in vsem poskusom za
               zagotovitev zakonite, gospodarne in učinkovite rabe proračunskih sredstev, kar
               menimo, da lahko zagotavlja jutri več kilometrov avtocest in resnično gospodarno
               trošenje proračunskih sredstev. Hvala.</p>
            </sp>
            <sp xml:id="SDZ2-Izredna-20-1998-03-25.sp138">

               <speaker>PODPREDSEDNIK ANDREJ GERENČER:</speaker>

               <p>Hvala. Zaključujem razpravo in dajem predlagani odlok na glasovanje. Ugotovimo
               prisotnost! <stage>(58 prisotnih.)</stage></p>
               <p>Kdo je za predlagani odlok? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani odlok o soglasju k letnemu programu dela DARS d.d. za
               leto 1998 sprejet.</p>
               <p>Prehajamo na odločanje o dodatnih sklepih, ki ste jih dobili na mizo. To sta predvsem
               dva sklepa poslanske skupine SKD. Želi kdo o njih razpravljati? Gospod Rejc,
               prosim.</p>
            </sp>
            <sp xml:id="SDZ2-Izredna-20-1998-03-25.sp139">

               <speaker>IZIDOR REJC:</speaker>

               <p>Gospod podpredsednik, hvala lepa za besedo. Prvi sklep se nanaša na to, da se opravi
               temeljita analiza podražitev posameznih odsekov do konca leta 1997 in v roku 90
               dni.</p>
               <p>Drugi pa je - in prosim, če bi to dopolnili - "Glede na izredna finančna odstopanja",
               v prvi vrsti, ko začne, "glede na izredna finančna odstopanja", vse ostalo je pa v
               redu, ker ta odstopanja so izredna. Hvala.</p>
            </sp>
            <sp xml:id="SDZ2-Izredna-20-1998-03-25.sp140">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? <stage>(Ne želi.)</stage> Zaključujem razpravo.</p>
               <p>Prehajamo na odločanje. Ugotovimo prisotnost! <stage>(60 prisotnih.)</stage></p>
               <p>Kdo je za prvi sklep? <stage>(19 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je prvi sklep sprejet.</p>
               <p>Na glasovanje dajem drugi sklep. Ugotovimo prisotnost! <stage>(48 prisotnih.)</stage></p>
               <p>Kdo je za sklep pod številko 2 poslanske skupine SKD? <stage>(19 poslancev.)</stage> Je kdo proti?
               <stage>(22 poslancev.)</stage></p>
               <p>Ugotavljam, da drugi sklep ni sprejet.</p>
               <p>Imamo še dodatni sklep odbora za infrastrukturo, ki pa je brezpredmeten, ker smo pod
               točko 4.a sprejeli amandma pod številko 5, ki nadomešča ta tekst.</p>
               <p>S tem zaključujem to točko dnevnega reda.</p>
               <p>Prehajamo na <title>5. TOČKO DNEVNEGA REDA - PREDLOG ZAKONA O SOGLASJU REPUBLIKE
                  SLOVENIJE DARS-U D.D. ZA NAJETJE KREDITA PRI EVROPSKI INVESTICIJSKI BANKI ZA
                  GRADNJO AVTOCESTNEGA ODSEKA BLAGOVICA-ŠENTJAKOB, HITRI POSTOPEK.</title> Predlog
               zakona je v obravnavo zboru predložila vlada Republike Slovenije - <title>prva
                  obravnava</title> . Želi predstavnik vlade besedo? Predstavnik vlade želi besedo.
               Gospod minister.</p>
            </sp>
            <sp xml:id="SDZ2-Izredna-20-1998-03-25.sp141">

               <speaker>MAG. ANTON BERGAUER:</speaker>

               <p>Hvala lepa. Družba Dars lahko po tretjem odstavku 5. člena zakona o družbi za
               avtoceste v Republiki Sloveniji najame srednjeročne in dolgoročne kredite za
               dokončanje in gradnjo avtocest. Na osnovi okvirnega sporazuma med Republiko Slovenijo
               in Evropsko investicijsko banko je investicijska banka ponudila kredit v višini do
               130 milijonov ekujev kot dodatna sredstva za izgradnjo avtocestnega odseka Šentjakob
               - Blagovica. In predlagam, da se zakon ob soglasju v tej višini oziroma do te višine
               potrdi in sprejme. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp142">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod minister. Predlog zakona je obravnaval odbor za infrastrukturo in
               okolje. Želi predstavnik besedo? <stage>(Ne želi.)</stage> Hvala. Dobili smo poročilo. Želi besedo
               predstavnik sekretariata za zakonodajo? <stage>(Ne želi.)</stage> Želijo besedo predstavniki
               poslanskih skupin? Gospod Veber, prosim.</p>
            </sp>
            <sp xml:id="SDZ2-Izredna-20-1998-03-25.sp143">

               <speaker>JANKO VEBER:</speaker>

               <p>Hvala. Torej, v poslanski skupini podpiramo soglasje k najetju kredita pri EIB-ju, bi
               pa seveda hkrati želeli opozoriti, da pa seveda pri koriščenju že sprejetih kreditov,
               ki pa so manj ugodni, o katerih smo glasovali v prejšnjem obdboju, naj vendarle
               upošteva družba za avtoceste, da ne pristopi h koriščenju teh manj ugodnih kreditov,
               dokler ne bodo izčrpana sredstva EIB-ja in vsa likvidnostna sredstva, ki jih ima
               znotraj svojega poslovanja oziroma pri zbiranju cestnine in bencinskega tolarja.
               Torej samo v nekem skrajnem primeru računamo, da bo družba za avtoceste začela
               koristiti tudi manj ugodne kredite, in to je tisto, na kar želimo opozoriti ob
               sprejemanju tega soglasja. Hvala.</p>
            </sp>
            <sp xml:id="SDZ2-Izredna-20-1998-03-25.sp144">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Veber. Besedo dajem gospodu Mozetiču, poslanska skupina SKD.</p>
            </sp>
            <sp xml:id="SDZ2-Izredna-20-1998-03-25.sp145">

               <speaker>MIROSLAV MOZETIČ:</speaker>

               <p>Hvala lepa za besedo. Jaz oziroma poslanska skupina tudi podpira to stvar, vendar bi
               želel nekaj vprašati, predvsem tudi z vidika primerjave tega in potem z vidika
               naslednjega zakona, ki govori o poroštvu za ta isti kredit. Pa me zanima nekaj
               stvari, za katere mislim, da niso povsem enako postavljene. Zanima me, zakaj so tako
               postavljene oziroma če bi bilo treba kaj popraviti, da popravite. Poglejte, ta zakon
               govori v 1. členu, da daje parlament soglasje za najem kredita v višini 130 milijonov
               ekujev, glavnice s pripadajočimi obrestmi in drugimi stroški kredita za ta in ta
               odsek, kar je povsem normalno. Če pogledate zakon pri naslednji točki, oba sta
               povezana, zato bom zdaj to primerjavo povedal, govori v 1. členu, da daje Republika
               Slovenija poroštvo za obveznosti družbe, ki jih bo sprejela po tem zakonu pri
               Evropski investicijski banki v znesku 130 milijonov ekujev, torej samo za glavnico.
               Čeprav izhaja potem iz zadnjega odstavka tega člena, da so očitno mišljene obresti in
               stroški, ker piše, da v primeru, če Dars tega ne plača, bo potem jasno porok plačal
               vse dospele obveznosti po kreditni pogodbi. Obveznosti po kreditni pogodbi so pa tudi
               obresti, redne, zamudne in ostali stroški. Vendar mislim, da bi bilo povsem jasno in
               korektno in točno, da bi v 1. členu, kjer govori zakon, kakšno poroštvo in v kakšnem
               obsegu se daje, da bi bilo to tako precizno napisano, da je nesporno in da je jasno
               že iz prvega stavka, da je poroštvo z glavnico, pripadajočimi obrestmi in stroški. To
               je ena stvar, ker mislim, da bi morali vezati dva zakona, ki govorita o isti
               stvari.</p>
               <p>Potem postavljam vprašanje, zakaj - to me pa prav res zanima in bi rad odgovor -
               zakaj je določba in zakaj bo v pogodbi o kreditu tudi naslednja določba: "Dela, ki se
               financirajo s sredstvi tega kredita, morajo biti oddana pod enakimi pogoji za vse
               izvajalce, to je za vsa dela na avtocestnem odseku Šentjakob-Blagovica, ne glede na
               odstotek, ki ga banka financira v okviru vsake pogodbe." Torej vsa dela in za
               kogarkoli, ki se bo prijavil iz katerekoli države na ta razpis. Ne vem, če je to
               povsem skladno, ampak opozarjam pa še na eno razliko med formulacijo tega odstavka,
               ki govori "dela, ki se financirajo", v poroštvu pa govori "porok zagotavlja, da bo
               kreditojemalec natečaje za material in dela, ki se financirajo", naprej je enako. To
               pomeni, pri soglasju za kreditno pogodbo govori dela in samo dela, pri soglasju za
               poroštveno pogodbo oziroma zakon o poroštvu za najem kredita pa govori material in
               dela, ki se financirajo iz tega kredita, ne glede na odstotek kredita se pač morajo
               po enakih pogojih obravnavati vsi ponudniki.</p>
               <p>Želel bi, da se na te stvari bodisi tukaj odgovori, jih pojasni in morebiti, če meni
               vlada za potrebno, tudi potem v naslednjem zakonu stvari, ki so po moje napačno, ne
               dovolj precizno zastavljene, tudi popravi. Hvala.</p>
            </sp>
            <sp xml:id="SDZ2-Izredna-20-1998-03-25.sp146">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Mozetič. Želi besedo še kdo iz poslanske skupine? <stage>(Ne želi.)</stage> Dajem
               besedo poslankam in poslancem. Kdo želi besedo? Ker ne želi nihče več besede,
               zaključujem splošno razpravo. Prehajamo na <title>drugo obravnavo</title> , kjer nimamo
               amandmajev.</p>
               <p>Predlagam, da skladno z zadnjo alineo 189. člena poslovnika razpravljamo in glasujemo
               o vseh členih skupaj. Ugotovimo sklepčnost! <stage>(58 prisotnih.)</stage></p>
               <p>Kdo je za predlagani predlog? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Ker k členom ni bil vložen noben amandma in v skladu s 5. sklepom dajem v razpravo
               vse člene predloga zakona. Želi kdo razpravljati? <stage>(Ne želi.)</stage> Zaključujem razpravo.
               Ugotovimo sklepčnost! Prosim.</p>
            </sp>
            <sp xml:id="SDZ2-Izredna-20-1998-03-25.sp147">

               <speaker>MIROSLAV MOZETIČ:</speaker>

               <p>Jaz verjamem, da se mudi, da se sprejmejo ti krediti, vendar jaz sem postavil nekaj
               vprašanj in vlada na to najbrž nima odgovora ali pa ne želi dati odgovora. Jaz bom
               zdaj glasoval proti zaradi tega, sicer sem pa mislil glasovati za, tako da bo jasno.
               Vendar, če vlada ne misli za potrebno, da odgovarja, zakaj so te razlike, "dela" v
               enem členu, v drugem zakonu "materiala in dela" - to so razlike, tega mi ne boste
               rekli, da niso, ker sem že delal na določenih pogodbah in na teh zadevah. Da ni
               precizno pri poroštvu povzeto to, za kar se daje poroštvo, tega tudi ne boste rekli.
               Izpeljano bo, kakor boste pač izpeljali. Vendar je nesmiselno, da vlada predlaga na
               tak način zakone in potem tukaj enostavno z levo roko to zadevo spravimo skozi, potem
               se pa reši, kakor se reši. Če enostavno vlada ni pripravljena pojasniti določene
               zadeve, zakaj so te razlike, zakaj je sploh ta določba notri, potem jaz lahko
               glasujem samo proti. In povem še enkrat, samo iz tega razloga bom glasoval proti temu
               zakonu in proti zakonu, ki je pri naslednji točki.</p>
            </sp>
            <sp xml:id="SDZ2-Izredna-20-1998-03-25.sp148">

               <speaker>PODPREDSEDNIK ANDREJ GERENČER:</speaker>

               <p>Hvala. Torej razpravljamo o posameznih členih, splošno razpravo smo zaključili. Želi
               še kdo besedo pri posameznih členih? Gospod Peterle, prosim.</p>
            </sp>
            <sp xml:id="SDZ2-Izredna-20-1998-03-25.sp149">

               <speaker>ALOJZ PETERLE:</speaker>

               <p>Hvala. Spoštovani! Moje vprašanje je pravzaprav bolj <title>proceduralne</title> narave.
               Če vlada noče odgovoriti, mi bomo morali pa usklajevati oboje, bi rad vsaj mnenje
               našega sekretariata za zakonodajo, katera formulacija bo tista, kateri se bo
               priredila tista druga, ki bo v nesoglasju z njo, ker do tega bo gotovo prišlo. Zanima
               me, kaj bo podlaga - ali to, kar se bo zdaj odločilo, ali tisto kasneje? Kako bo do
               uskladitve prišlo - to je resno vprašanje.</p>
            </sp>
            <sp xml:id="SDZ2-Izredna-20-1998-03-25.sp150">

               <speaker>PODPREDSEDNIK ANDREJ GERENČER:</speaker>

               <p>Prosim, izvolite. Gospod Kavčič ima besedo, svetovalec vlade.</p>
            </sp>
            <sp xml:id="SDZ2-Izredna-20-1998-03-25.sp151">

               <speaker>ANDREJ KAVČIČ:</speaker>

               <p>Gospod podpredsednik, hvala lepa. Jaz bi se opravičil, ker bom zdaj poskušal
               odgovoriti na vprašanje, ki se nanaša na naslednjo točko, in sicer na zakon o
               poroštvu, čeprav je predmet tukaj zakon o soglasju. In sicer je bilo vprašanje, zakaj
               se 1. člen glasi samo na 130 milijonov ekujev glavnice. Na to nas je opozoril tudi
               sekretariat za zakonodajo, vendar mi mislimo, da je garancijska pogodba, za katero se
               v bistvu sklepa - na podlagi katere nastaja ta zakon pred parlamentom, je kot taka
               enovit in celoten posel. Garancijska pogodba se nanaša na glavnico in jasno je, da
               vsa sredstva in vsa poroštva, ki jih daje država kreditodajalcu, to je Evropski
               investicijski banki, pomenijo, da se država obvezuje tudi za vse eventuelno nastale -
               da bo poravnala eventuelno nastale stroške in obresti, ki iz tega izhajajo, kolikor
               pride do situacije, da originalni kreditojemalec, to je Dars, ne bo sposoben svojih
               obveznosti poravnati ob zapadlosti. Zato smo smatrali, da ni potrebno, da se tudi v
               členu eksplicitno glasi, da se daje poroštvo na glavnico in pripadajoče obresti
               oziroma stroške, ki bi lahko nastali. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp152">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Kavčič. Gospod Mozetič.</p>
            </sp>
            <sp xml:id="SDZ2-Izredna-20-1998-03-25.sp153">

               <speaker>MIROSLAV MOZETIČ:</speaker>

               <p>Hvala lepa. Jaz verjamem, da je to vladi jasno. Vendar na žalost so to pač pravna
               vprašanja in po obligacijskem zakonu, ki govori o poroštvu, porok lahko jamči tudi za
               manj, ko je obveznost. In če mi sprejemamo zakon, ki v bistvu je osnova za poroštveno
               pogodbo, ki zavezuje zaman, potem morate sprejeti tako poroštveno pogodbo in
               podpisati, kakršen je zakon. Tako, da to, kar ste vi zdaj povedali, ne drži. To, kar
               ste vi povedali, izhaja sicer, jaz sem povedal, iz zadnjega odstavka 1. člena.
               Vendar, glede na vašo razlago pomeni, da vam ni jasno, kaj jamčite. Zakon, če mora in
               ker mora biti zakon poroštvena pogodba, ne more biti drugačen od tega, kakor mi
               sprejemamo zakon o poroštvu, ki ga bo vlada, država dala. In če država daje
               garancijo, kar je normalno, kar je normalno, noben upnik ne bo vzel manjše poroštvo,
               kot je pač glavna obveznost. Ampak glede na to, da je tukaj pogodba in zakon, zakon
               je obvezen za vlado. Razen, če sklepate poroštvene pogodbe mimo sprejetih zakonov.
            </p>
            </sp>
            <sp xml:id="SDZ2-Izredna-20-1998-03-25.sp154">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo razpravljati? <stage>(Ne želi.)</stage> Prehajamo na odločanje o vseh členih
               skupaj. Ugotovimo sklepčnost! <stage>(58 poslancev.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da so vsi členi predloga zakona sprejeti.</p>
               <p>Moramo še opraviti razpravo in glasovanje o naslovu. Želi kdo razpravljati o naslovu
               zakona? <stage>(Ne želi.)</stage> Zaključujem razpravo in prehajamo na glasovanje. Ugotavljamo
               sklepčnost! <stage>(58 poslancev.)</stage></p>
               <p>Kdo je za naslov zakona? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Izglasovali smo zakon po členih in naslov zakona. Odpiram razpravo o zakonskem
               predlogu v celoti, smo v <title>tretji obravnavi.</title> Želi kdo besedo? <stage>(Ne želi.)</stage> Ker
               ne želi nihče razpravljati, zaključujem razpravo. Ugotavljam, da k predlogu zakona ni
               bil sprejet noben amandma, zato ni možno vlaganje dodatnih amandmajev. Sprašujem
               sekretariat za zakonodajo in pravne zadeva, ali smo usklajeni! Smo usklajeni? <stage>(Smo.)</stage>
               Hvala. Na glasovanje dajem predlog zakona v celoti. Ugotovimo sklepčnost! <stage>(61
               poslancev.)</stage></p>
               <p>Kdo je za predlog zakona? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog zakona sprejet.</p>
               <p>Imamo predlog dodatnega sklepa. Vlagatelj je poslanska skupina Socialdemokratov
               Slovenije z datumom 19.3.. Dobili ste ga na klop. Želi kdo razpravljati o tem? <stage>(Ne
               želi.)</stage> Preberem ga: "Predlog dodatnega stališča oziroma sklepa k zakonu o soglasju
               Republike Slovenije DARS d.d. za najetje kredita pri Evropski investicijski banki za
               gradnjo avtocestnega odseka Blagovica - Šentjakob: vlada naj vsak mesec pošlje
               državnemu zboru poročilo o višini in strukturi javnega dolga." Razprava. Gospod
               Kopač.</p>
            </sp>
            <sp xml:id="SDZ2-Izredna-20-1998-03-25.sp155">

               <speaker>MAG. JANEZ KOPAČ:</speaker>

               <p>Hvala za besedo. Jaz tega sklepa ne bom podprl. Vsak mesec, se mi zdi, je
               pretiravanje. Mi od vlade dobimo vsake tri mesece ali pa vsakega pol leta zelo
               natančno poročilo, ki je precej debelo. To zahteva kar nekaj dela. Dobro, stroški v
               zvezi s papirjem verjetno niso tako veliki. Ampak zdi se mi, da je vsak mesec pa
               enostavno pretiravanje, zato tega sklepa res ne bi podprl. Hvala lepa.</p>
            </sp>
            <sp xml:id="SDZ2-Izredna-20-1998-03-25.sp156">

               <speaker>PODPREDSEDNIK ANDREJ GERENČER:</speaker>

               <p>Hvala. Če ni več razprav, zaključujem razpravo in dajem dodatno stališče oziroma
               sklep poslanske skupine SDS na glasovanje. Ugotavljamo sklepčnost! <stage>(64
               prisotnih.)</stage></p>
               <p>Kdo je za dodatni predlagani sklep? <stage>(15 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da dodatni sklep ni sprejet.</p>
               <p>Zaključujem to točko dnevnega reda.</p>
               <p>Kolegice in kolegi, ura je sicer 18 in tri minute. Ali smo pripravljeni, da končamo
               to točko in da zaključimo to sejo. Ste? Prosim, da potrdimo z glasovanjem. Smo za to?
               Hvala.</p>
               <p>Gremo na <title>6. TOČKO DNEVNEGA REDA - PREDLOG ZAKONA O POROŠTVU REPUBLIKE SLOVENIJE
                  ZA OBVEZNOSTI IZ KREDITA, KI GA NAJAME DARS PRI EVROPSKI INVESTICIJSKI BANKI ZA
                  PROJEKT SLOVENSKIH AVTOCEST,</title> hitri postopek.</p>
               <p>Predlog zakona je v obravnavo zboru predložila vlada Republike Slovenije. Želi
               predstavnik vlade besedo? <stage>(Ne želi.)</stage> Predlog je obravnaval odbor za finance in
               monetarno politiko kot matično delovno telo. Prosim poročevalca, če predstavi mnenje.
               <stage>(Ne želi.)</stage> Želi besedo predstavnik sekretariata za zakonodajo in pravne zadeve? <stage>(Ne
               želi.)</stage> Želijo predstavniki poslanskih skupin besedo? <stage>(Ne želijo.)</stage> Dajem besedo
               poslankam in poslancem. Kdo želi besedo? Ker ne želi nihče razpravljati, zaključujem
               splošno razpravo.</p>
               <p>Smo v <title>drugi obravnavi.</title> Prehajamo na odločanje o posameznih členih predloga
               zakona. Zboru predlagam, da skladno z zadnjo alineo 189. člena poslovnika razpravlja
               in glasuje o vseh tistih členih skupaj, h katerim niso bili vloženi amandmaji.
               Ugotovimo sklepčnost! <stage>(62 prisotnih.)</stage></p>
               <p>Kdo je za tak predlog? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo amandmajev. Imamo dva amandmaja, in sicer odbora. Dobili ste
               ju na klop z datumom 13.3.1998. V poročilu sta navedena. Odpiram razpravo o obeh
               amandmajih in k 1. členu.</p>
               <p>Ne želi nihče razpravljati. Zaključujem razpravo in prehajamo na odločanje. Ugotovimo
               sklepčnost! <stage>(60 prisotnih.)</stage> Glasujemo o amandmaju pod številko 1.</p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod številko 2. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 1. člen. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 1. člen sprejet.</p>
               <p>Prehajamo na obravnavo preostalih členov, h katerim niso vloženi amandmaji. Kdo želi
               besedo? Ker ne želi nihče besede, zaključujem razpravo in prehajamo na odločanje.
               Ugotovimo sklepčnost! <stage>(60 prisotnih.)</stage></p>
               <p>Kdo je za predlog? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet in tudi ostali členi.</p>
               <p>Opravili smo razpravo o posameznih členih. Glasovati moramo še o naslovu zakona. Ali
               želi kdo razpravljati o naslovu zakona? <stage>(Ne želi.)</stage> Zaključujem razpravo in prehajamo
               na glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet.</p>
               <p>Smo v <title>tretji obravnavi.</title> Izglasovali smo zakon po členih in naslov
               zakona.</p>
               <p>Odpiram razpravo o zakonskem predlogu v celoti. Želi kdo besedo? Ker ne želi nihče
               razpravljati, zaključujem razpravo. Želi kdo vložiti amandma k 1. členu. Ne želi.
               Zaključujem razpravo in prehajamo na glasovanje, še prej pa sprašujem sekretariat za
               zakonodajo, ali smo usklajeni. <stage>(Smo.)</stage> Hvala.</p>
               <p>Na glasovanje dajem predlog zakona v celoti. Ugotovimo prisotnost! <stage>(62
               prisotnih.)</stage></p>
               <p>Kdo je za predlog zakona? <stage>(51 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog zakona sprejet. S tem zaključujem to točko dnevnega reda in
               20. izredno sejo državnega zbora. Kljub vsem zapletom, ki smo jih danes imeli, lahko
               rečem, da smo bili vseeno uspešni. Jutri nadaljujemo ob 10. uri, in sicer z 8. redno
               sejo, s točko, ki je bila prekinjena, torej s prekinjenih točk 19, 35 in 39 nato na
               že pripravljene točke 21, 24, 32, 33 itd., po dnevnem redu. Še eno obvestilo. Ob 12.
               uri jutri, torej v četrtek, bo poslanke in poslance nagovoril predsednik poljske
               vlade, ki je na uradnem obisku v Sloveniji. Zato prosim, bodimo vsi v dvorani, da
               tudi izkažemo pozornost našemu gostu. Hvala.</p>
               <p><stage>(Seja je bila končana 25. marca 1998 ob 18.08 uri.)</stage></p>
            </sp>
         </div>
      </body>
   </text>
</TEI>
