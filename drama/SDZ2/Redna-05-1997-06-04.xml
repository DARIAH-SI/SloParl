<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-05-1997-06-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|7E4A679722ED9BC1C12564E50043279D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=7E4A679722ED9BC1C12564E50043279D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-05-1997-06-04.DZ" n="05">
               <name>Redna</name>
               <date when="1997-06-04"/>
            </setting>
         </settingDesc>
         <particDesc>
            <listOrg>
               <org xml:id="Redna-05-1997-06-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 5. seje</stage>
            <stage type="date">(4. junij 1997) </stage>
            <stage type="chairman"> Sejo je vodila Eda Okretič-Salmič, podpredsednica Državnega zbora.</stage>
            <stage type="time"> Seja se je pričela ob 10.13 uri.</stage>


            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 5. seje Državnega zbora Republike Slovenije. Obveščena sem, da so
               zadržani in se današnje seje ne morejo udeležiti naslednje poslanke in poslanci:
               Franc Kangler, Josip Bajc, Franc Čebulj, Jožef Špindler, Zmago Jelinčič, Rudolf Moge
               od 11.30 do 14. ure, Ana-Majda Kregelj-Zbačnik za popoldanski del seje, Anton
               Partljič, Rudolf Petan do 11. ure, je že tu. Franc Pukšič do 13. ure, Alojz Vesenjak
               za popoldanski del seje, Benjamin Henigman, dr. Helena Hren-Vencelj od 11. do 13.
               ure, Štefan Klinc za popoldanski del seje. Ugotovimo sklepčnost! <stage>(51 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na sejo so bili vabljeni tudi predstavniki Vlade Republike Slovenije. Vse prav lepo
               pozdravljam.</p>
               <p>Današnje nadaljevanje 5. seje zbora bomo pričeli z obravnavo prekinjene 10.a točke
               dnevnega reda - predloga zakona o slovenski razvojni družbi in programu
               prestrukturiranja podjetij, ter nato po dnevnem redu dalje nadaljevali, s tem, da z
               obravnavo pa še nista pripravljeni 14. in 16. točka dnevnega reda.</p>
               <p>Seja je bila včeraj prekinjena zaradi posveta v poslanski skupini Slovenske ljudske
               stranke in prosim gospoda Potočnika, da poda stališča. Gospod Potočnik. Gospod
               Zagožen. Ali lahko gospod Potočnik, potem pa boste vi proceduralno. Najprej sem
               gospoda Potočnika prosila za besedo.</p>
               <p>Gospod Zagožen. V imenu poslanske skupine Slovenske ljudske stranke.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Hvala. Spoštovana podpredsednica, spoštovani zbor. Poslanska skupina Slovenske
               ljudske stranke se je posvetovala in je mnenja, da je zakon zelo pomemben. Vsaj dve
               pomembni funkciji ima, to je, da pomaga pri sanaciji podjetij, ki naj se
               preoblikujejo kapitalske družbe in kasneje privatizirajo in druga funkcija je
               razvojna. Cilj je dvig konkurenčne sposobnosti gospodarstva na evropski nivo. Menimo,
               da bo potrebno sedanji koncept še jasneje opredeliti z neke amandmaje, ki so v
               pripravi. In bodo predloženi ob drugi obravnavi zakona. Hvala!</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa gospa podpredsednica! Marsikaj sem že slišal z strani vodstva Državnega
               zbora, da pa ni točka še pripravljena, gre za 14. točko dnevnega reda, to sem pa
               sedaj prvič slišal.</p>
               <p>Če že kršimo poslovnik, saj tega ne govorimo javno ali pa je mogoče dobro, da javno
               govorimo. Sprašujem ali si bomo mi prevzeli odgovornost zaradi tega, ker z
               nesprejetjem 14. točke odnosno zakona o lastninjenju igralnic, nastaja z današnjim
               dnem pravna praznina kot veste. Ne vem, nisem informiran, da bi vlada izdala včeraj
               kakšen odlok o podaljšanju tega stanja oziroma veljavnosti igralniških dovoljenj,
               skratka kako je mogoče, da poveste danes, prav danes na ta dan, ki sledi 3. juniju,
               da točka še ni pripravljena. Hvala lepa!</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Ker gre za hitri postopek, bi želeli, da so stvari pripravljene tako kot pač
               morajo biti in delovno telo še ni dalo svojih stališč in poročil. Včeraj je še od
               vlade prišlo obsežno poročilo in veliko amandmajev in če bo vse to pripravljeno,
               potem bo 4. točka na dnevnem redu v popoldanskem času. Oprostite, 14. točka in
               mislim, da nikakor ne gre za odgovornost Državnega zbora. Gospod Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala za besedo gospa podpredsednica! Tudi sam govorim z nekim začudenjem,
               presenečenjem. Ko smo sprejemali ta dnevni red, sem spraševal, in so me nekateri
               čudno gledali, če so točke pripravljene. Zdaj pa iz dneva v dan - in je bilo rečeno,
               da je vse pripravljeno.</p>
               <p>Zdaj pa razen dveh ali treh, se mi zdi, mi je potem sekretarka rekla, da niso.</p>
               <p>Zdaj pa ugotavljamo, da niso pripravljene. Da je vlada v roku enega tedna postala
               pametnejša, da je spremenila svoja stališča in prinesla amandma. Pa to ni samo pri
               tem zakonu, to je še pri enem zakonu, ko bo prišel na vrsto, sem bo še krepko tukaj
               gori pojavljal in govoril.</p>
               <p>Enostavno ni! Poslala je po hitrem postopku stvari. Sama jih v celoti skoraj ali pa
               na polovico spreminja z amandmaji, ki jih v tem postopku - komisije oziroma odbori se
               sestajajo vsak dan ob 8.30 uri in so v glavnem tudi nesklepčni, ker je nemogoče na
               tak način delati. To, kar zadeva te 14. točke, kar pa zadeva tekoče točke, poglejte
               jaz se tudi strinjam, da je nujna, potrebna, koristna in ne vem kaj še vse.</p>
               <p>Vendar slišal sem pa tudi, da se pripravljajo amandmaji. Zakon teče po hitrem
               postopku, kdaj bodo ti amandmaji! In predlagam, da se tudi ta tekoča točka o tej
               slovenski razvojni družbi prekine, da tisti z vladnih strank, ki pripravljajo
               amandmaje, pripravijo amandmaje, jih prinesejo na klop, da bomo sploh vedeli za kaj
               gre, in bomo potem nadaljevali to točko. Hvala lepa!</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Torej, zakon ni mogel biti prej pripravljen, ker poteka po hitrem postopku in
               odločitev poslancev, vemo, da je bila, da se sprejme zakon po hitrem postopku. To se
               bo pripravilo do popoldanske, torej do nadaljevanja v popoldanskem času te seje. Kako
               se pa, tudi vemo, vlagajo amandmaji, je pa tudi opredeljeno v našem poslovniku. Jaz
               bi prosila, če je še kaj. Nadaljevali bi s to točko, ki jo imamo na dnevnem redu in
               popoldan bomo potem nadaljevali 14. točko dnevnega reda. Gospod Čebulj, če imate še
               proceduralno?</p>
            </sp>
            <sp who="SDZ2:ČebuljFranc">

               <speaker>FRANC ČEBULJ:</speaker>

               <p>Hvala lepa, gospa podpredsednica. Spoštovani kolegi, kolegice! Verjemite mi, da v
               tem času, ko sedim v tem našem pridnem parlamentu, slovenskem parlamentu, da sem
               vseskozi mnenja, da če bomo nadaljevali na tak način naše delo, sem prepričan, da bo
               naša slovenska javnost in naši volivci na naslednjih volitvah, vprašanje, če se bodo
               udeležili s takimi procenti na volitvah kot so zdajle volitve za župane v občinah, ki
               danes tukaj sedite vi kot poslanci. In predlagam, glede na to, da se mesec dni že ali
               skoraj več, pojavljajo taki zapleti glede priprave materiala, ali s strani vlade ali
               s strani vodstva predsednika in podpredsednikov parlamenta, da se prekine seja za
               toliko časa, za vse točke dnevnega reda, dokler ne dobimo poslanci popolnoma vsega
               materiala na mizo. Da ga pregledamo, preštudiramo, nato vsi odbori zavzamejo
               stališča, pozitivna ali negativna, nato gre zadeva v obravnavo. In predlagam, da za
               toliko časa prekinemo zasedanje Državnega zbora, dokler nimamo kompletnega materiala
               tako kot je po poslovniku potrebno. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hitri postopek je opredeljen v poslovniku v 201. do 204. členu.</p>
               <p>Prosim, da nadaljujemo z <title>10.A TOČKO DNEVNEGA REDA.</title> Napovedala sem
               nadaljevanje po dnevnem redu, 10.a točka. Zaključena je bila torej splošna razprava.
               Zboru predlagam, da skladno z zadnjo alineo 189. člena poslovnika razpravlja in
               glasuje o vseh tistih členih skupaj, h katerim niso bili vloženi amandmaji. Doktor
               Zagožen.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Jaz se opravičujem, ampak včeraj, ko ste prekinili sejo, mene ni bilo tukaj, zato
               nisem vedel, da je bila razprava zaključena, jaz sem mislil, da je bila prekinjena.</p>
               <p>Če je bila zaključena, potem sedaj dajem proceduralni predlog, sicer sem mislil
               kasneje, ko bi jo zaključili. Da to točko res prekinemo danes in drugo obravnavo
               opravimo jutri, zato da bi pridobili čas za pripravo tistih amandmajev, ki so bili
               napovedani, ki naj bi jih uskladili tudi še v vladi. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Ampak tudi to ni v skladu s poslovnikom dr. Zagožen.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>To je proceduralni predlog, o katerem Državni zbor glasuje in tudi pri hitrem
               postopku lahko prekine obravnavanje in ga preloži na kasnejši čas. Drugo obravnavo
               ali tretjo obravnavo. Tako da je to povsem v skladu s postopkom. Prosim, da daste to
               na glasovanje.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Potem predlagam,da damo ta vaš predlog na glasovanje. Prekine se točka dnevnega reda
               zaradi tega, da se sestane matično delovno telo, ne pa zato, da poslanska skupina
               pripravlja amandmaje. Za to ste imeli že včeraj enourni odmor. To bi dala na
               glasovanje. Ugotovimo sklepčnost! <stage>(45 prisotnih.)</stage> Nismo sklepčni in še enkrat
               ugotovimo sklepčnost! Čez 10 minut nadaljujemo s sejo.</p>
               <stage type="time">(Seja je bila prekinjena ob 10.26 uri in se je nadaljevala ob 10.39 uri.)</stage>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Ugotavljamo sklepčnost. Prisotnih je 54 poslank in poslancev. Lahko nadaljujemo
               sejo. Gospa Zbačnikova. Najprej bi ta proceduralni predlog, ki bi ga morali
               izglasovati. Ugotovimo prisotnost za odločanje o proceduralnem sklepu, in sicer da se
               10.a točka dnevnega reda preloži na nadaljnjo obravnavo, in sicer na jutrišnji dan.
               <stage>(47 prisotnih.)</stage></p>
               <p>Kdo je za? <stage>(54 poslancev.)</stage> Kdo je proti? <stage>(5 poslancev.)</stage></p>
               <p>Sklep je izglasovan. Proceduralno gospa Zbačnikova.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav, spoštovana gospa podpredsednica, spoštovani državni zbor! Prosila bi
               glede na to, da sem ena od predlagateljic in tudi predstavim zakon predloga zakona o
               povrnitvi škode osebam okuženim z virusom HIV zaradi transfuzije krvi in krvnih
               pripravkov po hitrem postopku, da se začne seja s 13. točko zaradi popoldanske nujne
               obveznosti na Brdu, kjer je Socialna zbornica in sem tudi zaprošena kot članica
               oziroma predavateljica. Prosila bi, da dajte na glasovanje 13. točko, da začnemo z
               obravnavo HIV.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Glede na 65. člen poslovnika predlagam, torej glede na drugi odstavek
               65. člen poslovnika, ki določa, da lahko med sejo Državni zbor spremeni vrstni red
               obravnave posameznih točk dnevnega reda, dajem naslednji predlog tudi na glasovanje.
               Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(7 poslancev.)</stage></p>
               <p>Predlog je izglasovan. Zbor je odločil, da nadaljujemo s 13. točko dnevnega reda.</p>
               <p>Prehajamo na <title>13. TOČKO DNEVNEGA REDA - OBRAVNAVA PREDLOGA ZAKONA O POVRNITVI
                  ŠKODE OSEBAM, OKUŽENIM Z VIRUSOM HIV ZARADI TRANSFUZIJE KRVI ALI KRVNIH PRIPRAVKOV
                  - hitri postopek.</title> Predlog zakona je v obravnavo zboru predložila skupina
               poslancev s prvopodpisano prim. dr. Majdo Kregelj-Zbačnik. Želi predstavnik
               predlagateljev zakona besedo? Dr. Zbačnikova.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav! Spoštovana podpredsednica, spoštovani kolegica in kolegi,
               spoštovani člani - gostje in občila. Dovolite, da vam na kratko predstavnim pomen
               tega predloga zakona.</p>
               <p>Tudi slovenski parlament naposled obravnava zakon, s katerim se odziva na
               civilizacijsko katastrofo iz prvih polovic 80-ih let. Tedaj je virus, ki povzroča
               aids, zašel v darovano kri in okužil med transfuzijo krvi in krvnih prispevkov težke
               bolnike. Zdravilnim sredstvom za preprečevanje izkrvavitve so v žilo med zdravljenjem
               prejeli še eno bolezen, bolezen za katero še po četrt stoletja mrzličnih raziskovanj
               ni zdravila, ki bi preprečilo usodno pričakovani izid, smrt. Aids, povzročen s
               transfuzijo okužene krvi, ni prizadel prejemnikov krvi po vseh državah enako. V ZDA,
               Franciji, Nemčiji, Angliji, Italiji se je v 80-ih letih okužilo več kot polovica
               bolnikov s težko obliko hemofilije in številni drugi prejemki krvi tudi dojenčki.</p>
               <p>V državah, ki so pretežno zdravile s prostovoljno zbrano krvjo domačih krvodajalcev,
               preostanek pa s komercialnimi pripravki iz tujine, je bilo okušenih z aidsom zaradi
               transfuzije bistveno manj, od 5 do 10% bolnikov, težko motnjo strjevanja krvi.
               Praviloma je bil tudi obseg zdravljenja s transfuzijami v teh državah manjši, kot v
               visoko razvitih državah. Toda učinkoviti sistem popolne samozadostnosti s krvnimi
               pripravki na Finskem in hitro odzivanje oblasti, za zaščitne ukrepe je tam
               prejemnikov krvi z okužbo aidsa povsem prizanesel.</p>
               <p>Slovenija sodi v skupino držav, kjer se je okužilo sicer manj prejemnikov krvi, a 15
               naših sodržavljanov je med zdravljenjem s transfuzijo z zdravilno tekočino sočloveka
               prejelo tudi usodni virus.</p>
               <p>Prenos virusa, ki povzroča aids s transfuzijo, je mogoče preprečiti na več načinov.
               Testiranje krvi, uničevanje virusov pripravka in na oba načina hkrati.</p>
               <p>Izločanje okužene krvi s testiranjem vsake doze darovane krvi je bilo mogoče od
               začetka leta 1985. Uničevanje virusov v pripravkih iz krvne plazme pa so nekatere
               farmacevtske tovarne zagotavljale že od leta 1982. Kombinacija obeh načinov
               pregledovanja vsake doze zbrane krvi in uničevanje virusov z ogrevanjem ali kemičnimi
               postopki pa se je začela uporabljati od leta 1985 dalje.</p>
               <p>V Sloveniji smo osvojili postopek testiranja krvi že takoj po komercializaciji
               testov 1985, postopno širili obseg pregledovanja zbrane krvi in z usklajeno akcijo
               strokovnjakov od 6.1.1986 pregledovali prav vsako darovano dozo krvi.</p>
               <p>Od leta 1985 so se uporabili samo protivirusno obdelani komercialni krvni pripravki.
               Zaradi obeh zaščitnih ukrepov daljnovidnih strokovnjakov katastrofa z okuženo krvjo
               pri nas nima velikih razsežnosti. Od leta 1992 dalje se dosledno uporablja tudi v
               Sloveniji kombinacija obeh načinov in širi program samozadostnosti s krvjo po
               smernicah evropske unije. Tudi po zaslugi velikega števila prostovoljnih
               krvodajalcev, ki jih zagotavlja Rdeči križ Slovenije.</p>
               <p>Kmalu po tem, ko so bile znane razsežnosti prenosa aidsa s transfuzijo okužene krvi,
               so začele mnoge države sprejemati ukrepe za gmotno pomoč žrtvam katastrofe. Nastale
               škode sicer ni bilo mogoče nadomestiti, ni bilo mogoče vrniti zdravja. Mogoče pa je
               bilo omiliti gmotne posledice okuženosti bolezni in socialnih posledic.</p>
               <p>Pri tem, ko zlasti nepredstavljive težave in stiske, ki izhajajo iz najbolj
               sebičnega odziva ljudi, izločitve bolnika za aidsom in njihovih svojcev iz družbe.
               Danes so delno materialno povračilo škode uredile že skoraj vse razvite evropske
               države, tudi mnoge tranzicijske in večina ostalih držav z razvitim zdravstvom. Prve
               že v poznih 80 letih. Modeli odškodnin so različni. Od enkratnega visokega zneska,
               daljne mesečne rente, vse do kombinacije visokega enkratnega zneska in rent.</p>
               <p>Pravico do odškodnine imajo v vseh državah, ki so jo uvedle s transfuzijo okuženi,
               posredno okužene žene, neokužene žene in otroci okuženih. V Državnem zboru Republike
               Slovenije se je skupina poslancev, poudarjam, skupina 33 poslancev vseh političnih
               strank, odločila, da Slovenija na civiliziran, recimo, evropski način poskrbi za naše
               žrtve katastrofe z okuženo krvjo. Seznanila se je z zahtevno problematiko okužbe z
               aidsom preko transfuzije krvi in krvnih pripravkov v Sloveniji in v svetu. Po tem smo
               strokovno težo problema nosili predvsem poslanci zdravniki. Prepričali smo se, da
               našim okužbam ni v nobenem primeru botrovala krivda zdravnika ali zdravstvene
               ustanove. Pravniki so obravnavano situacijo opredelili tako, da gre za objektivno, ne
               pa krivdno odgovornost države.</p>
               <p>Izbrali smo model odškodnine Zvezne republike Nemčije in ga prilagodili našim
               gmotnim razmeram. To je bistveno znižali zneske. Tako je nastal predloženi predlog
               zakona, objavljen v Poročevalcu, torej znan vsem kolegom poslankam in poslancem, ki
               ste ga prebrali, zato konkretnih rešitev ne bom ponavljala.</p>
               <p>V nadaljnjem postopku se zlasti pri tako imenovanem tarifnem delu tvorno sodelovali
               tudi poslanci, izvedenci za finančna vprašanja.</p>
               <p>Naj zaključim. Prizadevanja poslancev predlagateljev, da v Sloveniji na civiliziran
               način pomagamo okuženim s transfuzijo, so tudi v medijih naletela na izreden,
               nepričakovan odziv. To potrjuje, da smo s predložitvijo zakona ravnali prav in da nas
               javnost široko podpira. Predvsem nas podpira tudi v prizadevanju, da zakon sprejmemo
               po hitrem postopku. Na katastrofo z okuženo krvjo se namreč kot država odzivamo še
               pravočasno. Mnogi okuženi prejemniki krvi moralnega zadoščenja niso namreč dočakali,
               skoraj polovico. Pri zakonu se je nabralo kar nekaj amandmajev, večinoma tiste
               narave, najbrž zaradi prizadevanja predlagateljev, da pomagamo hitro.</p>
               <p>Zato vas prosim, spoštovane kolegice in kolegi, da po razpravi z glasovanjem
               potrdite, da bo zakon z vso obzirnostjo do prizadetih in njihovih ranjenih družin
               tudi sprejet. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi predstavnik predlagateljev zakona besedo? <stage>(Ne.)</stage></p>
               <p>Predlog zakona je obravnaval tudi Odbor za zdravstvo, delo, družino in socialno
               politiko kot matično delovno telo. Prosim poročevalca, da predstavi mnenje odbora o
               predlogu zakona. Podpredsednik, gospod Kebrič.</p>
            </sp>
            <sp who="SDZ2:KerbičIvan">

               <speaker>IVAN KEBRIČ:</speaker>

               <p>Spoštovana podpredsednica, kolegice in kolegi in ostali prisotni! Stališče Odbora za
               zdravstvo, delo, družino in socialne zadeve k predlogu zakona o povrnitvi škode
               osebam, okuženim z virusom HIV zaradi transfuzije krvi ali krvnih pripravkov.</p>
               <p>Človeštvo se vedno srečuje z novimi boleznimi. Medicinska znanost se trudi in išče
               povzročitelje teh bolezni, da bi spoznala vzroke in našla sredstva za njihovo
               uničenje ali preprečevanje njihovega delovanja, največkrat tudi smrtonosnega.
               Obolenja in bolezni pa ne prizadenejo samo bolnika, še posebej smrt prizadene njegove
               svojce, pa tudi širšo družbo, saj je življenje in zdravje naša največja vrednota.
               Predlagatelji s tem predlogom zakona o povrnitvi škode osebam, okuženim z virusom HIV
               zaradi transfuzije krvi ali krvnih pripravkov, poskušajo, da bi s tem zakonom
               prizadeti vsaj v materialni obliki dobili neko nadomestilo. Odbor Državnega zbora za
               zdravstvo, delo, družino in socialno politiko kot matično delovno telo je o tem
               predlogu na svoji 9. in 10. redni seji obširno razpravljal in ob tem upošteval mnenja
               vlade, Ministrstva za zdravstvo in Ministrstva za delo, družino in socialne zadeve,
               Sekretariata za zakonodajo in pravne zadeve, ter sprejel naslednji sklep:</p>
               <p>Odbor Državnega zbora Republike Slovenije za zdravstvo, delo, družino in socialno
               politiko predlaga Državnemu zboru, da predlog zakona o povrnitvi škode osebam,
               okuženim z virusom HIV zaradi transfuzije krvi ali krvnih pripravkov, obravnava in
               skupaj z amandmaji sprejme po hitrem postopku.</p>
               <p>Hvala, da ste me poslušali, in pričakujem, da boste podprli stališče odbora in
               izglasovali ta predlog zakona po hitrem postopku.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kebrič. Želi besedo predstavnik Sekretariata za zakonodajo in pravne
               zadeve? <stage>(Ne želi.)</stage> Želi besedo predstavnik vlade? <stage>(Ne želi.)</stage> Želijo besedo
               predstavniki poslanskih skupin? <stage>(Ne želijo.)</stage> Ja, gospod Možgan, SLS.</p>
            </sp>
            <sp who="SDZ2:MožganJože">

               <speaker>JOŽE MOŽGAN:</speaker>

               <p>V imenu poslanske skupine SLS podpiram sprejem zakona okuženih z virusom aids po
               hitrem postopku, ker mislim, da se mudi, ker to je bila v resnici velika nesreča za
               te ljudi, ki so se okužili in velika nesreča za vse tiste, ki so s temi ljudmi živeli
               zaradi predsodkov, ki jih ta bolezen vleče s sabo in zato predlagam vsem poslancem,
               da zakon podprejo. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Še katera poslanska skupina? Gospod mag. Žnidaršič, poslanska skupina
               DeSUS.</p>
            </sp>
            <sp who="SDZ2:ŽnidaršičFranc">

               <speaker>FRANC ŽNIDARŠIČ:</speaker>

               <p>Hvala gospa podpredsednica, spoštovane poslanke in poslanci! Tudi poslanska skupina
               DeSUS podpira sprejem tega zakona po hitrem postopku, saj mislimo, da je glede na
               obrazložitve odbora utemeljen, upravičen in nujno potreben. Hvala lepa!</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! Še kdo? Besedo dajem poslankam in poslancem! Ker nihče ne želi besede
               zaključujem splošno razpravo. Predlagam zboru, da skladno z zadnjo alineo 189. člena
               poslovnika razpravlja in glasuje o vseh tistih členih skupaj h katerim niso bili
               vloženi amandmaji. Ugotavljamo sklepčnost! <stage>(50 prisotnih.)</stage></p>
               <p>Kdo je za predlog? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo posameznih členov in sicer pregled vloženih amandmajev ste
               prejeli z 30. maj 1997 in sicer k predlogu zakona po vrnitvi škode osebam okuženim z
               virusom hiv zaradi transfuzije krvi ali krvnih pripravkov. V razpravo dajem, prvi
               člen in amandmaje oziroma amandma na amandma k prvemu členu pod številko ena.</p>
               <p>Predlagatelj je skupina poslancev prvopodpisana Kregelj-Zbačnik dr. Majda. Drugi
               amandma, ki ga predlaga dr. Hren-Vencelj, tretji, vlada ne podpira matično delovno
               telo podpira. Pod tretjič amandma na amandma poslanke dr. Helene Hren-Vencelj.
               Predlagatelj skupina poslancev s prvoimenovano gospo Kregelj-Zbačnik Majdo. Četrti
               amandma, ki ga predlaga doktor Hren-Vencljeva vlada podpira in tudi matično delovno
               telo ga podpira. V kolikor je sprejet ta amandma, je glasovanje o amandmaju pod točko
               5 brezpredmetno. In pod 5 je amandma, ki ga predlaga skupina poslancev s
               prvoimenovano gospo Majdo Kregelj-Zbačnik, ki ga vlada ne podpira in matično delovno
               telo ga ne podpira.</p>
               <p>Kdo želi besedo k 1. členu in amandmajem? Ker nihče ne želi razpravljati, dajem na
               glasovanje amandma na amandma k 1. členu pod številko 1. Ugotovimo sklepčnost! <stage>(55
               prisotnih.)</stage></p>
               <p>Kdo je za? <stage>(52 poslancev.)</stage> Kdo je proti? <stage>(Nihče.)</stage></p>
               <p>Ugotavljam, da je amandma na amandma k 1. členu sprejet.</p>
               <p>Prehajam na drugi amandma. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Amandma je sprejet.</p>
               <p>Tretji amandma na amandma. Ugotavljamo sklepčnost! <stage>(53 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(Nihče.)</stage></p>
               <p>Amandma je sprejet.</p>
               <p>Četrti amandma. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog amandmaja sprejet. Zato o amandmaju pod točko 5 ne bomo
               glasovali.</p>
               <p>Na glasovanje dajemo 1. člen v celoti. Ugotovimo sklepčnost! <stage>(56 prisotnih.)</stage> Kdo je
               za? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 1. člen sprejet.</p>
               <p>Prehajamo k 2. členu. Dajem v razpravo 2. člen in amandmaja k 2. členu. Prvi amandma
               pod številko 1, predlagatelj doktor Helena Hren-Vencelj, vlada podpira, matično
               delovno telo podpira.</p>
               <p>In drugi amandma. Predlagatelj je Odbor za zdravstvo, delo, družino in socialno
               politiko. Vlada amandma podpira. Želi kdo besedo? <stage>(Nihče.)</stage> Ker ni razpravljavcev
               razpravo zaključujem in dajem na glasovanje amandma k 2. členu. Prvi pod številko 1.
               Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Drugi amandma k 2. členu. Ugotovimo sklepčnost! <stage>(47 poslancev.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 2. člen v celoti. Ugotovimo sklepčnost! <stage>(56 poslancev.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 2. člen sprejet.</p>
               <p>V razpravo dajem 3. člen in amandmaje k 3. členu. Prvi amandma - predlagatelj je
               Vlada Republike Slovenije. Drugi amandma - predlagatelj je Odbor za zdravstvo, delo,
               družino in socialno politiko. Vlada tega amandmaja ne podpira. Želi kdo besedo?
               <stage>(Nihče.)</stage> Ker nihče ne želi besede, dajem na glasovanje prvi amandma k 3. členu.
               Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma k 3. členu sprejet.</p>
               <p>Prehajamo na drugi amandma k 3. členu. Ugotovimo sklepčnost! <stage>(49 prisotnih.)</stage></p>
               <p>Se opravičujem. V kolikor je bil sprejet prvi amandma k 3. členu je ta drugi amandma
               brezpredmeten. Se opravičujem. Dajem 3. člen v celoti na glasovanje. Ugotovimo
               sklepčnost! <stage>(56 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 3. člen sprejet.</p>
               <p>Prehajamo k 4. členu. Dajem v razpravo 4. člen in amandmaje k 4. členu. Prvi amandma
               na amandma, ki ga predlaga skupina poslancev s prvopodpisano Majdo Kregelj-Zbačnik.
               Amandma na amandma je redakcijske narave in vsebinsko povezan z amandmajem na amandma
               k 1. členu pod 3. točko.</p>
               <p>Drugi amandma - predlagatelj dr. Helena Hren-Vencelj. Vlada podpira, matično delovno
               telo podpira.</p>
               <p>In tretji amandma - predlagatelj je Odbor za zdravstvo, delo, družino in socialno
               politiko.</p>
               <p>Želi kdo razpravljati? <stage>(Ne.)</stage> Ker nihče ne želi razpravljati k 4. členu, dajem na
               glasovanje amandma na amandma k 4. členu. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma na amandma sprejet.</p>
               <p>Na glasovanje dajem drugi amandma k 4. členu. Ugotovimo sklepčnost! <stage>(53
               prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem tretji amandma k 4. členu. Ugotovimo sklepčnost! <stage>(56
               prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 4. člen v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen izglasovan v celoti.</p>
               <p>V razpravo dajem 5. člen in amandmaje k 5. členu, ki jih je šest.</p>
               <p>Pod številko 1 - <q>"5. člen se črta"</q>, predlagatelj dr. Helena Hren-Vencelj. Matično
               delovno telo ne podpira. V kolikor je sprejet ta amandma, je glasovanje o amandmajih
               na amandma pod točko 2, 3 in 4, ter amandmajih pod točko 5 in 6 brezpredmetno.</p>
               <p>Pod točko 2 amandma na amandma Odbora za zdravstvo, delo, družino in socialno
               politiko k prvemu odstavku. Predlagatelj skupina poslancev s prvoimenovano Majdo
               Kregelj-Zbačnik.</p>
               <p>Pod točko 3 amandma na amandma Odbora za zdravstvo, delo, družino in socialno
               politiko k drugemu odstavku. Predlagatelj skupina poslancev s prvoimenovano gospo
               Majdo Kregelj-Zbačnik.</p>
               <p>Četrti amandma na amandma Odbora za zdravstvo, delo, družino in socialno politiko k
               tretjemu odstavku. Predlagatelj skupina poslancev s prvoimenovano gospod Majdo
               Kregelj-Zbačnik.</p>
               <p>Peti amandma k 5. členu - predlagatelj Odbor za zdravstvo, delo, družino in socialno
               politiko. Vlada podpira. V kolikor je sprejet ta amandma, je glasovanje o amandmaju
               pod točko 6 brezpredmetno.</p>
               <p>In šesti amandma k 5. členu - predlagatelj skupina poslancev s prvoimenovano gospo
               Kregelj-Zbačnikovo. Vlada podpira.</p>
               <p>Želi kdo razpravljati? Gospa Majda Kregelj-Zbačnik.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav! Predlagam, da se prvi amandma k 5. členu črta, dr. Vencljeve, in sicer
               z razlogom, da imajo vse države, ki imajo to materialno odškodnino, pravico do
               odškodnine v teh državah tudi s transfuzijo okuženi, neposredno okužene žene,
               neokužene po smrti, otroci okuženih, in sicer z razloga, da so tudi same materialno
               in duševno prizadete, ožigosane s socialno izolacijo in potrebujejo nekaj časa za
               socializacijo oziroma za ureditev materialnih stanj. Priporočam, da se ta člen ne
               sprejme. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Še kdo želi razpravljati? <stage>(Nihče.)</stage> Ker nihče ne želi več razpravljati, dajem prvi
               amandma k 5. členu na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(46 poslancev.)</stage></p>
               <p>Ugotavljam, da prvi amandma k 5. členu ni sprejet.</p>
               <p>Na glasovanje dajem drugi amandma na amandma. Ugotovimo sklepčnost! <stage>(54
               prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je drugi amandma k 5. členu sprejet.</p>
               <p>Prehajamo na tretji amandma na amandma k 5. členu. Ugotovimo sklepčnost! <stage>(59
               prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajamo na četrti amandma na amandma k 5. členu. Ugotovimo sklepčnost! <stage>(51
               prisotnih.)</stage> Obrazložitev glasu gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala. Dr. Zbačnikova je verjetno želela ta amandma oblikovati kot redakcijski
               amandma, ampak se mi zdi, da vseeno spreminja vsebino amandmaja odbora, kajti amandma
               odbora, ki spreminja celoten člen ima štiri odstavke. Prvi se nanaša na zakonce
               oziroma partnerje, ki so živeli z upravičencem v skupnem gospodinjstvu pa bo potem ta
               upravičenec umrl. Drugi odstavek se nanaša na upravičence, ki so umrli že pred
               uveljavitvijo zakona.</p>
               <p>Tretji odstavek, ki ga zdaj s tem amandmajem doktor Zbačnikova spreminja, se nanaša
               na upravičence, ki so ta hip še živi, pa bodo pred razrešitvijo vloge v letošnjem
               letu umrli. Situacija je, skratka, neka posebna. Doktor Zbačnikova je s svojim
               amandmajem, ko želi spremeniti ta tretji odstavek, izenačila te upravičence oziroma
               izven zakonske partnerje upravičencev s temi v drugem odstavku. Mislim pa, da je
               treba to posebno situacijo, če bo do nje prišlo, predvideti. Zato predlagam, da se ta
               amandma doktor Zbačnikove, čeprav je verjetno mišljen kot redakcijski, vsebinsko pa
               spreminja nekaj, kar je bilo zastavljeno za posebne primere, ne sprejme. Hvala lepa.</p>
               <p>Torej ne bom glasoval za amandma doktor Zbačnikove, pa ne zato, ker bi mislil, da ni
               bil vložen dobronamerno, ampak zato, ker se mi zdi, da gre za pomoto. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Obrazložitev glasu, gospa Zbačnikova.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Potrebno bo še enkrat preveriti. Namreč mi smo usklajevali glede na sekretariat,
               glede na ostale pripombe, tako da zdaj težko rečem in bi si morala vzeti čas in še
               enkrat pregledati bistvo. Gospod Pavle, bomo še enkrat sedli in bomo v tretji
               obravnavi popravili, če bo potrebno.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Na glasovanje dajem četrti amandma na amandma k 5. členu. Ugotovili smo že
               sklepčnost! <stage>(51 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(25 poslancev.)</stage></p>
               <p>Amandma je sprejet.</p>
               <p>Prehajamo na glasovanje o petem amandmaju. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1 poslanec.)</stage></p>
               <p>Amandma je sprejet.</p>
               <p>S tem je glasovanje o amandmaju pod točko 6 brezpredmetno. In ker je bil v celoti
               člen spremenjen, ni potrebno glasovanje o 5. členu.</p>
               <p>Prehajamo in dajem v razpravo 6. člen in amandmaje k 6. členu. Prvi amandma predlaga
               skupina poslancev, s prvopodpisano doktor Majdo Ano Kregelj-Zbačnikovo, vlada
               podpira. Amandma je redakcijske narave in je vsebinsko povezan z amandmajem k 1.
               členu pod točko 4.</p>
               <p>Drugi amandma, predlagatelj je Odbor za zdravstvo, delo, družino in socialno
               politiko, vlada popira. Tretji amandma na amandma skupine poslancev s prvopodpisano
               doktor Zbačnikovo; nov drugi odstavek, predlagatelj skupina poslancev, prvopodpisani
               Jože Možgan.</p>
               <p>Četrti amandma: doda se nov drugi odstavek. Predlagatelj skupina poslancev s
               prvoimenovano Majdo Kregelj-Zbačnik. Vlada podpira, matično delovno telo podpira.</p>
               <p>Petič, amandma na amandma Odbora za zdravstvo, delo, družino in socialno politiko za
               novi 6.a člen. Predlagatelj skupina poslancev s prvoimenovano gospo Majdo
               Kregelj-Zbačnik.</p>
               <p>Šestič, amandma na amandma Odbora za zdravstvo, delo, družino in socialno politiko k
               novemu 6.a členu. Predlagatelj skupina poslancev, mag. Janez Kopač -
               prvoimenovani.</p>
               <p>In pod sedmič: doda se amandma oziroma doda se nov 6.a člen, ki ga predlaga Odbor za
               zdravstvo, delo, družino in socialno politiko, vlada podpira.</p>
               <p>Želi kdo razpravljati? Ja, gospod Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. No, jaz imam tukaj samo eno vprašanje. Torej, potomec - jasno, da je
               otrok, ampak, dobro, to ni sporno. Ampak tukaj se mi postavlja eno vprašanje. Če
               čisto dosledno beremo: <q>"otrok ali pa potomec upravičenca dobi toliko in toliko"</q> - ali
               to pomeni eden otrok dobi tisti znesek ali otroci oziroma potomci, če jih ima več,
               upravičenca si razdelijo tisti znesek, ki piše? In bojim se, da ste pozabili na
               posvojence, ki niso otroci, niso potomci, imajo pa, če je polna posvojitev - pri nas
               so v glavnem te posvojitve - imajo iste pravice, ampak niso zajeti v terminusu
               <q>"potomci oziroma otroci"</q>. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo razpravljati? V kolikor ni dodatnih razpravljalcev<gap n="..."/> Gospod
               Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Torej, hvala lepa. Jaz štejem, da je vprašanje resno - jaz! Zdaj, če drugi štejejo,
               da je neresno ali pa noro, naj vsaj predstavnik vlade pove, ker se strinja s temi
               amandmaji in s temi členi. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Državna sekretarka, gospa Dunja Piškur-Kosmač.</p>
            </sp>
            <sp who="SDZ2:PiškurKosmačDunja">

               <speaker>DUNJA PIŠKUR-KOSMAČ:</speaker>

               <p>Hvala za besedo. Spoštovane poslanke in poslanci! Otrok je, kolikor jaz vem, je tudi
               posvojen otrok, izenačen v pravicah, govori pa se o vsakem otroku, ne o otrocih,
               ampak o vsakem otroku. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ker ni dodatnih razpravljalcev, predlagam, da damo na glasovanje<gap n="..."/> Še gospa
               Zbačnikova.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Predlagam, da to podpremo in če bo potrebno bomo vložili amandma na amandma.
               Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Sedaj bi pa res dali na glasovanje prvi amandma k 6. členu. Ugotovimo
               sklepčnost! <stage>(62 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje za drugi amandma k 6. členu. Ugotovimo sklepčnost! <stage>(61
               prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje amandmaja na amandma k 6. členu pod številko 3. Ugotovimo
               sklepčnost! <stage>(62 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem četrti amandma k 6. členu. Ugotovimo sklepčnost! <stage>(59
               prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajamo na glasovanje k petemu amandmaju na amandma k 6. členu. Ugotovimo
               sklepčnost! <stage>(63 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma na amandma k 6. členu. Ugotovimo sklepčnost! <stage>(57
               prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem sedmi amandma, doda se nov 6.a člen. Ugotovimo sklepčnost! <stage>(58
               prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>V celoti dajem na glasovanje še 6. člen. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je člen v celoti sprejet.</p>
               <p>V razpravo dajem 7. člen in amandma k 7. členu, torej amandma, ki se glasi: 7. člen
               se črta. Predlagatelj dr. Helena Hren-Vencelj. Vlada ga podpira, matično delovno telo
               ga podpira. Želi kdo razpravljati? <stage>(Ne.)</stage></p>
               <p>Ker ni razpravljalcev, dajem na glasovanje amandma k 7. členu. Ugotovimo sklepčnost!
               <stage>(61 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet. S tem je 7. člen črtan.</p>
               <p>Prehajamo k 8. členu in sicer v razpravo dajem 8. člen in amandmaje k 8. členu.</p>
               <p>Prvi amandma - predlagatelj dr. Helena Hren-Vencelj. Vlada ga podpira, matično
               delovno telo ga podpira.</p>
               <p>Drugi amandma - predlagatelj skupina poslancev s prvoimenovano gospo Majdo
               Kregelj-Zbačnik. Vlada ga podpira, matično delovno telo ga podpira.</p>
               <p>Tretji amandma na amandma skupine poslancev s prvopodpisano gospo Majdo
               Kregelj-Zbačnik. Predlagatelj skupina poslancev, prvopodpisani Jože Možgan.</p>
               <p>Četrti amandma - doda se nov 8.a člen. Predlagatelj je skupina poslancev s
               prvoimenovano gospod Majdo Kregelj-Zbačnik. Vlada in matično delovno telo ga
               podpirata. O četrtem amandmaju bomo kasneje glasovali, ker gre za novi 8.a člen.</p>
               <p>Želi kdo razpravljati o prvih treh amandmajih? Ker ni razpravljalcev, dajem na
               glasovanje prvi amandma k 8. členu. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je prvi amandma k 8. členu sprejet.</p>
               <p>Prehajamo na glasovanje o drugem amandmaju k 8. členu. Ugotovimo sklepčnost! <stage>(53
               prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je drugi amandma k 8. členu sprejet.</p>
               <p>Dajem na glasovanje 8. člen v celoti, ker je tretji amandma na amandma in četrti
               amandma kot dodatek oziroma kot nov 8.a člen. Torej, na glasovanje dajem 8. člen v
               celoti. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 8. člen izglasovan.</p>
               <p>Prehajamo na glasovanje, torej na prvi amandma na amandma k 8.a členu, torej novemu
               členu. Ugotovimo sklepčnost! <stage>(56 prisotnih.)</stage> Se opravičujem! Predlagajo, da mora biti
               razprava k novemu 8.a členu. Lepo prosim, gospod Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa. Se opravičujem, ampak jaz bi rad tukaj tudi v zapisnik razčistil za
               tiste, ki bodo pač pozneje delali in uporabljali ta zakon, da bo jasno.</p>
               <p>Poglejte, ta 8.a člen pravi: <q>"Z izplačilom odškodnine po prejšnjem členu je
               poravnana vsa škoda, za katero je po tem zakonu objektivno odgovorna država."</q> Jaz bi
               rad vprašal, kaj to pomeni? Država tako in tako drugače ne more biti odgovorna kot
               objektivno, ker gre za - ampak za koga je odgovorna država? Zdaj pa 1. člen govori:
               to so zadeve, ki so nastale, pač te bolezni, pred 6.1.1986 pri transfuziji in
               zdravljenju. Kolikor vem, pred 1.1.1986 država ni bila lastnica Kliničnega oziroma
               drugih centrov, niti ne Zavoda za transfuzijo; ne vem, lahko pa da je bila. Ker samo
               iz tega naslova bi lahko država odgovarjala za svoje uslužbence, iz drugega naslova
               ne. Zato sprašujem, da se te stvari razčistijo, da bo jasno, zakaj država odgovarja,
               in da bo jasno, ali res tudi zakaj odgovarja. Jasno pa je, da z zakonom lahko država
               prevzame nase, da plača določeno odškodnino, rento - to ni sporno. Zato tudi ta zakon
               v tem smislu podpiram. Samo rad bi vedel, da bo jasno, kaj naj bi ta 8.a člen
               pomenil. Kaj pa potem za eventuelno subjektivno odgovornost tistih, ki so recimo
               zakrivili take transfuzije ali taka zdravljenja? Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo razpravljati? Gospa Zbačnikova.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>V tem predlogu smo jasno opredelili, da do 6.1.1986 je objektivna odgovornost države,
               po tem pa bo subjektivna odgovornost bodisi zdravstvenega zavoda ali pa zdravnika.
               Mislim, da je v tem predlogu zakona jasno to opredeljeno. In predlagam, da podpremo,
               če bi pa karkoli prišlo, bomo pa spet naredili popravek. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Gasparini.</p>
            </sp>
            <sp who="SDZ2:GaspariniMario">

               <speaker>MARIO GASPARINI:</speaker>

               <p>Hvala lepa. Spoštovani poslanci! Mislim, da gospodu Mozetiču ni jasno, zakaj gre tu.
               Transfuzije, ki so bile dane, to so sprožili hemofiliki in zato je toliko amandmajev
               na to. Torej hemofiliki dobijo kri verjetno vsak teden ali po potrebi, ampak
               večinoma. Vendar so že v naslovu hemofiliki, vendar mislim, da tudi nekateri, čeprav
               jih je malo, so dobili kri pred tistim datumom, ko niso bili znani postopki za
               ugotovitev, da je pripravljena kri ali krvni derivati, plazme in tako naprej,
               okuženi. Torej, takrat nismo vedeli ali je kri, ki jo bo dobil neki pacient, predvsem
               hemofiliki je že okužena, ker ni bilo na razpolago nobenih testov. Po tistem datumu
               se pa lahko krivi Zavod za transfuzijo ali pa doktorja ali zdravnika, ki je dal to
               stvar. Vendar do tega datuma v tej državi, v Slovenji, nismo imeli testa, s katerim
               bi lahko ugotovili, da je kri, ki jo bo dobil neki pacient, predvsem hemofiliki še
               enkrat poudarjam, že okužena. V tem je problem.</p>
               <p>Mislim, da je to treba glasno povedati. Torej, ni bila krivda neke ustanove, ki je
               dala to kri, ali pa imela na zalogi. Vemo dobro, da je to Zavod za transfuzijo krvi
               in območni zavodi, niso oni krivi. Oni so imeli to kri, vendar ni bila testirana, ker
               se testov v Sloveniji ni uporabljalo. Jih preprosto ni bilo. Ne moremo kriviti sedaj
               Zavoda za transfuzijo krvi Slovenije, da je kriv, ker je dal v promet kri, ki je
               okužena, ker ni bilo takrat testiranja do tega datuma. Pozneje seveda, če je kakšna
               okužba po tem datumu in se je uporabljala kri, ki je bila okužena, potem pride
               odgovornost dotičnega zavoda, ki je to kri dal v promet. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Gasparini. Gospod Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Hvala lepa za besedo. Dobro sem razumel, zakaj gre in v čem je problem, ampak potem
               je ravno tudi na vse to, kar je bilo povedano, mislim, da je ravno 8.a člen
               problematičen, ker ne gre za nikakršno objektivno odgovornost, pač pa gre za to, da
               država plača določeno, tukaj sploh ne gre za odškodnino, pač pa plača določeno rento
               ali pa neko povračilo zaradi tega, ker so se ljudje v nekem obdobju, ker kri ni bila
               pregledana, okužili. Torej, ne gre ne za odgovornost države, ne za odgovornost
               zavoda. Ampak o tem je potem vprašljiv ta 8.a člen, ker tukaj ne gre za objektivno
               odgovornost države. Če so bili drugod po svetu že testi, ki so jih delali, pri nas pa
               tak test ni bil predpisan, bi pa verjetno v morebitnem odškodninskem sporu ta, ki bi
               ga sprožil, uspel, zato ker je bilo po pravilih stroke to že izdano; ne glede ali je
               predpisano ali ne. Ampak saj tukaj niti ne gre za to vprašanje. Sporno je, da sam
               bodisi koga krivim ali pa da sem proti temu, ampak dejstvo je, da glede na to, kar
               ste povedali, gre praktično za to, da država prevzame na sebe plačilo določenega
               nadomestila, neke satisfakcije tem ljudem, ne glede na to ali je kdo kriv ali ni kriv
               samo zaradi dejstva, ker so se okužili z okuženo krvjo. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospa Majda Kregelj-Zbačnikova.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Vam bom še enkrat prebrala. Prejemnikom krvi, ki so se med zdravljenjem okužili z
               virusom HIV pred uvedbo zaščitnih ukrepov za prenos virusa HIV, naj država za nastale
               škode na zdravi in posledične izgube zmožnosti preživetja sebe in družinske člane v
               skladu z mednarodno prakso zagotovi odškodnino iz naslova objektivne odgovornosti
               države. Ker so roki za uveljavljanje morebitne civilne odgovornosti že absolutno
               zastarali, naj država z zakonom prevzame svojo objektivno odgovornost, kakor je to
               storila večina evropskih držav. Za morebitno škodo po uvedbi zaščitnih ukrepov pa
               odškodninsko odgovarja konkretni zdravstveni zavod oziroma zdravnik.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Mozetič.</p>
            </sp>
            <sp who="SDZ2:MozetičMiroslav">

               <speaker>MIROSLAV MOZETIČ:</speaker>

               <p>Poglejte, vi zdaj mene prepričujete. Ampak vi ste prebrali ravno tisto, kar sem
               skušal dopovedati in tudi povedati, da se v to stvar ne spuščam in kar je predstavnik
               vlade, ali ne vem točno kdo, tukaj povedal, da gre za vprašanje civilne odgovornosti
               in da so zastaranja potekla in da so roki za uveljavljanje odškodnine iz naslova
               civilne odgovornosti, ki se uveljavlja po naslovu krivde, potekli. To velja verjetno
               za izven Slovenije. Ne vem. Govorimo o odgovornosti tistega, ki je to delal. Ampak
               jaz ne krivim, da ne bo spet kdo mislil, da jaz kogar koli krivim. Ampak ta zakon pri
               nas, to, kar ste povedali, eden in drugi, in ga podpiram in ga bom na koncu podprl in
               bom glasoval za ta zakon, ne govori v tem smislu odgovornosti. Enostavno država
               prevzema to, kar sem prej povedal, da tem ljudem plača in tudi predpiše odškodnino,
               ki smo jo predpisali s tem zakonom, in rento plača tem ljudem, ki so se okužili in se
               sploh ne spušča v vprašanja odgovornosti ne zavoda, ne bolnic in ne države.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ugotavljam, da ni razpravljavcev, zato bi dala na glasovanje amandma na
               amandma, torej prvi k 8.a členu. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je prvi amandma na amandma k 8. členu sprejet.</p>
               <p>Na glasovanje dajem drugi amandma k 8.a členu. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma k 8.a členu sprejet.</p>
               <p>Prehajam na razpravo 9. člena in amandmajev k 9. členu.</p>
               <p>Prvi amandma na amandma poslanke dr. Helen Hren-Vencelj, v prvem odstavku, in sicer
               predlagatelj skupina poslancev s prvoimenovano gospod Majdo Kregelj-Zbačnik.</p>
               <p>Drugi amandma na amandma poslanke dr. Helen Hren-Vencelj k drugemu odstavku,
               predlagatelj skupina poslancev s prvoimenovano gospo Majdo Kregelj-Zbačnik.</p>
               <p>Tretji amandma - predlagatelj dr. Helena Hren-Vencelj. Vlada ga ne podpira, matično
               delovno telo ga podpira.</p>
               <p>Četrti amandma - predlagatelj skupina poslancev s prvoimenovano gospo Majdo
               Kregelj-Zbačnik. Vlada ga podpira, matično delovno telo ga podpira.</p>
               <p>Želi kdo razpravljati? Gospa državna sekretarka, Dunja Piškur-Kosmač.</p>
            </sp>
            <sp who="SDZ2:PiškurKosmačDunja">

               <speaker>DUNJA PIŠKUR-KOSMAČ:</speaker>

               <p>Hvala za besedo, gospa podpredsednica. Vlada ne podpira tretjega amandma k 9. členu
               predlagateljice, dr. Helen Hren-Vencelj, z naslednjo obrazložitvijo.</p>
               <p>Vlada Republike Slovenije navedenega amandmaja ne podpira. Ustreznejše je besedilo
               osnovnega besedila tega člena, ki zavezuje Ministrstvo za zdravstvo, da potem, ko
               prejme vlogo upravičenca, v nadaljevanju postopka po uradni dolžnosti pridobi podatke
               iz zdravstvene dokumentacije. Po besedilu predlaganega amandmaja pa bi moralo
               ministrstvo te podatke pridobiti še preden bi prejelo vlogo, saj naj bi bili njen
               sestavni del. To pomeni, da bi Ministrstvo za zdravstvo moralo že predhodno
               pridobivati podatke, mi pa predlagamo, da kasneje, po vlogi pridobivamo še nadaljnje
               podatke po uradni dolžnosti. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Ugotavljam, da ni razpravljalcev, zato dajem na glasovanje prvi amandma na
               amandma k 9. členu. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma na amandma sprejet.</p>
               <p>Prehajamo na glasovanje o drugem amandmaju na amandma k 9. členu. Ugotovimo
               sklepčnost! <stage>(49 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma na amandma sprejet.</p>
               <p>Prehajamo na glasovanje o tretjem amandmaju k 9. členu. Ugotovimo sklepčnost! <stage>(47
               prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(43 poslancev.)</stage></p>
               <p>Ugotavljam, da tretji amandma k 9. členu ni sprejet.</p>
               <p>Prehajamo na glasovanje o četrtem amandmaju k 9. členu. Ugotovimo sklepčnost! <stage>(48
               prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 4. amandma k 9. členu je sprejet.</p>
               <p>Na glasovanje daje v celoti 9. člen. Ugotovimo sklepčnost! <stage>(56 poslancev.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 9. člen sprejet.</p>
               <p>V razpravo dajem 10. člen in amandmaje k 10. členu in sicer prvi amandma na amandma
               poslanke dr. Helene Hren-Vencelj k prvemu odstavku predlagatelj skupina poslancev s
               prvoimenovano gospo Majdo Kregelj-Zbačnik, amandma na amandma je le redakcijske
               narave; potem je drugi amandma, ki ga predlaga dr. Helena Hren-Vencelj, vlada ga
               podpira in matično delovno telo ga tudi podpira.</p>
               <p>V kolikor je sprejet ta amandma je glasovanje o amandmaju pod točko 3.
               brezpredmetno, no in tretji amandma, ki ga predlaga skupina poslancev s prvoimenovano
               gospo Majdo Kregelj-Zbačnik, vlada ga ne podpira in matično delovno telo ga tudi ne
               podpira. Želi kdo razpravljati? Ugotavljam, da ni razpravljavcev, zato dajem na
               glasovanje k 10. členu 1. amandma na amandma. Ugotovimo sklepčnost! <stage>(57
               poslancev.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma na amandma k 10. členu sprejet.</p>
               <p>Prehajamo na glasovanje drugega amandmaja k 10. členu Ugotovimo sklepčnost! <stage>(51
               prisotnih.)</stage></p>
               <p>Kdo je za drugi amandma? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je drugi amandma sprejet.</p>
               <p>Torej ta amandma smo sprejeli, tretji amandma je brez predmeten.</p>
               <p>Na glasovanje dajem v celoti 10. člen. Ugotovimo sklepčnost! <stage>(58 prisotnih.)</stage></p>
               <p>Kdo je za 10. člen? <stage>(55 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 10. člen v celoti sprejet.</p>
               <p>Prehajamo na obravnavo preostalih členov, h katerim niso bili vloženi amandmaji. Kdo
               želi besedo? <stage>(Nihče.)</stage> Ker ne želi nihče besede, torej ker ne želi nihče razpravljati,
               zaključujem razpravo in dajem na glasovanje preostale člene, h katerim niso bili
               vloženi amandmaji. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o posameznih členih. Glasovati moramo še o
               naslovu tega zakona. Ali želi kdo razpravljati o naslovu zakona? <stage>(Nihče.)</stage> Ker ne želi
               nihče razpravljati, zaključujem razpravo in prehajamo na glasovanje. Ugotovimo
               sklepčnost! <stage>(63 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov bil sprejet.</p>
               <p>Smo pri <title>tretji obravnavi.</title> Izglasovali smo zakon po členih in naslov
               zakona. Ugotavljam, da so bili sprejeti vsi predloženi amandmaji in sprašujem, če
               želi kdo razpravljati oziroma vložiti amandmaje k danemu zakonu za tretjo obravnavo.
               Preidemo kar na glasovanje, če ni predlogov. Nihče ne želi vložiti amandmajev. Gospod
               Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo. Poslanska skupina LDS bi rada imela celovit pregled besedila ob
               pomoči sekretariata za zakonodajo; mislim, da tudi vsi drugi, da ne bom govoril v
               strankarskem imenu in menim, da je koristno ta hip to prekiniti in pripraviti, če je
               potrebno, to je pa treba še preučiti, nek amandma k 8.a členu pa morda še h kakšnemu
               drugemu, ker je bilo veliko prepletanja amandmajev na amandmaje in je vprašanje, če
               ni nastala kakšna nedoslednost še v kakšnem drugem členu. Tako, da predlagam, da zdaj
               s tem prekinemo. Hvala.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Torej prekinjamo obravnavo in prosim, da se vložijo amandmaji, ki jih boste
               pripravili za tretjo obravnavo, čim prej bi prosila. Prekinjamo 13. točko dnevnega
               reda.</p>
               <p>Prehajamo na <title>11. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O POKOJNINSKEM IN INVALIDSKEM ZAVAROVANJU - prva obravnava.</title> Predlog zakona je v obravnavo zboru predložil poslanec Ivo Hvalica in sicer po
               hitrem postopku. Zbor je ob določanju dnevnega reda sklenil, da bo ta predlog zakona
               obravnaval po rednem zakonodajnem postopku, to je po prvi obravnavi. Želi
               predlagatelj predloga zakona besedo? Gospod Hvalica.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospa podpredsednica. Spoštovani kolegi! Pred seboj imate predlog zakona
               o spremembah in dopolnitvah zakona o pokojninskem in invalidskem zavarovanju, ki sem
               ga predlagal oziroma natančneje, ki ga je predlagala poslanska skupina
               Socialdemokratske stranke Slovenije na začetku lanskega leta. Glede na to, da sem v
               novem sklicu edini od predlagateljev, se šteje, da sem pač jaz predlagatelj zakona.
               Ampak moram biti fair in solidaren do mojih bivših kolegov, tako da delim z njimi to
               nedvomno zaslugo. Jaz sem namreč v to trdno prepričan. Gre za silno enostaven, kratek
               zakon, ki v bistvu niti ni toliko sprememba, kot je dopolnitev obstoječega zakona o
               pokojninskem in invalidskem zavarovanju.</p>
               <p>Za kaj gre? Zelo preprosto. Gre za to, da bi se pokojnine zaradi podražitve
               življenjskih stroškov povečevale enako. Tega si nisem izmislil sam, formula je znana,
               je zahodnoevropska in sindikalna formula. Pred 22. ali 23. leti so se s to formulo
               ukvarjali na velikem vsenacionalnem štrajku v Italiji in jo tudi takrat prvič
               realizirali. Torej, zadeva je silno preprosta - povišanje pokojnin, kot sem rekel, ki
               izhajajo iz podražitev, se enako delijo na vse pokojnine. S tem se jasno razmerje med
               najnižjo in najvišjo pokojnino pač zmanjšuje. Jasno je, da je kot vsaka stvar tudi ta
               zadeva pa že delno presežena. Vlada že sama ugotavlja in že v prejšnjem sklicu, da bo
               spremenila sam pokojninski sistem v temeljih. Vi veste, da je to potrebno. Ravno
               zaradi tega vnaprej povem, da marsikaj, kar je tu napisano, da bi prišli na primer do
               razmerja 1:3 v nekaj letih in tako dalje, se glede na to, kar namerava vlada, sploh
               ne bi nikdar realiziralo, ker bi imeli pač prej nov zakon o pokojninskem sistemu. Bi
               pa ta prehodni čas, recimo, da bo to, glede na to, kako prihaja z zakoni vlada pred
               ta Državni zbor, glede na to hitrost, bi verjetno v tem času uspeli torej zmanjšati
               razlike med pokojninami za mesečne povišice, poviške, ki bi bili enaki. Jaz mislim,
               da bi vladi ta predlog zakona moral biti v tem trenutku, ko smo, če si priznamo ali
               ne, pred nastopom nekih, bog daj manjših ali pa celo, žal, večjih socialnih nemirov.
               To se bo letos zgodilo, lastninjenje gre h koncu, znani bodo končni lastniki,
               brezpravje je totalno, delavci se nimajo kam zateči oziroma lahko se zatečejo tudi po
               pravno pomoč. Ampak v tem, kot ga je zadnjič zelo dovršeno eden izmed novinarjev
               imenoval, tem prefinjenim brezpravju, je nemogoče doseči karkoli. V tem kontekstu bi
               moral biti ta zakon, da bi vsaj tiste sloje, upokojenske sloje, ki imajo najnižje
               pokojnine, rekel bi potolažil, poenostavljeno povedano. Torej ta zakon bi moral biti
               dobrodošel vladi v tem trenutku.</p>
               <p>Zakon sem res predlagal po hitrem postopku, ampak to 19. marca 1996. Glede na to, da
               je danes tu v tem Državnem zboru opravljeno prvo branje, in glede na to, da je odbor
               za zdravstvo obravnaval ta zakon šele pred enim tednom, bi rekel, da je to super
               polžji postopek, to ni hitri postopek. In jasno, da tega namena, ne bo dosegel
               elementarnega namena, ki sem ga napisal tu v uvodu, ko smo predstavili zakon, da gre
               za nujno potrebne spremembe, ki bi upokojencem z izredno nizkimi pokojninami
               omogočila osnovne pogoje za življenje. Menimo, da gre v tem primeru za izredne
               potrebe državljanov. Torej ti državljani so očitno zelo trdoživi in so preživeli tudi
               ta naš zelo dolg polžji postopek.</p>
               <p>Nekorektno se mi zdi tudi to, da so s strani vlade poslali mnenja, ki so izrazito
               antisocialna. Jaz razumem pač, da imamo liberalno vlado, ampak malo posluha za to
               socialno komponento bi lahko vseeno bilo. Ne pozabimo torej, da gre za ublažitev
               trenutnega razmerja pokojnin, ki za polno pokojninsko dobo znaša 1:5, če pa vzamemo v
               absolutnem znesku najnižjo pokojnino in v absolutnem znesku najvišjo pokojnino, pa je
               to razmerje 1:12. Tu nas, ki imamo dohodke, kakršne imamo, kakršne smo si jih tudi
               določili, bi nas moralo biti ob tem razmerju, ob tem vedenju te materije rahlo, če že
               ne močno sram. Razumem pa, da jasno posegam na nekaj, kar se nekaterim zdi, vladi, pa
               tudi nekaterim strankam, že doseženo. Gre za neke pravice.</p>
               <p>Celo stranka, ki se ima za demokratično stranko upokojencev je nasprotovala in
               gospod Kebrič je na odboru rekel: <q>"ali je pokojnina zasluga ali je to socialna
               kategorija"</q>, in se mu zdi to skrajno krivično; patetičen je bil do skrajnosti! Zdaj
               ne vem, kakšne upokojence on zastopa - to je vprašanje. Tistih sigurno ne, ki imajo
               30.000 tolarjev, ampak neke druge kategorije. Ampak to je že druga zadeva.</p>
               <p>Začudil sem se tudi mnenju Svobodnih sindikatov, ki zavrača - pomislite! - zavrača
               ta predlog zakona. Jaz ne vem tudi, katere kategorije oni zastopajo. Saj jaz vem, da
               pokojnina ni socialna kategorija, tega ni treba tu ponavljati. In tudi, če boste
               prišli, gospod Kebrič, jaz vam povem, da to vem - pustite to!</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Hvalica, ali vi razpravljate ali predstavljate zakon?</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Jaz predstavljam zakon, ampak ga predstavljam na svoj način. Veste, jaz ne berem
               stvari kot - kajne - jaz ga predstavljam na svoj način, gospa predsednica, vam se zdi
               verjetno primerno, da bi jaz prišel samo to prebrati, ampak veste, meni se pri branju
               zatika, pri govorjenju pa ne. In zato ga predstavljam, če dovolite, na moj način.
           </p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Ampak predstavitev - jaz sem razumela, da je to<gap n="..."/></p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Ali vi posegate sedaj v moj način predstavitve tega zakona ali kaj? Povejte! No,
               odgovorite, prosim!</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Bi želela, če predstavite zakon. Razpravljali bi kasneje.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Dobro, bom jaz to nalogo - obrazložitev zakona - ker jaz slabo berem, kot sem rekel,
               lažje govorim, bom jaz to predlagal, da bo opravil eden izmed mojih kolegov kasneje.
               Bom pa vseeno prebral, ker ste - to sem prvič doživel, gospa podpredsednica, in ne bi
               želel v bodoče, da me na takšen način prekinjate, ker sicer vas bom jaz opozarjal na
               niz proceduralnih napak, ki ste jih naredili tekom današnjega zbora, pa sem bi do
               vas, kot dame, zelo uvideven. Hvala lepa vnaprej. Ne, ni sramota! Za tiste, ki
               jecljajo, je to sramota, zame ne. Zdaj bom predstavil zakon. Očitno moram to
               prebrati.</p>
               <p>Na podlagi 180. člena poslovnika Državnega zbora Republike Slovenije <stage>(Uradni list,
               številka 40/93 in 80/94)</stage> kot predlagatelji<gap n="..."/> in tako dalje, predlog zakona
               predlagamo po hitrem postopku, predlog zakona o dopolnitvah zakona o pokojninskem in
               invalidskem zavarovanju<gap n="..."/> <stage>(Ali vidite, da se mi zatika, ko berem?!)</stage></p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Nič zato, gospod Hvalica! Vsem se zatika.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>V skladu s prvim odstavkom <stage>(preskakujem, da ne bi bil dolgočasen)</stage> 176. člena
               poslovnika bomo pri obravnavi zakona v Državnem zboru in pri delu njegovih organov
               sodelovali kot predlagatelji: Ivo Hvalica, dr. Jože Pučnik, Vitodrag Pukl in Drago
               Šiftar. Kot sem povedal, sem edini iz prejšnjega sklica, zato sem tu sam. Zdaj pa še
               sam zakon.</p>
               <p>Zakon o pokojninskem in invalidskem zavarovanju določa v 160. členu naslednje:
               pokojnine se usklajujejo na podlagi uradnih statističnih podatkov o mesečnem gibanju
               plač vseh zaposlenih delavcev na območju republike, in tako dalje in tako dalje. Jaz
               pa to predlagam, da se spremeni, tako kot sem že uvodoma povedal, ampak očitno nisem
               bil dovolj poslušan, da bi spreminjali pokojnine tako, da bi se za enake zneske vseh
               pokojnine povečevale. Ne bo prišlo, brez skrbi, do izenačevanja teh pokojnin, ker
               minister Rop že dolgo, že v prejšnjem sklicu, predlaga torej nov sistemski zakon.</p>
               <p>Izpolnil bom tudi vašo zahtevo, željo, gospa podpredsednica in bom prosil enega
               izmed mojih kolegov, da bo, in to bo kar zanimivo, ker kolikor se spomnim gre za
               precej dolgo obrazložitev tega zakona, to potem v razpravi to prebral.</p>
               <p>Upam, da sem s to mojo predstavitvijo zakona natančno povedal za kaj gre in da ste
               bolj razumeli, kot če bi vam jaz prebral člene in finančne posledice, ki jih ni itd.
               In če bom prebiral artikulirano vse, kar sem tam zapisal oziroma kar je v predlogu
               zakonu zapisano, nenazadnje je to v Poročevalcu, je lahko vsak to prebral. Povedati
               sem vam hotel, zakaj gre in prepričan sem, da ste to razumeli. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Jaz bi samo to pojasnilo. Na osnovi 66. člena pravi: <q>"Na začetku obravnave
               vsake točke dnevnega reda lahko poda predlagatelj oziroma predstavnik predlagatelja
               dopolnilno obrazložitev."</q> Vi ste to želeli in zato ste dobili besedo, gospod Hvalica.</p>
               <p>Predlog zakona je obravnaval tudi Odbor za zdravstvo, delo, družino in socialno
               politiko kot matično delovno telo, pa bi prosila poročevalca, da predstavi mnenje
               odbora o predlogu zakona. Gospa Majda Zbačnik-Kregelj.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Pozdravljeni. Odbor Državnega zbora Republike Slovenije za zdravstvo, delo, družino
               in socialno politiko je na drugem nadaljevanju 10. seje, 30.5.1997, obravnaval
               predlog zakona o dopolnitvah zakona o pokojninskem in invalidskem zavarovanju, ki ga
               je Državnemu zboru Republike Slovenije po hitrem postopku predložil poslanec gospod
               Ivo Hvalica. Državni zbor pa ga je v skladu z 202. členom poslovnika Državnega zbora
               pri določanju dnevnega reda za 5. sejo Državnega zbora, odločil, da predlog zakona
               vrne v prvo obravnavo.</p>
               <p>Odbor je bil seznanjen s pisnim mnenjem Vlade Republike Slovenije, Sekretariata za
               zakonodajo, Zveze svobodnih sindikatov, Zveze društev upokojencev Slovenije in
               poročilom Komisije Državnega sveta za negospodarske dejavnosti.</p>
               <p>Predlagatelj predloga zakona, gospod poslanec Ivo Hvalica, je v uvodu seznanil člane
               odbora z oceno stanja in razlogih za dopolnitev zakona. Pri tem je poudaril, da so
               razlike med pokojninami le delno posledica razlik med plačanimi prispevki. Prispevki
               za pokojninsko in invalidsko zavarovanje so se namreč v posameznih obdobjih bistveno
               razlikovali. Po veljavnem zakonu se je pri odmeri pokojnin namreč ne upošteva
               prispevek, ki ga je zavarovanec dejansko plačal, temveč se upošteva izključno njegova
               povprečna plača v najboljših desetih letih. Zato se med pokojninami ohranjajo vse
               razlike, ki so obstajale med plačami, ne glede na njihovo upravičenost.</p>
               <p>V nadaljevanju je predlagatelj posebej poudaril, da mora biti reforma pokojninskega
               sistema, glede na trenutno težo pokojninskega in invalidskega zavarovanja v celotnem
               družbenem dohodku ter predvidena demografska in gospodarska gibanja v prihodnosti,
               prednostna naloga države. Reforma mora v bistvu obsegati ponovno sklenitev inplicitne
               socialne pogodbe med generacijami, ki je podlaga trenutno veljavnem sistemu
               pokojninskega in invalidskega zavarovanja. Še pred izvedbo celovite reforme
               pokojninskega in invalidskega zavarovanja pa je nujno odpraviti največja nesorazmerja
               med pokojninami. S predlaganimi dopolnitvami bi dosegli, da se bodo začetne razlike
               med pokojninami pričele postopoma zmanjševati.</p>
               <p>Sekretariat je v nadalje opozoril, da bi predlagana zakonska rešitev pomenila
               korenit poseg obstoječih sistemov usklajevanja pokojnin in je predlagal dodatno
               sistemsko proučitev. Predstavnica vlade je v zvezi s predlogom zakona povedala, da
               zakon ni v skladu s splošnimi načeli, na katerem je zasnovan veljaven sistem
               pokojninskega in invalidskega zavarovanja. Predstavnica vlade pa je posebej
               poudarila, da je vprašanje solidarnosti eno od tistih temeljnih vprašanj, ki ga bo
               potrebno ponovno obravnavati in rešiti ob reformi sistemskega pokojninskega in
               invalidskega zavarovanja oziroma ob pripravi novega sistemskega zakona. Poudarila je,
               da so predlagane rešitve možne šele ob celoviti reformi pokojninskega in invalidskega
               zavarovanja, in sicer v okviru prvega stebra oziroma v tako imenovanem obveznem
               toklarnem sistemu zavarovanja v prvem stebru.</p>
               <p>Vlada Republike Slovenije torej ne podpira predložen predlog. V razpravi odbora je
               bilo izraženo mnenje, da predloženi zakon zaradi parcialnega urejanja pokojnin ni
               primeren, in da bi moral predlagatelj upoštevati v predlogu zakona celovito reformo
               sistema pokojninskega in invalidskega zavarovanja. In glede na glasovanje je bil
               sprejet sklep, predlog zakona o dopolnitvah zakona o pokojninskem in invalidskem
               zavarovanju prva obravnava se ne sprejme. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi besedo predstavnik Sekretariata za zakonodajo in pravne zadeve? <stage>(Ne želi
               besede.)</stage> Želi besedo predstavnik vlade? <stage>(Ne želi besede.)</stage> Želijo besedo predstavniki
               poslanskih skupin?</p>
               <p>Gospod Kelemina. Gospod Hvalica, prvi je bil gospod Kelemina.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa za besedo. Spoštovani! Dovolite, da v imenu poslanske skupine podam te
               uvodne besede oziroma uvodne misli. Upam, da ste si vsi sicer prebrali obrazložitev,
               ki je bila podana v Poročevalcu. Ampak ne glede na to, ker gre za zelo pomembno
               materijo, in ker sem tudi ob prebiranju te materije ugotovil, da je dejansko zelo
               istovetno z mojim razmišljanjem, sem dejansko pristal na to, da podam to uvodno
               misel. In dovolite, da jo kljub temu, da ste jo že upam prebrali, še enkrat podam.</p>
               <p>V zadnji petletki nekdanje SFRJ, ko se je že pripravljal scenarij za splošno
               gospodarsko in politično krizo, iz katere se je sorazmerno uspešno rešila le
               Republika Slovenija, so bile tako kot na drugih področjih tudi pokojninske in
               invalidskem zavarovanju postavljena napačna izhodišča. Sredi 80. let so bile namreč
               sprejete zakonske spremembe, s katerimi je bilo uzakonjeno predčasno upokojevanje,
               dokupovanja manjkajoče pokojninske dobe za upokojitev, ukinjena je bila obveznost
               države za vračila denarja, ki ga je moral nosilec zavarovanja izplačevati za posebne
               pravice, ki so bile po republiških predpisih priznane borcem NOV in poklicnim
               revolucionarjem, za uživalce izjemnih pokojnin in za delavce organov notranjih zadev
               ter zaporniške paznike. Na obseg sredstev za pokojninsko in invalidsko zavarovanje pa
               je zlasti vplivala sprememba, po kateri se pri izračunu pokojninske osnove niso plače
               iz prejšnjih let več valorizirale na raven predzadnjega leta pred upokojitvijo,
               temveč na raven zadnjega leta in odprava enoletnega zaostanka pri usklajevanju
               pokojnin. Zaradi te spremembe so največ pridobili upokojenci z visokimi pokojninami.
               Do velikega povečanja obsega denarja za izplačevanje pokojnin je prišlo predvsem
               zaradi svojevrstne značilnosti političnega razvoja države v zadnjih petdesetih letih.</p>
               <p>Ob koncu druge svetovne vojne in socialistične revolucije je namreč prevzela
               absolutno oblast takrat mlada skupina bivših partizanov, ki je najprej
               nacionalizirala premoženje prejšnjih generacij, pobila oziroma onemogočila politične
               nasprotnike in zaplenila njihovo premoženje. In nato v nadaljnjih letih sproti
               prilagajala državne trensfere lastnim potrebam. V petdesetih letih so si zgradili
               bogat sistem otroških doklad za izplačevanje, katerih je šlo bistveno več državnega
               denarja, kot je bilo izplačevanje pokojnin takrat starejše generacije. V šestdesetih
               letih pa so njihovi otroci odrasli, zato so sistem otroških dodatkov pustili
               praktično propasti, tako da gre zdaj za otroške doklade dvajsetkrat manj denarja kot
               za izplačevanje pokojnin.</p>
               <p>S poceni krediti so si zgradili hiše, nato so se postarali, postavili svoje otroke
               na vodilne položaje, sestopili z oblasti in se upokojili. Rečemo lahko, da je bil
               celoten projekt socializma v naših razmerah stvar partizanske generacije, ki je
               prevzela oblast takoj po vojni. Ko se je ta skupina postarala, je postalo pokojninsko
               in invalidsko zavarovanje najpomembnejše torišče njenih političnih ambicij.
               Pridružili pa so se jim tudi zgodaj upokojeni uniformirani in civilni policisti ter
               množica upokojenih funkcionarjev nekdanjega režima. Njihova skupna skrb so tako
               imenovane pridobljene pravice. Beri: v visokih pokojninah zamrznjeni privilegiji na
               račun njihovih visokih plač iz časov, ko so bili na oblasti. To je razvidno iz
               podatkov ZPIZ-a, po katerih pokojnine višje od 60.000 SIT prejema preko 53% vseh
               upokojencev s statusom borca NOB, in le 34% vseh ostalih upokojencev. Nekdanji
               udbovci in drugi organi nekdanjih notranjih zadev, ki so se upokojili v večini
               primerov malo po 40. letu starosti, prejemajo povprečne pokojnine nad 108.000 SIT.
               Upokojenci, oficirji nekdanje JLA, pa okoli 100.000 SIT. Mislim, da bi skoraj morali
               ugotoviti sklepčnost, ampak me ne moti, jaz bom kar nadaljeval. Določeni pač niso
               zainteresirani za to temo, ker si dejansko ne upajo v tem našem ne-pravnem sistemu,
               tako kot ste že, gospod Hvalica, kot predlagatelj tega zakona, tudi sporočili, si ne
               upajo poseči v materijo, ki je toliko pomembna za naše obdobje, za našo generacijo,
               ki moramo delati za to in plačevati visoke tudi neupravičene pokojnine, da je
               dejansko žalostno, da si določeni ne morejo privoščiti poslušanja te teme. Ampak prej
               ali slej bodo morali ugriznit v tole kislo jabolko in da bodo morali nekaj narediti,
               ker drugače se bo tale sistem dejansko sesul in jaz se samo vprašam, kdo bo meni dal
               pokojnino, ko bom, če jo bom sploh kdaj zaslužil sploh in če jo bom dočakal, glede na
               tiste nepravičnosti vse, ki se danes dogajajo, ker to ne bo absolutno nemogoče. Bom
               nadaljeval.</p>
               <p>Po sedaj veljavnem sistemu pokojninskega in invalidskega zavarovanja je najvažnejše
               merilo za odmero pokojnine, višina plače, ki jo zavarovanec prejema v času
               zavarovanja. Zaradi tega prejemajo tisti, ki so bili v času prejšnjega režima v
               najbolje plačanih službah tudi po propadu komunizma najvišje pokojnine. Tisti, ki so
               bili v prejšnjem režimu zatirani, in so morali opravljati slabše plačana dela pa tudi
               po zmagi demokracije prejemajo nižje pokojnine.</p>
               <p>Najbolj drastično se to vidi pri posebnih pokojninah. Upokojeni zaporniški pazniki
               in udbovci prejemajo visoke benificirane pokojnine, njihove preživele žrtve pa še
               vedno nimajo priznane pokojninske dobe. Njihove pokojnine pa so odmerjene od
               najnižjih plač za dela, ki so jih smeli še opravljati.</p>
               <p>Kot izraz prevladujoča politika, ki se še vedno odraža v veljavnem zakonu o
               pokojninskem in invalidskem zavarovanju, obstajajo izredno velike med najvišjo in
               najnižjo pokojnino. Razmerje med najnižjo in najvišjo pokojnino za polno pokojninsko
               dobo namreč znaša 1:4,84. Razmerje med absolutno najnižjo in najvišjo pokojnino pa
               znaša 1:12,35. Razlike med pokojninami so le delno posledica razlik med plačanimi
               prispevki.</p>
               <p>Prispevki za pokojninsko in invalidsko zavarovanje so se namreč v posameznih
               obdobjih bistveno razlikovali. Tako so prispevki za pokojninske in invalidsko
               zavarovanje v obdobju 1957/1983 v povprečju znašale toliko kot 18,2% neto plače
               delavcev. V zadnji letih pa znašajo skoraj toliko kot polovica povprečne neto plače.
               Iz tega sledi, da prispevki, ki jih sedaj plačuje delavec s povprečno plačo, realno
               znaša približno toliko kot je v obdobju do sredine 1980 plačeval zavarovanec, ki zdaj
               prejema najvišjo pokojnino.</p>
               <p>Po veljavnem zakonu se pri odmeri pokojnin namreč ne upošteva prispevek, ki ga je
               zavarovanec dejansko plačal, temveč se upošteva izključno njegovo povprečna plača
               najboljših 10 letih.</p>
               <p>Zato se med pokojninami ohranjajo vse razlike, ki so obstajale med plačami, ne glede
               na njihovo upravičenost. Dodatno prispeva k povečanju pokojnin določeni skupin
               zavarovancev tudi štetje določenih obdobjih v posebno dobo.</p>
               <p>Benificiranje delovne dobe na delovnih mestih, v policiji, v nekdanji JLA in v
               zaporih. Odmira pokojnin po enoletnem povprečju plač ali po ugodnejših lestvicah kot
               veljajo za ostale.</p>
               <p>Glede na trenutno težo pokojninskega zavarovanja v celotnem družbenem dohodku in
               predvidena demografska in gospodarska gibanja v prihodnosti mora biti prednostna
               naloga države. Reforma pokojninskega sistema v naslednjih nekaj letih je zadnja
               prilika, da se problem pokojnin razreši po redni, pravični in primerni poti. Reforma
               mora v bistvu obsegati ponovno sklenitev implicitne socialne pogodbe med
               generacijami, ki je podlaga trenutno veljavnega sistema pokojninskega in invalidskega
               zavarovanja.</p>
               <p>Še pred izvedbo celovite reforme pokojninskega in invalidskega zavarovanja pa je
               nujno opraviti najbolj kričeča nesorazmerja med pokojninami. Zato predlagamo
               Državnemu zboru, naj nemudoma sprejme spremembe in dopolnitve določb zakona o
               pokojninskem in invalidskem zavarovanju, ki se nanašajo na usklajevanje pokojnin,
               tako da se bodo zatečene razlike med pokojninami pričele postopno zmanjševati. Po
               predloženi rešitvi bi se pokojnine usklajevale z enakimi zneski. Znesek uskladitve,
               ki bi šel posameznemu upokojencu, bi se določil tako, da bi se masa vseh pokojnin,
               izplačanih za pretekli mesec, pomnožila z odstotkom povečanja pokojnin po določbah
               160. člena zakona, nato pa bi se tako izračunani znesek delil s skupnim številom vseh
               pokojnin. Pokojnine bi se usklajevale na predloženi način le toliko časa, da bi se
               razmerje med najnižjo in najvišjo pokojnino za polno pokojninsko dobo znižalo na 1:3.
               Po sedanji ureditvi znaša najnižja pokojnina zavarovanca s polno pokojninsko dobo
               40.000 tolarjev, najvišja pokojnina za polno pokojninsko dobo pa znaša 197.801 tolar.
               Če bi se pokojnine usklajevale z enakimi zneski, bi se navedene razlike v vsaki
               nadaljnji uskladitvi zmanjšale. Navedeno povečanje bi bilo doseženo v obdobju, v
               katerem bi se pokojnine skladno z določbo 160. člena zakona povečale le za 34,75%. Od
               predvidene rasti plač bi bilo to doseženo približno v treh letih. Zaradi navedenega
               načina usklajevanja pokojnin ne bi prihajalo do razlik med doslej že uveljavljenimi
               pokojninami in pokojninami, ki bi bile na novo odmerjene po uveljavitvi te spremembe.
               Po določbi 161. člena zakona se namreč na novo odmerjene pokojnine ob odmeri
               preračunajo v odstotku, izračunanega ob upoštevanju povprečja plač zaposlenih v
               državi za oktober 1990, povečanega za odstotek vseh uskladitev pokojnin od 1.1.1991
               do decembra v koledarskem letu, pred uveljavitvijo pravice do pokojnine in dejanskim
               povprečjem plač v navedenem koledarskem letu. Glede na predloženo spremembo bi morali
               pri preračunu pokojnine po določbi 161. člena upoštevati nov način usklajevanja
               pokojnin z enakimi zneski za vsako pokojnino posebej.</p>
               <p>Zaradi izvajanja predloženega zakona se bodo finančne obveznosti države zmanjšale
               glede na relativno zmanjšanje privilegiranih pokojnin, za katere se sredstva
               zagotavljajo iz državnega proračuna. Skupna masa sredstev za pokojninsko in
               invalidsko zavarovanje bi ostala enaka kot ob sedanjem načinu usklajevanja. Tudi
               pokojnine, ki so zdaj enake povprečnemu znesku vseh pokojnin, bi se usklajevale
               enako, kot če bi še veljal sedanji način. Medtem ko bi se nadpovprečne pokojnine
               povečale manj, podpovprečne pa bolj po sedanji ureditvi.</p>
               <p>S tem bi to uvodno misel končal. Dodal bi samo še to. Mislim, da ni nobenega v tem
               Državnem zboru, ki bi lahko dejal, da je sedanji sistem popolnoma pravičen. Ne glede
               na vsa zakonska določila, od upoštevanja ustave in vseh ostalih zakonov, ki so v
               veljavi, jaz mislim, da nekdo v tej državi, če ne posameznik pa inštitucija mora
               biti, ki bo enkrat jasno povedala, da s takim pokojninskim sistemom, ki ga imamo
               sedaj, mi nadaljevati več ne moremo. Mislim, da mi vsi verjamete in mi daste prav, da
               je resnično narobe, da nekdo, ki je delal polni delovni čas 40 let, ampak pač z nizko
               osnovo, danes dobi pokojnino, s katero ne more živeti v domu ostarelih ljudi, kdo bo
               njemu, pa nima tudi drugih virov, na osnovi katerih bi lahko v domu ostarelih živel.
               Sami veste, da je tempo življenja tak, da danes ne moreš - noben nima pravice
               zahtevati od svojih otrok, da ga bodo vzdrževali na stara leta in tudi skrbeli za
               njega. In tudi, če so otroci pripravljeni, kar jaz upam da še zmeraj so, plačajo
               razliko, ki je tisti zavarovanec oziroma upokojenec nima, da lahko živi v enem domu.</p>
               <p>Drugi imajo pa trikrat, štirikrat, petkrat ali šestkrat večje pokojnine od tistih in
               si lahko privoščijo v bistvu luksuz tudi v tistih najpoznejših letih svojega
               življenja. Jaz ne trdim, da ni prav, da imajo visoke pokojnine. Naj jih imajo. Samo
               potem naj imajo tudi tisti, ki imajo prenizke, toliko visoke, da bodo lahko živeli
               človeka dostojno življenje.</p>
               <p>Je pa resnično tudi, mislim, da mi morate dati prav, da je res, da danes nekdo, ki
               hodi v službo, dobi plačo, osnovne plače mogoče 40.000 tolarjev, če gre danes pod
               vsemi pogoji, kakršni vladajo, dobiš 60.000 ali 70.000 pokojnine. Ja pa kdo si ne
               želi v pokoj pod takimi pogoji. Recimo, to je samo en primer, in teh primerov je
               nešteto. Če ne bomo konkretno pristopili, vem da bo zdaj spet nekdo prišel pa bo
               rekel, to bomo vse sistemsko rešili, tako kot vse stvari mislimo sistemsko rešiti,
               samo ne vem kdaj.</p>
               <p>Jaz upam, da boste imeli razumevanje in da bomo morali dejansko aktivno na teh
               stvareh delati in začasno sprejeti neke ukrepe, ki se bodo potem z nekim sistemskim
               zakonom dejansko začele reševati na nek usklajen in tudi mogoče bolj pravičen ali
               boljši sistem. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še v imenu poslanske skupine gospod mag. Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala za besedo gospa podpredsednica. Spoštovani kolegi, kolegice! Poslanska skupina
               Liberalne demokracije Slovenije temu predlogu zakona takemu ali pa tako kot je
               zapisan nasprotuje.</p>
               <p>Rad bi čim bolj na kratko v kolikor se bo le dalo povedal zakaj, kajti mislim, da je
               argumentacija potrebna temeljitejših argumentov, kot pa samo govorjenja o nekih
               izrednih pokojninah in podobnem, kar je seveda drobna marginalija, pri čemer je treba
               opozoriti, da so predlagatelji spregledali določbo novele zakona o pokojninskem in
               invalidskem zavarovanju, po katerih so izredne pokojnine pri vseh usklajevanjih
               zamrznjene, dokler jih ne dohitijo pokojnine za polno pokojninsko dobo. Torej, del
               tega kar oni predlagajo je bilo narejeno že februarja leta 1996.</p>
               <p>Sedanji sistem, pokojninski sistem temelji na med generacijskimi pa znotraj
               generacijski solidarnosti. Torej, na dveh vrstah solidarnosti. Obseg te solidarnosti
               je pač določen skozi zakon in je stvar političnega dogovora vseh parlamentov oziroma
               vlad, kadar se je pač ta dogovor delal; pri tem ne mislim samo na parlament
               prejšnjega sklica, tudi na parlamente še pred letom 1990. Takega načela, torej načela
               znotraj generacijske in medgeneracijske solidarnosti, ne zanika niti predlog, kot ga
               je podal gospod Hvalica, vendar pa seveda obseg te solidarnosti, vsaj po našem
               mnenju, prižene do meja, ki so nerazumne oziroma za nas nesprejemljive.</p>
               <p>Naš pokojninski sistem, tak kakršen je, naj bi vsaj načeloma omogočal neposredno
               povezavo med višino vplačanih prispevkov in višino prejete pokojnine. Praksa oziroma
               obstoječe zakonske določbe se že sedaj odmikajo od tega načela, saj se za pokojninsko
               osnovo upošteva 10 najugodnejših let <stage>(govorim za večino zavarovancev, nekateri imajo
               tudi ugodnejše zakonske določbe)</stage>, poleg tega pa višina mesečnega prispevka navzgor ni
               omejena. Najvišja pokojnina pa je; najvišja pokojnina za polno pokojninsko dobo je ta
               hip približno 4,85-kratnik najnižje pokojnine za polno pokojninsko dobo. Prispevki,
               kot že rečeno, mesečni prispevki pa navzgor niso, ne glede na to, ali imaš plačo
               40.000 tolarjev <stage>(govorim o bruto znesku)</stage> ali jo imaš 100.000, ali jo imaš milijon,
               zmeraj pač plačuješ določen odstotek prispevka za pokojninsko in invalidsko
               zavarovanje.</p>
               <p>No, tako stanje, kakršno pač imamo, je po našem mnenju anomalija sedanjega sistema.
               Nanjo, se mi zdi, da je po svoje opozarjal tudi gospod Kelemina. Tako anomalijo bi
               morala, in mislim da bo vsaka bodoča pokojninska reforma ne odpravila, kajti to se mi
               zdi nemogoče, ampak vsaj omiliti. In to tako, da bo višina pokojnine bolj odvisna od
               višine vplačanih prispevkov, ne pa manj, tako kot predlaga poslanska skupina
               Socialdemokratske stranke. S tem, torej z večjo povezavo med višino vplačanih
               prispevkov in višino prejete pokojnine, bo tudi prispevek za pokojninsko in
               invalidsko zavarovanje zares postal to, kar ima v svojem imenu - prispevek. Kajti ob
               sedanjem stanju, po našem mnenju, preobsežne solidarnosti, ki bi jo ta predlog zakona
               samo še povečal, se je namreč prispevek spremenil v davek. Pri tem je treba spomniti,
               da je osnovna značilnost davka, torej dajatve z imenom davek, v tem, da je to
               dajatev, kjer ni neposredne zveze med tem, kar vplačaš, in tem, kar dobiš, medtem ko
               prispevek je obvezna dajatev, pri kateri mora obstajati neposredna zveza med tem, kar
               vplačaš, in tem, kar dobiš. Taksa, kot tretja vrsta obvezne dajatve, je tudi taka
               dajatev, kjer mora obstajati povezava med tem, kar vplačaš, in tem, kar dobiš.</p>
               <p>Iz tega povedanega sledi, da predlog Socialdemokratske stranke oziroma gospoda
               Hvalice potencira anomalijo sedanjega pokojninskega sistema in, po našem mnenju, pod
               mejo še sprejemljivega minimuma znižuje načelo pravičnosti, ki naj bi upoštevalo pač
               to omenjeno sorazmernost prispevka posameznika v skupno blagajno in njegove prejemke
               iz skupne blagajne. Predlog, kot ga je oblikovala Socialdemokratska stranka, je
               seveda na nek način všečen vsem s podpovprečno pokojnino. Vendar uvaja, po našem
               mnenju, morda nevaren revolucionaren način razmišljanja, kjer se pač s
               prerazdelitvijo znotraj generacije, ki dobiva nekaj na podlagi vplačanih prispevkov,
               na nek način lahko rečemo podržavi del v preteklosti vplačanega prispevka, na katerem
               sedaj pač temelji določena višina pokojnine. In če enkrat uzakonimo, pri tem je treba
               reči delno je to uzakonjeno že sedaj.</p>
               <p>Ampak norme take kot so bile za to znotraj generacijsko solidarnost so bile znane
               vnaprej, torej nihče ni mogel reči ko sem plačeval prispevek tega nisem vedel. To pa
               sedaj uvaja neko tako načelo za nazaj. In če se uveljavi tak način razmišljanja v
               obliki zakonske norme, potem seveda ni več nobenega zadržka za to, da ne bi ne vem
               enkrat rekli, da se obresti od hranilnih vlog, ki za več kot trikrat presegajo, na
               primer, neke standardne minimalne hranilne vloge to je izmišljena kategorija, ta hip
               je; skratka odvzamejo in podobno. Skratka gre za nek način podržavljenja nečesa, kar
               je bilo vplačano z vednostjo, da bo to dobljeno nazaj v prihodnje za nazaj.</p>
               <p>Predlog kot ga je predlagala poslanska skupina SDS je po našem mnenju tudi
               nekonsistenten. Mnogo lažje bi mu tudi mi v naši poslanski skupini pritrdil, če bi
               sočasno predlagal tudi spremembo zakona o prispevkih za socialno varnost, kjer bi
               prispevek za pokojninsko in invalidsko zavarovanje omejil, tako da nihče ne bi
               plačeval več kot trikratni znesek najmanjšega prispevka, ker bi potem nihče ne dobil
               več kot trikratni znesek najmanjše pokojnine. Seveda bi ob taki določbi pokojninski
               sistem, oziroma pokojninski sklad nemudoma bankrotiral.</p>
               <p>Druga oblika konsistentnosti, če odmislimo to, ki je nerealna, pa bi bila, če bi
               poslanska skupina SDS potem predlagala zakonsko omejitev najvišje plače v državi na
               trikratni znesek najnižje. Samo to bi bilo konsistentno z predlogom, kakršen je
               predlagan za razmerje med najnižjo in najvišjo pokojnino za polno pokojninsko
               dobo.</p>
               <p>Ob tem ni treba razlagati, kakšne posledice bi to imelo za vse, ki imajo več kot
               trikratno plačo sedanje najnižje. Kakor koli že, ne zdi se nam korektno predlagat
               neke poteze, ki je morda všeč določenemu sloju ljudi, vsaj na prvi pogled, podira pa
               nek sistem, potem pa pač prepustiti stvar razpravi in si misliti, da bo že neka
               večina to tako ali tako zavrnila, ker seveda ne soglaša s tem, da se na ta način
               destabilizira državo.</p>
               <p>Skratka enostavno se nam to ne zdi korektno. Zaradi torej vsega povedanega, zaradi
               po našem mnenju izražanja odgovornosti za normalno funkcioniranje države, moramo pač
               na podlagi teh argumentov glasovati proti predlaganim spremembam zakona o
               pokojninskem in invalidskem zavarovanju, ne glede na to, da je del argumentacije
               seveda resničen, mislimo, da način reševanja tega problema samo še poslabšuje že
               obstoječe stanje, ki je tudi daleč od tega, da bi bilo popolno. Hvala lepa.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Še predstavnik poslanske skupine Demokratične stranke upokojencev,
               gospod Kebrič.</p>
            </sp>
            <sp who="SDZ2:KerbičIvan">

               <speaker>IVAN KEBRIČ:</speaker>

               <p>Gospa podpredsednica, hvala za besedo. Drage kolegice in kolegi! Že sama prisotnost
               zrcali zanimanje posameznih poslancev za to upokojensko problematiko.</p>
               <p>Poslanska skupina Demokratične stranke upokojencev Slovenije se zaveda, da
               predlagani predlog in do tega zavzema svoje stališče, ker se strinjamo, in ponavljam,
               zavedamo, da je sprememba lanskega leta, januarja meseca, ko je vlada uspela prek
               Državnega zbora spremeniti 160. člen zakona, hudo prizadela upokojence, ki so svoje
               razočaranje in jezo izrazili v mnogih pismih, tako predsedniku vlade, kot predsedniku
               Državnega zbora in seveda ne samo poslanskim skupinam, ampak tudi vsem poslancem
               takratnega Državnega zbora.</p>
               <p>Tudi so z javnimi ostrimi protestnimi shodi izkazali svoje prepričanje, da je ta
               zakon krivičen, in zato se strinjamo poslanci Demokratične stranke upokojencev, da ga
               je nujno spremeniti. Sploh še, ker se zavedamo, da bo prehodno obdobje do sprejema
               nove pokojninsko-invalidske zakonodaje, ki se že dlje časa napoveduje in pripravlja,
               terjalo še precej časa.</p>
               <p>Naša poslanska skupina se zavzema za celovitejšo rešitev in popravo krivic,
               zavedajoč se, da je to nujno rešiti čim prej.</p>
               <p>Ne bom ponavljal argumentov vlade, ki je podala svoje mnenje do predlaganega
               predloga, niti ne bom navajal dejstev, ki so izraženi v mnenju zakonodajnega telesa,
               kot takega, ampak bom navedel nekaj argumentov po točkah, zakaj se naša poslanska
               skupina s tako parcialno rešitvijo ne more strinjati.</p>
               <p>Prvič, sedanji zakon in veljavni pokojninski sistem sloni na med generacijski
               pogodbi, vendar se tega vsi ne zavedajo, niti ne upoštevajo.</p>
               <p>Kot drugo, pokojnine niso nobena socialna kategorija, saj so bile zaslužene in tudi
               plačane. Če pa kdo misli, da s tako socializacijo bi naj to sprovedel skozi take ali
               drugačno spremembo nekega zakona, naj pride za ta mikrofon in to pove 450.000
               upokojencev, da so socialna kategorija in da niso tisti, ki so delali in plačevali
               prispevkov, takšnih, kakršni so pač takrat bili predpisani.</p>
               <p>Naslednje. Predlagani predlog za pokojnine te pokojnine socializira. Čim se
               postavimo na stališče, da prikazujemo izmaličeno sliko, kot da so samo upokojenci
               socialna kategorija, da so samo upokojenci z nižjimi pokojninami socialno ogroženi,
               to ni res, kajti iz predgovornikov ste lahko povzeli in tudi jaz to trdim, da je v
               naši državi mnogo takih, ki prejemajo zelo nizke plače, s katerimi ne morejo niti
               pošteno preživeti.</p>
               <p>Predlagani predlog je namreč takšen, kakršen je, samo neka druga oblika draginjskega
               dodatka. In če je to to, potem bi tak draginjski dodatek moral biti uveden v vsej
               državi za vse kategorije in ne samo za upokojence. S takim dodatkom bi povzročili
               velike nove dodatne krivice, saj niso vsi zaposleni plačevali enako, in zato se ne
               moremo in ne morejo strinjati, da se to enostavno tako poenostavljeno rešuje z neko
               parolo solidarnosti ali pa popularnosti določenega populističnega gledanja in
               pridobivanja.</p>
               <p>Predlagani predlog bi v določenem času res znižal razmerja med najnižjo in najvišjo
               pokojnino na ena proti tri. Sprašujemo pa še, ali je to pravično glede na prispevke,
               ki so jih taki in drugačni v svojem aktivnem delu plačevali. Vedeti moramo, da ne
               mešamo samo hrušk in jabolk, ki so žlahtni sadeži, ampak mešamo celo krompir in
               hruške in tako naprej, saj govorimo o razmerjih. Vendar postavimo neki skupni
               imenovalec. Trdim in dokazujem, da je to razmerje med najnižjo pokojnino za polno
               pokojninsko dobo in najvišjo 1:4,8, o čemer se lahko vsak prepriča iz podatkov Zavoda
               za pokojninsko in invalidsko zavarovanje. Že sedaj je dejansko v tem sistemu in v tem
               zakonu vgrajen solidarnostni element, ko so najvišje pokojnine omejene v tem
               razmerju, o katerem sem ravnokar govoril.</p>
               <p>Če pa gledamo razpone plač, pa ne vem kako si upamo samo za upokojence trditi, da
               naj bo razmerje ena proti tri, pri tem pa pozabljamo, če ne drugo, vsaj na tistih 14
               tisoč menedžerjev, o katerih plačah, vsaj najvišjih, smo lahko vsak dan prebrali v
               našem časopisju, da ne govorim o njihovih dodatnih privilegijih, ki izhajajo iz
               njihovih individualnih pogodb. Za razpravo o najnižjih pokojninam, menimo, bi morali
               poiskati skupni imenovalec, kajti najnižje pokojnine niso tiste, če nekdo prejema tak
               ali drugačen znesek znatno izpod 20 tisoč tolarjev, ampak povejmo tudi to in
               ilustriral bom z dvemi zelo kratkimi primeri. Pri meni v poslanski pisarni se je
               oglasil upokojenec in je rekel, poglejte moj listek, dobil sem 14.000 tolarjev - kako
               naj s tem živim?! Sem rekel, zelo pošteno je, da ste osebno prišli, pa poglejva malo
               okolnosti. Koliko imate službenih let? Pa je dejal, 12. Ker sem ga ocenil na nekako
               starost okoli 60 let, sem ga pa povprašal, gospod, kaj ste pa v preostalem času
               delali. In dejal mi je, delal sem 23 let v Nemčiji. Pa sem ga povprašal, dobivate tam
               že pokojnino? Pa je rekel, ja. Pa če smem biti malo indiskreten, kolikšna je ta
               pokojnina? Pa je rekel, nič več in nič manj kot 1.300 mark. Po tem predlogu bi seveda
               tudi ta za svojih 14.000 tolarjev za 12 let dela v naši državi bil v enakem znesku
               nagrajen kot vsi ostali. Da ne govorim o italijanskih pokojninah, v tem primeru na
               Primorskem, in tudi dodatni drugačni primeri so, ampak ne posamezni, temveč kar
               masovni.</p>
               <p>Marsikdo je delal krajšo delovno dobo, saj iz statističnih podatkov izhaja, koliko
               upokojenk in upokojencev ima sploh polno pokojninsko dobo. Če hočemo o tem problemu
               razpravljati, moramo najprej razčistiti pojem, zakaj kdo nima polne pokojninske dobe,
               in če to ugotovimo, bomo kaj kmalu ugotovili, da ta sistem ni tako nesocialen, saj
               tisti, ki imajo polno pokojninsko dobo, dobivajo, če so res bili prizadeti, da so
               delali v podjetjih ali ustanovah, kjer so imeli nizke plače - seveda, pustimo ob
               strani, da so plačevali tudi nizke prispevke - vendar se je ugotovilo to, da dobivajo
               varstveni dodatek, s čimer jim ta sistem medgeneracijske pogodbe zadovoljuje vsaj
               tisti neki minimum za določeno preživetje, ki ga lahko primerjamo z minimalnimi
               plačami ali pa z garantiranimi plačami.</p>
               <p>Da ne bom predolg, bi navedel še posebno dejstvo, da ta del sploh ne rešuje - ta
               predlog tega zakona - bistvenega problema, zaradi katerega so lani upokojenci tako
               energično in vehementno protestirali, ko je vlada sprejela spremembo 160. člena, o
               čemer sem prej govoril. Žal ta predlog po slovenski navadi rešuje samo razdelitev
               sredstev in še to na nesistemski način za mnoge ali pa za večino nepravično.</p>
               <p>Vendar ne rešuje problema, kje bomo dobili ta sredstva, za kar pa se je Demokratična
               stranka upokojencev Slovenije še vedno zavzemala in vedno bila konstruktivna in
               pokazala, kje bi morala vlada poseči v svoje osnovne pravice, da bi zagotovila več
               sredstev ob tem, ko je zniževala prispevno stopnjo, in s tem zmanjševala fond za
               pokojnine.</p>
               <p>Poglejte. Osnovni problem se pojavlja tam, da so upokojenci ogorčeni in protestirajo
               in pričakujejo od nas poslancev, da bomo ta famozni 160. člen spremenili, vendar ne
               samo njega ampak še nekaj dodatnega, kar je življenjskega pomena za upokojence.</p>
               <p>Kajti z lansko spremembo, gospe in gospodje, so upokojenci v lanskem letu bili
               prizadeti za 36% svoje enomesečne pokojnine. Zakaj ne posegamo s takim predlogom
               spremembe tega 160. člena bistvo, da upokojenci zahtevamo in zahtevajo na vsakem
               zborovanju, da so pokojnine odvisne od plač in to v razmerju s tistim mesecem za
               katerega statistika izkazuje višino plač, njihovo porast ali njihovo zmanjšanje, in
               upokojenci želijo in hočejo biti solidarni z vsem tem, da delijo usodo zaposlenih
               tako v dobrem, če se plače zvišujejo, tako v slabem, ko se plače znižujejo. In če bi
               to ugotovili in prišli do tega, da bi zmanjšali sivo ekonomijo, sprostili in
               zaposlili namesto sive in črne ekonomije, ki kažejo podatki, dobili vsaj 80 tisoč
               novih delovnih mest, bi skozi to lahko tudi prispevno stopnjo znižali, bi skozi to
               lahko dobili več prispevkov in bi ti prispevki bili lahko pravičneje in bolje
               razdeljeni.</p>
               <p>Ne želim biti predolg. Povedal bom pa samo to, da bo naša poslanska skupina
               glasovala proti temu zakonu, čeprav na drugi strani pričakujemo, da bo predlagatelj,
               če je poslušal te argumente, umaknil svoj predlog in sprostil možnost, da pridemo čim
               preje k celovitejšim predlogom, ki bo pravičneje in kompleksneje reševal celotno
               problematiko upokojencev, ne samo enega elementa, ampak kompletno. Hvala, da ste me
               poslušali!</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala! V imenu poslanske skupine ni novih prijavljenih k razpravi. Dajem besedo v
               lastnem imenu, k razpravi vabim gospoda Hvalico.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospa podpredsednica. Glede na uro, ne vem, ali mislite podaljšati
               zasedanje Državnega zbora, imamo tudi kolegij ob 13.30, ali mislite, da bom tukaj
               samo 4 minute. Mislim biti več.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Odločimo se skupaj.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Ne. Vi predsedujete in povejte. Ali mislite podaljšati.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Ali lahko vprašam. Če boste bistveno več kot 4 minute, potem bi prekinila.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Bistveno več.</p>
            </sp>
            <sp who="SDZ2:OkretičSalmičEda">

               <speaker>PODPREDSEDNICA EDA OKRETIČ-SALMIČ:</speaker>

               <p>Potem prekinjam in boste nadaljevali ob 14.30 uri. Hvala lepa.</p>
               <p>Nadaljujemo ob 14.30 uri.</p>
               <stage type="time">(Seja je bila prekinjena ob 12.57 ur in se je nadaljevala ob 14.43 uri.)</stage>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Spoštovane poslanke in poslanci! Nadaljujemo z <title>11. TOČKO DNEVNEGA REDA -
                  PREDLOG ZAKONA O SPREMEMBAH IN DOPOLNITVAH ZAKONA O POKOJNINSKEM IN INVALIDSKEM
                  ZAVAROVANJU - PRVA OBRAVNAVA.</title> Ugotovimo sklepčnost! <stage>(61 prisotnih.)</stage> Torej
               smo sklepčni.</p>
               <p>Končali smo z besedo predstavnikov poslanskih skupin. Sedaj so na vrsti poslanke in
               poslanci. Kot prvi se je prijavil za besedo gospod Ivo Hvalica. Izvolite.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani! Sejo v nadaljevanju sicer vodi drugi podpredsednik, ker sem
               hotel v začetku tega mojega nastopa povedati, da sem med časom, kolikor mi je uspelo,
               vmes smo imeli tudi kolegij, prebral 175., 176., 183. člen, ki govori o predlagatelju
               zakona in da nisem v ničemer kršil teh členov. Toliko bolj za druge ali pa za
               nadaljnje delo Državnega zbora. Ni nujno, da pride nekdo, ki je predlagatelj, da
               prebere zakon, pač ga lahko predlaga v skladu s temi členi. To je sedaj praksa, da je
               vsak prišel sem in prebral to zadevo.</p>
               <p>V svojem nastopu kot poslanec bom v bistvu ugovarjal na predhodnike. Predvsem pa
               moram ugotoviti nekaj. Nekdo tu je danes manjkal. Za to govornico ni bilo
               predstavnika vlade. Torej, vlado očitno ta zadeva nič ne skrbi, niti briga. In gospod
               Kebrič in gospod Kopač na vlado se obrnita z vajinimi sugestijami. Najprej uredite
               med seboj to zadevo.</p>
               <p>Sicer pa poglejmo, kaj je vlada napisala v mnenju z dne 8.5.1997. To sem prisiljen
               brati, ker vseh teh zadev, ki so včasih tudi kontradiktorne, pa tudi neumne ne morem
               znati na pamet.</p>
               <p>V 2. točki vlada pravi: Predlog zakona ni skladen s splošnimi načeli, na katerih je
               zasnovan veljavni sistem invalidskega in pokojninskega zavarovanja. Jasno, da ni. Sem
               tudi povedal, da ni. Tudi povedal sem kdaj je predlog zakona nastal. Ampak sedaj
               ponovno ugotavlja to. Potem pa pozabi, ko navaja še druge stvari, pozabi, kaj je
               napisala vlada na prvi strani, in poglejte kakšen miselni preskok. Na zadnji strani
               pa pravi: "Ob koncu je treba poudariti, da so predlagane rešitve možne šele v
               celoviti reformi sistema pokojninskega in invalidskega zavarovanja. Seveda! Saj to je
               bilo za prehodni način. Tu pa omenja, da so možne končne rešitve ob celoviti reformi.
               Torej, skratka naj ne ve desnica kaj piše levica, za levičarje oziroma narobe za
               desničarje, v smislu uporabe desne roke oziroma pisala.</p>
               <p>Sicer pa nisem razumel gospoda Kopača. Ali je tukaj nastopil kot predstavnik vlade,
               ali koalicije ali LDS-a, ker je govoril v vseh treh imenih. Slej ko prej za poslanca
               Kopača trdim nekaj. Je izrazit predstavnik Liberalne <q>"struje"</q> v liberalni
               demokraciji, ker vemo, da je tam, da sta dve komponenti. Gospod Kopač se pač obnaša
               tako, kot da bo vedno mlad, pa da bo vedno bogat, pa da bo vedno zdrav in pa, da bo
               vedno na položaju. Ampak ne velja to za večino drugih ljudi. Tudi za večino 400 in
               nekaj tisoč upokojencev to ne velja. Pravi, da je sistem solidarnosti za LDS
               nesprejemljiv. To ni treba niti govoriti, to je jasno. Saj vendar imate v naslovu
               stranke Liberalna. To se pravi, kolikor se da za mene in kolikor ali najmanj, kar se
               da za tebe.</p>
               <p>Potem pravi gospod Kopač, da predlog potencira anomalije. To je bilo nekaj najbolj
               smešnega, kar sem tukaj dosedaj slišal. Predlog, ki je zelo enostaven. V bistvu ima
               res en sam namen. Tistim, ki imajo najmanj, dati enak znesek. In ponavljam, to
               ponavljam že ne vem kolikokrat samo za ta prehodni čas. Če držijo besede ministra za
               delo Toneta Ropa, potem bo to sorazmerno kmalu. Seveda tudi njemu ne popolnoma
               verjamem več, ampak mislim, da to koalicijo čaka reforma pokojninskega sistema.</p>
               <p>Gospod Kopač! Torej očita nam nič manj kot revolucionaren način. No torej, to je
               termin, saj si je sposodil v domačih logih, ne, kaj naj bi bilo to revolucionarno
               sicer ne vem. Sicer pa se je šel precej ekvilibristike in govori, da smo predlagali
               nekaj, kar je všečno. Ne, ne. Gospod Kopač! Nismo predlagali nekaj, kar je všeč,
               ampak kar je za nekatere, žal številne, preštevilne kategorije, življenjska nuja. Ti
               ljudje, ki bi dobili to povišico pokojnine, ne bodo zato kupovali kaviarja. Ne. Mleko
               in kruh. Samo to. Ti ne zmorejo tudi sedaj kupovati kaj več. Ali ste že govorili kdaj
               s kom, ki ima tako nizko pokojnino? Ali ste ga že vprašali, kako se prebije iz meseca
               v mesec? Ali ste kdaj pogledali tako malo, kako je oblečen? Tudi velikega avtomobila
               ni. Spomnim se, da je pred volitvami gospod Bavčar govoril, da je dovolj pogledati na
               naše ceste, ker da so sami veliki avtomobili. Jaz vam pa povem, da me je groza, ko
               včasih srečam, tam na pod nanoškem klancu takšne razdrapane katrce in jugote, da te
               je strah, da sploh ne veš, kako sploh to teče naprej. Torej ni vse tako, kot nekateri
               vidijo. In ti upokojenci tudi ne hodijo v Maksim, kamor pogosto zahajajo poslanci
               LDS-a. Jaz sem bil včeraj tam, pa sem videl tam dva, tam sem bil po dveh mesecih, po
               dveh mesecih sem bil tam. Javno je znano, da hodimo, rekel bi vrh stranke na neka
               delovna kosila. In da ne bi hodili samo po zanikrnih gostilnah, smo rekli, gremo pa
               enkrat še v takšno restavracijo in smo videli, kdo tam je. Torej, ampak to oklepaj
               zaprt. Ti, za katere mi sedaj tukaj predlagamo ta zakon, ne hodijo v Maxim.</p>
               <p>Jaz sem samo hotel povedati, da jih tam včeraj nisem videl. Potem pa Kebrič. Ja!
               Gospod Kebrič! Ali ne bi bilo bolje, če bi govorili tako potiho, da vas ne bi
               slišali. Ker gre za to, da je ta vaša beseda izrečena tu, javna beseda. Tudi
               upokojenci, seveda ne vaši, so vas slišali. In lahko si predstavljate, koliko tistih
               težkih besed bo priletelo, ko bodo, če bodo in v kakšnem obsegu bodo slišali te vaše
               besede. Škoda, da kakšna taka seja ni javna, direktna, v direktnem prenosu, v tem
               smislu javna, javna je vsekakor. Torej javna integralno, ker mi vemo, da dogodek je
               takšen, kakršnega naredijo mediji. Mi vemo, kaj se tu danes dogaja. Smo mi, ki smo tu
               prisotni in predstavniki sedme sile. Kakšen je bil pa dejansko ta dogodek, kakšna je
               bila pa dejansko ta razprava, bomo slišali zvečer na TV, jutri bomo pa brali v
               časopisih. Lahko celo da iz tega ne bo nič, to pač zavisi, kdo kakšnemu predmetu ali
               segmentu koliko pozornosti nameni in žal, samo na takšen način, očitno ne gre
               drugače, je potem obveščena tudi širša javnost. Torej gospod Kebrič, zmenite se v
               vaši koaliciji. Če je tako, kot ste navidezno hoteli biti pravičnejši in ste
               kritizirali vlado, zakaj ste pa vanjo vstopili, kaj pa tam delate? Ali vas je kdo
               privezal? Ne, ne, ne, ne. Za vaše interese gre. Ne za interese 400,000 upokojencev,
               gospod Kebrič. Rekli ste tudi, gospod Kebrič: <q>"Čimprej naj se spremeni sistemski
               zakon."</q> Zakaj pa ne takoj? Zakaj pa en del tega prehoda že sedaj ne narediti? Ne.
               Čimprej, ampak ne zdaj, zdaj pa ne, ker bog ne daj, ker so vam ukazali. Pazite,
               gospod Kebrič, ste v koaliciji. Vi morate zavrniti ta zakon.</p>
               <p>Kakorkoli, ne delam si utvar, da je ta država in ta Državni zbor postal toliko
               pravičen, toliko socialen, toliko tudi razumen, da bo enostavno ta zakon sprejel.
               Glejte, tu je zakonska osnova. Jaz sem odprt za vse spremembe. Lahko predlagate
               karkoli. Važno je najprej, da izglasujemo sedaj tisto, kar bi bilo v nasprotju s
               tistim, kar je bilo izglasovano na odboru za zdravstvo, kjer ste tudi vi, gospod
               Kebrič, glasovali proti. Lahko imate popravni izpit danes in tudi moralno bi vam
               odleglo, ker verjamem, da ste sicer dobronameren, ampak ste ujetnik navodil
               koalicije.</p>
               <p>Če bomo izglasovali, da je ta predlog zakona primeren za drugo obravnavo, kar lahko
               naredimo, moč odločitve je tu, pritisk na gumb in lahko to storimo, ne glede, kaj je
               rekel odbor oziroma kako je bilo v odboru izglasovano, ne glede na to, kaj je rekla
               vlada, ker je samo zapisala, sem je pa sploh ni, to je ne briga. Pa vendar v zakonu o
               igralništvu se trudijo, da so v treh dneh dali že čisto novo verzijo dali ven. Tam pa
               dela mašinerija, ampak to so drugi interesi. Tisti, ki jih vidimo, tisti, ki jih ne
               vidimo in tisti, ki so precej globoko. Malo jih je treba odgrniti, so pa spodaj in so
               močni. Tam dela vlada brezhibno. Verjemite mi.</p>
               <p>Torej, možnost imate popravnega izpita, gospod Kebrič in verjamem tudi, da bi vaš
               nastop kot predstavnik stranke upokojencev tu odigral svojo vlogo. Možno je to
               spremeniti, kakorkoli amandmirati, osnova je tu. Silno preprosta zadeva. Gre za tri
               člene. Zadeva je preprosta. Ne se zgovarjati, da je slabo pripravljen zakon.
               Igralniški zakon, ki bo sprejet te dni, je silno slabše pripravljen. Kot sem povedal,
               včeraj smo dobili na mizo amandmaje na čisto vse člene, ki jih daje sam predlagatelj.
               Vidite, jaz pa nisem takšen. Sem odprt. Pričakujem od vas, da mi amandmirate ta zakon
               vi, če vam je do teh upokojencev. Pri čemer ne jemati, za božjo voljo ne jemati za
               primer tistega upokojenca, ki ste ga tu navedel. To sem slišal že drugič v tem
               Državnem zboru, kako ima 14.000 pokojnine in potem dobiva še 1.300 ali 1.400 mark
               pokojnine iz Nemčije. To so izjeme. Ne bazirati na to. Pojdite na tržnico tu v
               Ljubljani, ali pa v Novi Gorici, ali pa kjerkoli, pa si oglejte tiste ljudi, ki
               kupujejo s stotaki v rokah, ne s tisočaki. Tiste povprašajte, če bi jim bila takšna
               povišica pokojnine na takšen način kot jaz v tem zakonu predlagam, če bi jim bila
               dobrodošla, če bi jim bila tudi v neko, ne samo materialno, ampak tudi v neko moralno
               uteho, da je končno nekdo prišel, ki vidi, da se morajo te razlike zmanjšati. Samo
               nihče noče vzeti tistih velikih pokojnin. Do tega ne bomo prišli, niti za tiste, ki
               imajo najvišje privilegirane pokojnine, dokler pač ne bo razmerje v tem Državnem
               zboru, razmerje sil drugačno, ampak vsaj privoščite tisti najnižji kategoriji, da
               bodo imeli dovolj za hrano, za obleko. Na bodo imeli nikdar dovolj. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Ivu Hvalici. K repliki se je prijavil gospod Kopač in gospod
               Kebrič za repliko.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Gospod Hvalica, pozabili ste poslovnik.</p>
               <p>Rad bi odgovoril čisto na kratko na te navedbe. Gospod Hvalica je kot običajno z
               ljudmi, s katerimi se ne strinja, jaz sem tukaj nastopal v imenu poslanske skupine
               LDS, seveda šel na osebni nivo, ki je bil, moram reči, na trenutke žaljiv.</p>
               <p>Rad bi poudaril samo to, ali pa zanikal tri stvari, ki jih je navedel v svoji, v
               svojem govoru. Rekel je, da sem jaz izjavil, da je LDS proti solidarnosti. Tega nisem
               nikoli izjavil in tudi nikoli ne bom. To je bila seveda laž! Izjavil pa sem, da je po
               našem mnenju obseg znotraj genarecijske solidarnosti, govorim o znotraj generacijski
               in ne medgeneracijski, že sedaj zelo velik in da ga vaš predlog potencira na po našem
               mnenju nerazumno mero. Torej z 1,1:4,85 na 1:3. Sistem solidarnosti je, ali pa
               solidarnost kot taka, je pojav, ki omogoča normalno funkcjoniranje v nekem sistemu,
               kjer so razlike velike. Vendar če pretiravate s solidarnostjo, potem se to spremeni v
               svoje nasprotje in to sem želel pojasniti.</p>
               <p>Drugič, rekli ste, da je zakon le za prehodni čas. Vaš predlog zakona - ni res - to
               je zakon, ki spreminja sistemski zakon in velja do nadaljnjega.</p>
               <p>Tretjič, vprašali ste ali sem kdaj govoril s kom, ki ima nizko pokojnino. Vsak dan
               govorim z njim, to je moja mama. Ona ima 15 let delovne dobe in ima pač zelo nizko
               pokojnino. In jaz lahko rečem dosti natančno poznam razmere v upokojenskih vrstah,
               ali pa višino različnih pokojnin, pa kljub temu imam svoje načelno stališče kot ga
               ima tudi naša stranka.</p>
               <p>Vendar to načelno stališče, ki sem ga tukaj z argumenti, ne z osebnimi
               diskfalifikacijami kogar koli, želel pojasniti, seveda podrazumeva nek sistem. Očital
               pa sem v imenu poslanske skupine in to lahko naredim znova in znova v tem primeru, da
               vaš predlog spodmakne ali pa spremeni en kos sistema, ne da bi posledično,
               konsistentno spreminjal še druge dela tega sistema. Zato se mi zdi to, lahko rečem
               nekorektno, lahko pa rečem tudi neodgovorno ravnanje in poleg takega koščka
               spreminjanja sistema, ki podre marsikaj drugega, kar pa vi ne urejate in niti ne
               predlagate - govorili ste sicer, pa dajte vi amandmaje - in to pri predlogu zakona,
               ki je bil predlagan po hitrem postopku, to pa skratka ne gre skupaj.</p>
               <p>No in to sem poskušal argumentirati, pa če vam je moja oseba ali pa moj način
               argumentacije všeč ali ne. Govoril sem o dejstvih, nisem govoril o posameznih osebah.
               Hvala lepa!</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Kopaču! Za repliko se je prijavil gospod Kebrič.</p>
            </sp>
            <sp who="SDZ2:KerbičIvan">

               <speaker>IVAN KEBRIČ:</speaker>

               <p>Hvala za besedo! Spoštovane kolegice, kolegi! Menim, da je pregovor zelo vmesen, ki
               pravi: <q>"Kdor molči, potem pa pride sedem ali osem pikic, ki nadomeščajo črke,
               odgovori."</q></p>
               <p>Vendar menim, da je Državni zbor mesto, kjer se konfrotirajo mnenja in če le
               poslušamo predvsem njihove argumente, se lahko vsak poslanec, poslanka, tudi če ni,
               da bi tako rekel, poglobljeno preštudiral določeno snov, ustvari svoje mnenje, kdo
               ima boljše argumente, kateri prevladajo ali kateri ne.</p>
               <p>Odgovoril bom samo z dvema podatkoma. Predlagatelji niso upoštevali ali pa jim ni
               znan podatek, da je v lanskem letu dobilo višji regres, to se pravi 21.000 tolarjev
               292.792 upokojencev; ni, pardon, to je bil nižji regres 14.000 tolarjev. Dočim višji
               regres, ki je znašal 21.000 tolarjev, pa je dobilo samo 147.996 upokojenk in
               upokojencev, in če upoštevate določene okolnosti, ki sem jih v svojem uvodnem
               izlaganju navedel, potem vam je jasno, da je v teh 147.000 mnogo takšnih, ki socialno
               sploh niso ogroženi. In še en drugi podatek za malce širše obzorje, bi povedal, da je
               bilo v lanskem letu samo uživalcev pokojnin, ki so prejemali 47.012 tolarjev in 71
               centimov, 74.228, za katere prav tako velja moja argumentacija iz predhodnega
               izvajanja. Dočim so najvišje pokojnine, ki so bile omejene, o čemer sem govoril, da
               predstavlja ta omejitev tudi solidarnost, ki so znašale 227.718 tolarjev in 36
               centimov, uživalcev pa je bilo 465. Menim, da so vam ti podatki še dodatno dali
               določen pogled v to problematiko in kot je moj predgovornik govoril, če bi umaknil ta
               predlog, bi danes bil že na tapeti na tem dnevnim redom predlog, ki ga je podal
               gospod Sisinger, ker pa ni več poslanec, sem prevzel to vlogo jaz in seveda bo ta
               predlog prišel v doglednem času. Želimo pa, to je tisti izraz, čimprej na tapeto, ki
               bo konpleksneje rešil to problematiko upokojencev, predvsem ne samo to, ampak izvor,
               da bomo dobili tisti znesek poračuna, po tistem veljavnem zakonu, ki ga je prejšnja
               vlada na hitro, 26. januarja lani, ukinila, in da bomo dobili tudi upokojenci
               ustrezno zastopstvo, najmanj 50%, tako v skupščini Zavoda pokojninsko in invalidskega
               zavarovanja, ki že toliko časa ni več legitimno niti legalno telo, ampak tudi v
               kapitalskem skladu, ki je upokojenski sklad, ustrezno število, to se pravi najmanj
               50% predstavnikov in zato naša poslanska skupina in tudi Demokratična stranka
               upokojencev nasprotuje takšni in drugačni parcialni rešitvi, ki ničesar ne reši.
               Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Kebiču. Torej replika na repliko. Izvolite.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Gospod Kopač! Nekorektno in<gap n="..."/> Kaj je pa to? Dajte urediti tehniko, ne
               vem.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Saj je v redu. Kar nadaljujte.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Ponovno. Gospod Kopač! Neodgovorno in nekorektno do koga je naše
               dejanje? Do Liberalne demokracije vsekakor. Samo da ne bi izgledalo to, da je
               nekorektno in neodgovorno do upokojencev, ampak zanje gre. Gospod Kebrič! Vi tukaj
               širite obzorje, tako ste rekli, meni, nam, z nekimi podatki o regresu itd. Lepo vas
               prosim. Ali sploh veste, kaj ste rekli? Torej jaz se vam čudim gospod Kebrič, glede
               na to, da prihajate z vrst upokojencev. Ne širite obzorja. Rajši dajte najnižjim
               pokojninam, prejemnikov najnižjih pokojnin malo več kruha in mleka. Ne širiti
               obzorja. Pustite obzorja.</p>
               <p>In še nekaj. Gospod Kopač, ki ga vi podpirate, je rekel, da rušim sistemski zakon,
               vi ste pa tukaj na koncu mene opozoril, da grem v neko parcialno rešitev. In vi ste
               tisti odrešeniki, ki boste pa jasno predlagali kot edini poklicani, da boste
               zavarovali predvsem sami sebe in vaše visoke pokojnine, vi boste pa sistemsko
               rešitev. Hvala lepa za tak način.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Ivu Hvalici. Prijavil se je<gap n="..."/> Replika? Gospod Delak.</p>
            </sp>
            <sp who="SDZ2:DelakAnton">

               <speaker>ANTON DELAK:</speaker>

               <p>Hvala lepa. Spoštovani gospod predsedujoči, spoštovani Državni zbor! Gospodu Hvalici
               pa moram nekaj besed povedati.</p>
               <p>On tukaj nastopa demagoško. Nič zato. Zakon kot vsi vemo, je nastal v predvolilni
               kampanji, lansko leto. Takrat, ko so vse politične stranke poskušale dobiti volilne
               glasove. In takrat je seveda Socialdemokratska stranka tudi to poskušala, jaz jim to
               priznam, nič ni to narobe. Govorili so, kako bodo velikim vzeli in pa malim dali in
               so s tem nastopali po terenu. Ne, to je prav. Ko smo pa vprašali, ko smo pa vprašali,
               kako bo ta spoštovana stranka to naredila, nobeden ni znal odgovoriti. In tudi danes
               ne znajo to odgovoriti.</p>
               <p>Gospod Hvalica! Vaše govore poslušam z zanimanjem. Moram povedati, da ste odličen
               govornik, ste pa velik demagog. Skoraj solze mi pridejo v oči pri vašem govorjenju,
               kljub temu, da ni vsebine nič. In kar naprej se spuščate v nekoga. Žalite ljudi. Vsi
               bi morali vam samo kimati, potem bi bilo v redu. Če pa se nekdo, kaj jaz vem,
               zoperstavi, da neke druge argumente na svetlo, takoj planete na njega in to osebno z
               njim obračunavate. Če ne morate osebno z njim obračunavati, obračunavate z neko
               stranko. In zgleda, da smo sedaj mi na tapeti, na katere se boste sedaj vi spuščali
               in se tu izživljali. Gospod Hvalica nehajte s to demagogijo! To je višek vsega!</p>
               <p>Zdaj smo v tem Državnemu zboru dočakali, da je vaša stranka prvič edina ona, ki se
               bori za kmete, ona stranka, ki bi vse davke odpisale kot smo zadnjič slišali, ko bo
               nekatere nove državne praznike vpeljala zaradi tega, da bi spet dobila neke volivce
               pa ne praznikov, ki nas bi spet dobila neke nove volivce, to vendar ne gre. Vzemite
               se malo k sebi, pa malo razmislite. Hvala lepa!</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa! Gospod Hvalica, replika na repliko.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa! Res sem se vzel malo k sebi ko sem poslušal to vašo demagoško
               razlago.</p>
               <p>Glejte gospod Delak, zdaj pa jaz ne razumem. Vi ste rekli, da mi ne vemo kako bi
               vzeli velikim in dali malim. To piše v zakonu. Ali ste sploh prebrali? Sicer, a to je
               druga stvar, če niste prebrali, je pač druga stvar, sem predpostavljal, da niste
               brali.</p>
               <p>Sicer pa zakon ni nastal v predvolilnem času, zakon je nastajal koncem leta 1995, vi
               veste koliko časa to traja in bil dokončno dan v proceduro 19. marca, če se dobro
               spomnim 1996 leta. To ni bila predvolilna kampanja, veste.</p>
               <p>Torej kar se pa tiče, kako jaz komuniciram s kom. Ja, ali vi mislite, da bo jaz
               komuniciral, kot včasih ko so komunicirali s Centralnim Komitejem ali kaj. Z ljudmi,
               ki sestavljajo stranko, če pa govori nekdo v imenu poslanske skupine, potem jaz
               govorim o stranki, zelo parlamentarno komuniciram, zelo parlamentarno.</p>
               <p>Če pa vi mislite, da bi jaz moral reči nekateri gospodje ali pa nekateri bivši
               tovariši, kot vam je ljubo, ali kakor koli, je to druga stvar, ampak tega ne
               pričakujte od mene.</p>
               <p>Vedno bom uporabljal svoje besede vis-á-vis nekoga, ki mi je lahko, bi rekel,
               politični somišljenik, lahko politični nasprotnik kot ste vi, ki zagovarjate
               priviligirane pokojnine; primerno bi bilo tudi, ko govorim z vami, recimo, da me
               gledate v oči, ker jaz vas gledam naravnost tja.</p>
               <p>Jaz vam govorim, ja jaz vam govorim sedaj! Jaz vam repliciram gospod Delak, vi se
               morate navaditi na to parlamentarno kulturo, tudi vi.</p>
               <p>Poglejte, jaz komuniciram z vami. Ne, veste kaj, jaz ne berem, jaz vem, če nekdo
               bere, potem gleda dol, jaz z vami govorim. Torej gospod Delak lepo bi vas prosil, ne
               s tako demagoškimi nastopi. Hvala lepa!</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Ivo Hvalica! Replika na repliko, gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Rad bi povedal samo to, da bo slika jasna, ker je bilo spet govora o različnih
               priviligiranih pokojninah.</p>
               <p>Priviligiranih pokojnin tistih, ki so sedaj tako ali tako zamrznjene in čakajo na
               usklajevanje z najvišjo pokojnino, s polno pokojninsko dobo v skladu z lani sprejetim
               zakonom je okoli 460, če že govorimo o tem jemati velikim in dajati tistim z
               malo.</p>
               <p>Te čakajo, in na nek način se jim jemlje teh 460. Drugače pa ta zakon, mimo teh 460,
               ki so itak že na nek način prizadeti, ampak taka je bila večinska volja v Državnem
               zboru, Socialdemokratska stranka je bila sicer proti lansko leto, ker je bila proti
               drugim členom, ne proti temu - ta zakon pa neposredno zadira v interese ali pa,
               skratka, v ta hip obstoječe pravice približno 140.000 upokojencev. In če - gospod
               Hvalica je rekel, da je to proti interesu LDS - LDS se ne identificira s posameznimi
               krogi volilcev. Vendar mislim, da nihče ne more mimo dejstva, tudi Socialdemokratska
               stranka ne, da ta zakon jemlje ali pa posega v materialne pravice, ta hip obstoječe,
               približno 140.000 ljudi - upokojencev, in da tudi če na to opozori LDS ali DeSUS ali
               kdorkoli drug, mislim, da je to pravzaprav vseeno. Mislim pa, da tudi ni moč kar
               tako, z enim členom in nekaj demagogije iti prek 140.000 ljudi. To se mi zdi, da
               enostavno ni stvar, ki bi jo lahko katerikoli parlament kar tako mimogrede pospravil
               pod mizo. Sicer pa mislim, da so bili argumenti mimo tega samega, ki sem ga omenil
               zdaj, zadosti jasni. Gre za neke vrste revolucionarni ukrep, predlagan je bil po
               hitrem postopku, kar posredno ni v interesu niti preostalih upokojencev iz množice
               460.000, kajti način poseganja v pridobljene pravice, na način, je seveda nevaren
               tudi za tisti drugi dve tretjini upokojenske generacije, ki jih ta zakon neposredno -
               ki jim nič ne jemlje, pač pa bi jim potencialno nekaj dal na rovaš tistih 140.000.
               Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Še ena replika, izgleda, gospod Ivo. Ne? Je to replika, gospod Jerovšek?
               Ker je še nekaj razpravljalcev, ki čakajo, pismeno tudi. Replika, gospod
               Jerovšek.</p>
            </sp>
            <sp who="SDZ2:JerovšekJožef">

               <speaker>JOŽE JEROVŠEK:</speaker>

               <p>Hvala lepa. Spoštovani! Gospodu Delaku bi rad odgovoril oziroma se vključil v njegovo
               razpravo o demagogiji oziroma volilni demagogiji, da je naš zakon nastal iz potreb
               volilne demagogije. Gospod Hvalica je že odgovoril, da temu ni tako. Vendar pa bi rad
               povedal, da pa je resnica, da je stranka DeSUS nastala zaradi potreb volilne
               tehnologije in tudi v bistvu volilnih prevar. To se je tu v tem parlamentu že večkrat
               dokazalo. Poslanec v prejšnjem sklicu, gospod Sisinger, vemo, da ko se je šlo za
               pravice upokojencev, je glasoval proti, tako kot mu je bilo naročeno znotraj
               Liberalne demokracije, in čeprav se je gospod Kebrič na gospoda Sisingerja prej
               skliceval. Kaj pa je demagogija, bom pa na konkretnem primeru povedal.</p>
               <p>V mojem volilnem okraju je pri stranki DeSUS, kandidiral kandidat, ki je v občinskem
               svetu v Slovenski bistrici izvoljen na listi Liberalne demokracije. Še stalno je
               svetnik Liberalne demokracije. Vendar je kandidiral na listi DeSUS-a, ampak v
               občinskem svetu je DeSUS na prvi seji že povedal, da glasuje pa vedno skupaj z
               Združeno listo. Ali je to preglednost, ali ni to volilna prevara, ali ni to
               demagogija. Take demagogije ne nam očitati, ki zastopamo jasna stališča, in se v
               okviru tega zakona jasno zadevamo in zelo enostavno. Potem bi še gospodu Kebriču
               čisto malo. Dopoldan, ko je nastopal, je tudi govoril o socialni demagogiji in ga je
               motilo, češ da pa nič ne rečemo o previsokih managerskih plačah. Gospod Kebrič,
               včeraj smo govorili, ko je bila razprava o Slovenski razvojni družbi, par
               razpravljalcev je omenilo Alples Železniki. Takih pojavov je več, tudi vi bi jih iz
               Maribora lahko navedli, pa se niste javili včeraj za govornico. Včeraj je bil primer,
               da se o nepravilnostih pri managerskih plačah govori. V Mariboru je marsikaj
               zavoženega. Vi ste Mariborčan, prosim, sodelujte pri tistih temah, ki se tičejo
               vašega kraja in ne zamenjujte teh tem. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Jerovšek. Ivo Hvalica, replika. Petan, to so vse replike. Zoran
               Lešnik, replika.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Spoštovani! Gospod Kopač, med tem časom sem pridobil magnetogram vašega
               jutranjega nastopa. Zanikali ste, da ste tu rekli, da je ta solidarnost za vas
               nesprejemljiva.</p>
               <p>Zdaj vam preberem, kar ste rekli in ste boste šel eventualno pritožiti dol h gospem,
               ki to pišejo. Rekli ste naslednje, zdaj pa moram prebrati. "Takega načela, torej
               načela znotraj generacijske in medgeneracijske solidarnosti, ne zanika niti predlog,
               kot ga je podal gospod Hvalica. <stage>(Zdaj pa pozor.)</stage> Vendar pa seveda obseg te
               solidarnosti vsaj po našem mnenju prižene do meja, ki so nerazumne oziroma za nas ne
               sprejemljive." Torej, ste malo prej tu lagali. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Ja, replika, gospod Kopač.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Gospod Hvalica, vi ste v svoji prvi repliki rekli, da sem jaz izjavil v imenu LDS, da
               je LDS proti solidarnosti. Jaz sem šel v svoji repliki to zanikati in sem ponovil
               natančno to, kar ste vi zdaj prebrali. Rekel sem, da se nam obseg znotraj
               generacijske solidarnosti, ki jo vi predlagate v svojem predlogu, zdi nerazumen, da
               je skratka pretiran. To sem izjavil in vi ste to ponovno<gap n="..."/> nesprejemljiv, nerazumen,
               skratka neprimeren. Vi ste to zdaj ponovno potrdili in torej sam ste negirali svojo
               prvo repliko, v kateri ste pač citirali oziroma v kateri pač niste citirali mene,
               ampak ste izrekli neko izmišljotino.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Kopač. K repliki se je prijavil še gospod Zoran Lešnik, potem pa
               Ivo Hvalica. Čaka še pa pet razpravljalcev o tem zakonu.</p>
            </sp>
            <sp who="SDZ2:LešnikZoran">

               <speaker>ZORAN LEŠNIK:</speaker>

               <p>Gospod podpredsednik, kolegice in kolegi! Bil bi bistveno bolj srečen, če se ne bi
               bilo potrebno prijavljati k repliki.</p>
               <p>Vendar imel sem se namen že prijaviti, ko je govoril gospod Hvalica. Zdaj me je pa
               še bolj potegnil za jezik gospod Jerovšek. Ne vem, gospod Jerovšek, saj smo ja zreli
               in resni ljudje! DeSUS ni nastal včeraj, ni nastal septembra, ni nastal lani
               spomladi! DeSUS ima že določeno zgodovino. Ja, tudi SDS je nastal, izvolili - zakaj
               ste pa vi nastali?! Ne oporekajte pravice drugim! To je demagogija, kar vi govorite.
               Presenečate me, Jerovšek ali pa Jože, oprosti, presenečaš me!</p>
               <p>Veste, ko pa človek posluša v resnici gospoda Hvalico, se pač vprašaš, kje si. Dolgo
               sem razmišljal, ali bi enkrat za to govornico rekel to, kar mi ljudje pravijo.
               Pravijo, ali ni načina in metode, s katero bi lahko tega gospoda Hvalico v parlamentu
               vendarle omejili, če že ne onemogočili. Ja, verjetno so tudi te metode in bo mogoče
               tudi do tega prišlo.</p>
               <p>Rad bi pa vseeno nekaj rekel v zvezi s tem zakonom. Tudi to je replika, gospod
               podpredsednik. Osebno menim, da ni stvari na svetu, ki bi bila tako urejena, da si ne
               bi zaslužila določene dopolnitve ali spremembe. Vendar, kadar gre za dopolnitve in
               spremembe, takrat pričakujemo, da bo stvar urejena bolje. Ne govorim na pamet,
               poudarjam, ne govorim na pamet! V ponedeljek sem bil na dveh sestankih s starejšimi
               občani v Radgoni in Lendavi - gospa Pozsonec je lahko priča za Lendavo - na katerih
               je bilo več kot sto ljudi. In ti ljudje so prosili, da ja ne bi podprli tega zakona,
               kajti ta zakon ne prinaša dobro za množico ali pa za vseh 450 ali 480 upokojencev.
               Kebrič je navedel en podatek, da je vendarle tista skupina - tudi jaz z njo
               sočustvujem - ki ima nižje prejemke, nižje pokojninske prejemke, v manjšini. Ampak ne
               moremo vse dati v en koš. Da ne bi ponavljal, ker mislim, da je gospod Kopač ja jasno
               in glasno in za vse razumljivo obrazložil, kakšen je sistem pokojninskega
               zavarovanja, da ga zdaj ne moremo z eno potezo spreminjati.</p>
               <p>Pa da ne bom predolg, gospod Kelemina. Jaz sem otrok tiste generacije, o kateri ste
               vi govorili. Vi ste rekli otrok privilegirane generacije, ki je dobivala otroške
               dodatke in tako naprej. Moram spet na svojem primeru - bom povedal. Moj oče ni v
               bivši Jugoslaviji, stari Jugoslaviji, Kraljevini Jugoslaviji, ne zame, ne za moja dva
               brata in sestro dobil enega dinarja otroškega dodatka. Ni dobil ne v času Hitlerja in
               ni dobil v povojnem obdobju, ker bi bil še zaradi moje mladosti za mene opravičen. In
               še nekaj. Tudi jaz nisem dobil, vam pa lahko dokažem, dinarja otroškega dodatka za
               moje tri otroke, ki niso bili v prejšnji družbi nič priviligirani, da so si, da so
               prišli do kruha, hvala bogu da imajo danes delo, zato ne govoriti nekaj na pamet. Jaz
               ne bom govoril o partizanih, o ne vem kaj, udbomafiji, o čemer vse ste vi govorili.
               Zato bom, da se ne bom pozneje oglašal, tega zakona podpreti ne morem.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Dobro. Hvala lepa. To je bila replika in delno že verjetno razprava tudi, se
               strinjate.</p>
               <p>Je replika na izvajano dosedanjo. Gospod Ivo Hvalica, gospod Kelemina in gospod
               Jerovšek.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa. Z gospodom Kopačem zaključujem polemiko, ker se z njim ne splača, on
               ponavlja eno in isto in na koncu bo celo mene prepričal, da sem jaz govoril to, kar
               je on rekel. Še enkrat pa preberem <q>"ki so nerazumne oziroma za nas nesprejemljive"</q>.
               Amen.</p>
               <p>Sedaj pa gospod Lešnik, ne Peter Lešnik sem pozabil ime, ampak se opravičujem.
               Gospod Lešnik, ki je nastopil pred menoj. V ponedeljkovi javnomnenjski raziskavi, ki
               jo je objavilo Delo, ima DeSUS 0,4%, Socialdemokratska stranka pa 10,2. Malo v
               razmislek, tako da bomo vedeli, kdo koga in v kakšni dimenziji zastopa. Malo, tako za
               razmislek. Tako. Vsaj do 1% pridite, pa bo redu.</p>
               <p>Ampak nastanek stranke za volilne potrebe itd. Ne, ne, ne, ne. Ne, dragi gospod
               Lešnik. Mi smo nastali kot stranka v opoziciji prejšnjemu režimu in naš cilj je bil
               osamosvojitev Slovenije. Kakšen je vaš, jaz za enkrat in tudi po teh razpravah, ne
               vem. Ne vem. To vam mora biti jasno. Ne prosim enačiti to dvoje.</p>
               <p>Torej, še enkrat vam povem gospod Lešnik. Niste prvi, ki ste omenili odstranitev. V
               imenu koga? Odstranitev v imenu 0,4% volivcev. Ali to hočete? Ali se pridružujete
               Stanovniku, pa Dolničarju? Ste prebrali ne. Ja. Ena vaša somišljenica, to sem
               siguren, večkrat piše pisma, enak pisalni stroj, ni računalnik, z vašega konca in vam
               povem, od časa do časa pride pismo, mojim kolegom tudi, kaj je napisala: "Nekaj vam
               podobnih parazitov, zdraharjev <stage>(Tomšič, Janša, Kmetič)</stage>, bi morali trajno odstaniti iz
               Slovenije."</p>
               <p>Gospod Lešnik! Sporočite te gospe, poštni žig je bil iz Radencev, naj si kupi
               kaliber 8 ali 10 in naj pač ustreli, če je to demokratično za spati. Da ste pa vi to
               govoril, o odstranitvi tukaj za govornico Državnega zbora, gospod Lešnik, te besede
               bodo zapisane. Odstranitev. Ali ste mogoče mislil tudi Kučanovo odstranitev in
               likvidacijo? Ali ste mogoče to mislili? Pa do kam greste vi, ki predstavljate po
               najnovejših podatkih 0,4% volilnega telesa? Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Ivo Hvalica. Verjetno je replika. Gospod Kelemina.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa. Spoštovani! Nerad govorim dejansko o teh zadevah. Ampak ker me je gospod
               Lešnik že malo sprovociral zaradi tega, moram tudi jaz povedati, da je moj oče tudi
               bil, pač žrtev te vojne, nenamerno, pač je mogel iti v nemško vojsko najprej eno
               leto, če že želite, da tudi jaz povem zgodovino mojega očeta, čisto na kratko. Potem
               je pobegnil v rusko vojsko in je bil v Rdeči armadi, je šel skozi Romunijo v Beograd.
               Bil pri osvobajanju Beograda, potem je še bil nekaj časa v jugoslovanski vojski in
               tako naprej. Je imel status borca in je bil tudi tajnik borčevske organizacije celo
               življenje. In ko je šel v pokoj, ni niti tolarja si hotel uveljaviti, kakršnegakoli
               privilegija ali kakršnegakoli nadomestila za tisto borčevsko pripadnost, ki jo je tam
               imel pravico mogoče dobiti. In ko sem ga vprašal zakaj ne, mi je odkrito povedal, da
               on tega ne rabi in da ne želi izkoriščati družbe zaradi nečesa, kar se je dejansko
               prostovoljno odločil oziroma v kar ga je zgodovina pahnila nenamerno. In to je za
               mene lik pravega človeka, ki se odpove nečemu, kar bi mogoče imel pravico, pa noče
               izkoristiti samo zaradi tega, ker čuti, da bo nekoga zaradi tega, da bo nekdo zaradi
               tega moral delati več kot bi bilo potrebno.</p>
               <p>In jaz tudi smatram, še danes, saj ne rečem, dobro, so si pač dali neke pokojnine
               tile partizani, zato sem jaz tudi malo proti zaradi tega, so si dali neke pokojnine,
               tudi neupravičeno previsoke, jaz ne rečem, da neki ne bi imeli pravice imeti. Ampak
               jaz pravim, pravico bi imeli dobiti tisti, ki so žrtve, ki so padle in pa tudi vsi
               invalidi. To je absolutno neminovno, da tisti morajo imeti pravico nekaj dobiti. Vsi
               ostali, ki so pa recimo preživeli, v to jih je vrgla zgodovina, nisem bil jaz kriv,
               jaz se še nisem rodil, ni moja generacija kriva, da zdajle mora plačevati neke
               stvari, za kar ni kriva, razumete. In to je humano za nekega človeka, ko se odpove
               nekemu privilegiju ali pa neki ugodnosti, ki jo je sicer deležen dejansko po nekem
               zakonu ali kakorkoli že, pa se temu odpove. To je nekaj nad vsem, kar mi dejansko
               tukaj ne moremo razumeti.</p>
               <p>Bi pa še samo tole, če lahko, če mi ne bo seveda zmanjkalo časa. Zakaj je
               pokojninski sklad recimo pred zadnjimi desetletji propadel? Saj je bil v dejansko
               ekspanziji oziroma je denar ostajal. Kakor se pa jaz spominjam, pa so denar zapravili
               za druge stvari. Jaz ga nisem. Kdo ga je, ne vem. Če pa bom zdajle hudoben, pa bom
               izjavil, da je potrebno nekoga poklicati, mogoče ga vprašati, kam je dal tisti denar,
               bom pa spet, ne vem, demagog ali kaj; vse drugo, samo za nazaj nobeden ne sme nič
               vprašati, kar se je zgodilo. Ampak 130 milijard, recimo, povprečno danes iz proračuna
               za pokojnine je potrebno prispevati v letošnjem letu ali kakorkoli že bo, veliko manj
               verjetno ne bo. To je obremenitev za naše gospodarstvo, za nas vse in je treba
               razmisliti, kako te stvari rešiti, da se bodo te obremenitve zmanjšale. Jaz mislim,
               da veste, da je gospodarstvo in celoten naš sistem v težki krizi in je potrebno nekaj
               narediti, da se bodo, ne samo pokojnine zmanjšale, tudi mogoče naše poslanske
               določene zadeve, plače, ne privilegiji, tudi te in tudi v vseh ostalih.</p>
               <p>Celotno gospodarstvo celotni sistem bo moral razmišljati o tem, da bo zmanjšal neke
               stroške. In tudi javno upravo bo treba zmanjšati in ne vem kaj še vse, če hočemo da
               bomo tale voz potegnili naprej in da bomo lahko prosperirali še v tem svetu, h
               kateremu se približujemo.</p>
               <p>Jaz mislim, da bomo morali nekaj narediti. Jaz upam, da se tega zavedate, če se ne,
               potem pač tiščimo glavo v pesek pa bomo pač videli kaj bo. Samo to ni nekaj načrtnega
               to ne more biti politična odločitev. Hvala lepa!</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Keleminu! Torej replike so pojasnitve oziroma odgovori na nekaj
               zdaj je že težko preverit kdo komu odgovarja, ampak za repliko se je prijavil še
               gospod Jerovšek, gospod Moge.</p>
            </sp>
            <sp who="SDZ2:JerovšekJožef">

               <speaker>JOŽE JEROVŠEK:</speaker>

               <p>Hvala lepa! Gospoda Zorana Lešnika preseneča moj nastop ali ne vem kaj ga je
               presenetilo.</p>
               <p>Moram reči, da sem jaz tudi bil na začetku mandata presenečen, ker sem bil
               prepričan, da je gospod Zoran Lešnik kandidiral na listi SLS, ker figurira pri
               ljudeh. So vsi bili prepričani, marsikeri volivec še danes je prepričan, da je on
               poslanec ljudske stranke, ker je pač v prejšnjem obdobju, takrat od 1990 leta
               pravzaprav, bil nekako navijač ljudske stranke, to moram reči, simpatizer, vsaj tak
               je bil občutek.</p>
               <p>No mene je presenetilo! Samo trenutek! Zdaj pa drugo kar ga sprašujem gospoda
               Lešnika, če se mu zdi normalno ali pa ga morda preseneča to, kar sem prej rekel, da
               negdo za občinske volitve kandidira, pa je izvoljen za eno stranko, potem pa za
               državne volitve pa iz liberalne demokracije kandidira na listi DeSUS-a in mu ni mnogo
               manjkalo, da bi bil izvoljen, pa bi bil istočasno v občini predstavnik liberalne
               demokracije, na Državnem zboru pa predstavnik DeSUS-a.</p>
               <p>Mene to preseneča, da je negdo posojen za ene potrebe v eno stranko za ene potrebe v
               drugo stranko. Ampak sam ta kandidat je po končanih izvolitvah, je bil moj proti
               kandidat, rekel, so me nategnili.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa! Jaz bi vseeno poudaril, da je replika res odgovor na nekaj, kar je bilo
               izrečenega, da ne bi šli v preveč splošno razpravo. K repliki se je prijavil gospod
               Moge.</p>
            </sp>
            <sp who="SDZ2:MogeRudolf">

               <speaker>RUDOLF MOGE:</speaker>

               <p>Spoštovani podpredsednik, hvala lepa! Poslanska imuniteta nam določa to, da lahko tu
               govorimo kar koli hočemo, zmerjamo ljudi s sluzavci in s podobnimi izrazi.</p>
               <p>Jaz mislim, da si slovenski narod in naša država ni zaslužila, da smo poslanci za
               tem pultom takšni, kot se je dogajalo zadnje pol ure ali v nekaterih drugih
               razpravah.</p>
               <p>Na splošno bi rad rekel, da konflikt vedno izvira iz enega žarišča, ki popolnoma
               nekulturno deluje za tole govornico. In zato bi rad ob teh debatah, ki jih tukajle
               imamo, povedal naslednje, kadar ne veš, kaj bi storil na vsebinskem področju, potem
               se lotiš osebnih diskvalifikacij, ki smo jim bili tu priča ogromno in pa
               reorganizacije predalčkov.</p>
               <p>Da je Socialdemokratska stranka takšna, da zelo reorganizira stvari, se kaže v tem,
               ko sem prebral njihov program; pravi, da bodo na glavo postavili Ministrstvo za
               ekonomske odnose in razvoj in Ministrstvo za gospodarske dejavnosti. Spremenili bodo
               vlogo in organizacijo policije, odvetnike bodo kategorizirali v odvetnike prvega,
               drugega, tretjega razreda, peljali bodo še eno dodatno slovensko vojsko, to je
               nacionalna garda, kriminalistično policijo bodo reorganizirali in podredili sodnemu
               nadzoru, v policiji bo več pretepačev, pod narekovaji, to je operativnih policijskih
               enot, kadrovska in vsebinska prenova Ministrstva za zunanje zadeve, Slovenci v
               diaspori bodo imeli dva mandata v Državnem zboru, reorganizirali bodo javne zavode,
               šolske uprave, Urad za šolstvo, oblikovali organizacijske sheme ministrstev in
               podobne stvari.</p>
               <p>Mi smo bili priča, prvič, v teh dneh reorganizaciji celotnih poslanskih pisarn, zdaj
               smo priča celotne reorganizacije pokojninskega in invalidskega zavarovanja, ki na
               drug način nastopa. In jaz bi pač rekel, da se bomo poslanci morali na ta način
               tukajle navaditi, drugače ne gre. Ampak ob tem, ko tole poslušam, se mi nekako poraja
               tole: Hindujci pa budisti so verjeli v reinkarnacijo človeka. Jaz pa zdaj začenjam
               verjeti v reinkarnacijo pojmov. Če bi se Zveza komunistov Slovenije reinkarnirala, bi
               po mojem mnenju bila Socialdemokratska stranka Slovenije.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Oprostite, poslanke in poslanci, jaz se bojim, da se oddaljujemo od
               predloga zakona o spremembah in dopolnitvah zakona o pokojninskem in invalidskem
               zavarovanju in smo zašli. Zato bi želel, da se pojavi za govornico kot drugi, ki se
               je pismeno prijavil, gospod Franc Pukšič, glede predloga zakona o spremembah in
               dopolnitvah zakona o pokojninskem in invalidskem zavarovanju.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Hvala, predsedujoči, za besedo. Gospe poslanke in gospodje poslanci! Preden bi začel
               s tako pomembno temo, proceduralno želim preveriti, ali smo sklepčni. Prosim.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Ugotavljamo torej na željo poslanca Franca Pukšiča - bomo pristopili k
               ugotavljanju prisotnosti. Ugotovimo sklepčnost! <stage>(40 prisotnih.)</stage> Ponovno ugotovimo
               sklepčnost! Spoštovane poslanke in poslanci, predlog enega izmed poslancev je bil, da
               ugotovimo sklepčnost. Prešli bomo na ugotavljanje sklepčnosti. <stage>(58 prisotnih.)</stage>
               Ugotavljam, da smo sklepčni. Nadaljujemo razpravo o spremembi zakona.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Želel bi, da bi tudi ob koncu razprave še bili sklepčni. Kaj si je ta država
               zaslužila ali česa ne? To bodo seveda povedali volivke in volivci na naslednjih
               volitvah. Ali si je zaslužila to vlado, ki jo ima, bodo povedali. Ali si je zaslužila
               ta država to, da za to govornico grozimo s kalibri, likvidacijami in ne vem čem še?
               Pa pustimo to.</p>
               <p>Gospe in gospodje! Ob spremembi zakona se postavi vprašanje, zakaj sprememba. Enkrat
               sem za to govornico že rekel, da smo dobili domačo nalogo. Ko domačo nalogo opraviš,
               jo tovarišica pregleda. Če ni v redu, je možno, da jo popraviš. Nekateri zadnjič
               mogoče niso razumeli, da imajo možnost popravnega izpita. Danes je samo en delček
               možnosti tega popravnega izpita. Zakaj? Človek se vpraša, kako to, da niso vsi
               plačevali dovolj visokih prispevkov za pokojninsko in invalidsko zavarovanje. Zakaj?
               Zato, ker so imeli majhne osebne dohodke. Zakaj so pa imeli majhne osebne dohodke?
               Ali se še spomnite par let nazaj? Ob vsakem razpisu je pisalo družbenopolitično
               neoporečen moraš biti. In če nisi bil, pač delovnega mesta, takšnega, ki je bilo
               višje plačano, nisi dobil. Ne glede na izobrazbo. Izobrazba tu ni imela pomena, ne
               glede na sposobnosti. Pomen je imelo nekaj drugega, ali si imel ali pa nisi imel
               tiste rdeče knjižice. To je bilo takrat alfa in omega, da si zasedel delovno mesto z
               nadpovprečnimi osebnimi dohodki ali pa seveda povprečno oziroma delovna mesta pod
               temi povprečji. Seveda je bila razlika, gospe in gospodje, tudi med tistimi, ki so
               tepli in bili tepeni. Tudi tu je bila izobrazbena strukturna razlika od ena do sedem
               ali celo več. Tepli so z nekaj razredi osnovne šole doktorje zaradi političnega
               prepričanja, zaradi verbalnega izražanja. In danes, ko želimo s tem zakonom vsaj
               delno - gospod Kebrič, saj boste imeli možnost - vsaj delno popraviti del krivice, ki
               je nastajal 50 let, del krivice, za katero pa nismo večina nas tukaj notri zato
               odgovorni, da je to bilo tako; danes govorite, da to ni sprejemljivo. Res je.</p>
               <p>Celo vlada je napisala v svojih papirjih, da je to potrebno in nujno rešiti, da bo
               to rešeno; sliši se s tako imenovanim trostebrskim zavarovanjem. Vendar čas bi bil,
               da to zavarovanje končno, da ta zakonodaja končno pride v klopi, da se začne končno o
               tem razpravljati.</p>
               <p>Torej, osnova zakaj spremeniti ta zakon je z dvema besedama povedano, poprava
               krivic. In če se lotim samo tega izračuna, ki ga je naredila vlada, in ugotavlja, da
               bi po sedanji zakonodaji, tisti, ki imajo najvišjo pokojnino za polno delovno dobo
               227.718 SIT, imeli po uskladitvi 158.161 SIT, verjamem da bi še vedno ostali oziroma
               bili nekako v sistemu olajšani, in ne bi več imeli občutka, da so kaj krivi. Čeprav
               verjetno marsikdo sam kot takšen ni kriv, da je pač zadeva taka kot je. Tisti, ki pa
               ima kmečko starostno pokojnino 23.500, in bi po uskladitvi imel 39.000, to pomeni za
               15.500 tolarjev približno več, pa bi mogoče začetek meseca s koncem meseca nekoliko
               lažje povezal. Samo v tem bi bila razlika. Torej samo da bi od 1. do 20. preživel ali
               do 25., ne pa, da se danes ustavi tam pri 5. ali pa 10. Ko je potrebno vzeti ven in
               plačati položnice oziroma ne samo to, ko je potrebno iti do zdravnika in potem v
               lekarno, kjer so tako ali tako v glavnem vsa zdravila na negativni listi in jih je
               potrebno plačevati. O tej negativni listi in okrog teh zdravil bom še enkrat nekaj
               rekel.</p>
               <p>Citiral bom iz predlogov oziroma iz poročila, ki ga je napisala vlada ob sprejemu,
               torej kot popotnico za sprejem tega zakona. Iz navedene preglednice je razvidno, da
               bi se spremenila sedanja razmerja med pokojninami v škodo upokojencev s pokojninami,
               ki so višje oziroma so nad povprečjem, medtem, ko bi pridobili upokojenci z
               najnižjimi pokojninami. Sprememba ne bi vplivala le na pokojnine, ki so enake
               povprečju vseh pokojnin.</p>
               <p>Če iz tega papirja pogledamo, ker imamo znesek pokojnin in procentualno strukturo
               zraven zapisano, bi se pokojnine ne spremenile približno, bi se 30% pokojnine
               približno spremenile. Cirka 70% bi bilo, da bi ostali v tisti povprečni sredinski
               pokojnini, torej v povprečju, ostali del, manjši del bi pa pridobil kot najnižje
               pokojnine sedaj, torej s to uskladitvijo.</p>
               <p>Ali če bolj preprosto, kot je v predlogu zakona zapisano, povem, če povem tak kot
               smo povedala mi dva z gospodom Kebričem pred 200, 250 upokojenci, da bi pokojnina po
               absolutni izravnavi bila nekako takole: pri procentualni izravnavi, recimo za 10% pri
               200.000 tolarjih pomeni 20.000 tolarjev. Pri 20.000 tolarjev pokojnine, pomeni to
               2.000 tolarjev. Oziroma za tistega z najnižjo pokojnino je to 100% proti onemu pri
               najvišji pokojnini.</p>
               <p>Torej, če bi pokojnino sedaj usklajevali z absolutnimi zneski, bi pomenilo ali
               10.000 ali 12.000 ali 5.000 tolarjev zraven k 200.000 in bi bilo 200.000 plus 5.000
               tolarjev in bi bilo 20.000 plus 5.000, torej 25.000.</p>
               <p>V zakonu je jasno zapisano do nekega razmerja, torej do razmerja 1:3, sedaj pa je
               približno 1:5.</p>
               <p>Ko smo to nekako povedala tem 200, 250 upokojencem, sem v imenu opozicijske stranke
               Socialdemokratov gospodu Kebriču zagotovil, da ko bo ta zakon v obravnavi, da ga bomo
               s strani opozicije seveda podprli in tako pomagali vladni stranki DeSUS, da bo lahko
               rekla, da je tudi za upokojence z najnižjo osnovo nekaj naredila.</p>
               <p>Če se dobro spomnim smo se takrat tudi pogovarjali o tem, da bi se z gospodom
               Kebričem potrudila in nekako poskusila predlagati, da bi bil tudi višji regres. <stage>(Ne
               morem pomagati, jaz sem bolj glasen.)</stage> Torej, da bi bil višji regres za tiste, ki
               imajo najnižjo pokojnino. In še nečesa sva se spomnila. Da bomo nekako predlagali
               vladi, saj ona razpolaga s sredstvi, da bi tudi prvič v zgodovini slovenstva dali
               regres tudi tistim za delovno dobo na kmetijah, torej kmečkim penzionistom, ki do
               sedaj še niso dobili regresa ali dodatek, ne vem, kako se mu reče, rekreacijski
               dodatek. Pa upam, da nobeden med nami tu notri seveda ne bi temu nasprotoval. Zato me
               je nekoliko seveda presenetilo stališče gospoda Kebriča, vendar nekje tiho verjamem,
               da je to bilo stališče kot poslanske skupine, njegovo osebno bo verjetno drugačno,
               ker je nekakšne obljube na zborih upokojencev že dajal.</p>
               <p>Poglejte, vlada opozarja, če do tega pride, torej do sprejetja tega zakona, da bi
               predložen način usklajevanja pokojnin povzročil nesorazmerja med zneski najnižjih
               pokojnin in najnižjih plač. Pa lepo vas prosim! Pa kaj dobimo, če damo dva reveža
               skupaj? Bogataša? Ne še! Dobimo pa mogoče to, da tisto od 15. ali pa 20. naprej
               doštukamo do konca. Lepo vas prosim, ne se bati, če bodo upokojenci, ker namreč tam,
               kjer so najnižje pokojnine, so običajno tudi najnižji osebni dohodki. Pač na srečo,
               bom rekel, ni tako pri gospodu Kopaču, me veseli, da ima on nekoliko boljši osebni
               dohodek kot njegovi starši, ker moji seveda imajo pa tisto še nižjo pokojnino, tistih
               19.000 ali kolikor je že. Torej, ne se bati, da bomo pri takšnih, kjer so najnižji
               osebni dohodki, nekoliko dali pri pokojnini zraven, da bomo iz tega seveda dobili
               nove kapitaliste. Če pa bo kakšen, pa hvala bogu, še eden, ki bo potem začel tudi kaj
               proizvajati.</p>
               <p>Tudi vlada sama pravi, da je potrebno pravice bolj izenačiti. V redu, OK. Samo lepo
               vas prosim, mi bi to že naredili, če bi to možnost imeli. Pa ker te možnosti nimamo,
               imamo edino to možnost, da na vlado, da na poslance vladajočih strank vplivamo pač
               preko te govornice in da nekako začutite težo problemov. Jaz sicer verjamem, da ste
               poslanci koalicije bolj obremenjeni z vladnimi zadevami in imate ogromno dela tudi na
               tem področju. Ampak dajte, zato je tudi opozicija, tu in tam prisluhniti nam, ki smo
               pač nekoliko več na terenu, ki smo nekoliko več z ljudmi in se o tem pogovarjamo.
               Danes, verjeli ali ne, zjutraj ob osmih sem se o tej problematiki z eno gospo v
               bolnici Valdoltra pogovarjal, ko sem pač čakal tam na neko zadevo okrog teh najnižjih
               pokojnin, in začuda, bilo je drugače, ona se je seveda, ona bi bila rada, če bi bilo
               5.000 pri pokojnini več. Čudim se, da pa v Prekmurju, mogoče pa Prekmurci to pač
               drugače vidijo, da jih je bilo nekaj čez 100 in vsi 100 vehementno, torej proti
               povišanju najnižjih pokojnin. Potem so verjetno bili tisti, ki imajo, tistih 11%, ki
               imajo od 100.000 navzgor pokojnine.</p>
               <p>Spoštovani! Vlada sama ugotavlja, da bi bilo nujno nekaj narediti. S tem, če
               sprejmemo ta zakon, ki je bi že pred letom in nekaj vložen, in za katerega sem
               prepričan, da imate vsi v predalčkih že pripravljene amandmaje, samo čakamo, da gre v
               naslednjo stopnjo, torej s primernimi amandmaji to dopolnimo. Bomo nekako za ta čas,
               dokler ne bo prišla vlada s sistemskim zakonom, verjamem da ga bodo pripravili in da
               bo dober, v parlament, nekako začasno vsaj delno popravili tisto, kar ni, kar je pač
               bilo prej narejeno narobe.</p>
               <p>Še enkrat za to, da je tako, ne krivim nikogar, še najmanj pa nas, ki smo danes tu.
               Krivi pa bomo, če ne bomo tega popravili, to pa je naša dolžnost.</p>
               <p>V kolikor seveda zadeva ne bo dobro funkcionirala, toliko prej in toliko hitreje bo
               pač vlada prišla s sistemskim zakonom.</p>
               <p>In za konec. Če mi nimate ponuditi kaj boljšega, potem ne zavračajte tisto, kar vsaj
               stanje delno popravlja. Torej za ta čas bodimo ali bodite toliko uvidevni, da
               popravimo tisto, kar je pač nastalo v preteklosti. In pričakujem seveda od
               upokojencev, od Liberalne demokracije, od Združene liste in sigurno od Slovenske
               ljudske stranke, da bodo to podprli in nenazadnje tu notri so tudi kmečki upokojenci,
               ki pa kolikor vem, jih je okrog 60 tisoč, bilo pa jih je včasih menda okoli 80 tisoč.
               Tudi na tem področju zadeve gredo po Gausu na desni strani navzdol. Opozicija pa
               seveda tako ali tako bo za to. Hvala lepa!</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Pukšiču! Za besedo se je prijavil še gospod Možgan. Moment,
               oprostite, replika na proceduralno, izvolite.</p>
            </sp>
            <sp who="SDZ2:JuriAurelio">

               <speaker>AURELIO JURI:</speaker>

               <p>Kolegice in kolegi! Vspodbudil me je k temu nastopu gospod Pukšič. Pozval bi vse
               nas, da seveda v kolikor demokracija marsikaj ali pa tudi vse prenese, da smo
               vendarle uvidevni, uporabljam ta izraz, med seboj in tudi v naših nastopih kar se
               decibelov tiče. Žal, ker kontrole v mikrofoniji ni, smo toliko uvidevni; sicer smo
               seveda prisiljeni neko decibelsko nasilje prenašati. Tudi ven ne moremo iti, ker
               ugotavljamo sklepčnost in prisotnost.</p>
               <p>Zato, da bi bili tudi, jaz vem, da so glasilke med nami različne, da smo tudi
               temperamentni in da tako nastopamo. Pa vendarle, da bi tudi na to bili pozorni,
               zaradi tega, da je vzdušje vendarle umirjeno. Hvala!</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Proceduralno.</p>
            </sp>
            <sp who="SDZ2:PukšičFranc">

               <speaker>FRANC PUKŠIČ:</speaker>

               <p>Jaz sem seveda za nasilje v decibelih gospodu Aureliu Juriju opravičujem, ampak
               mogoče je pač prek tega slišal tudi kdo od tistih, ki sedaj niso tukaj, je pa pač
               tako. Bog me je ustvaril po svoji podobi. Kakršen sem, sem. <gap n="..."/><stage>(Smeh.)</stage><gap n="..."/></p>
               <p>Če je pri vas kako drugače in se lahko, drugače je pač vaša zadeva. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospe in gospodje poslanci! Nadaljujemo z razpravo poslank in poslancev.
               Za besedo se je prijavil gospod Možgan. Izvoli kolega.</p>
            </sp>
            <sp who="SDZ2:MožganJože">

               <speaker>JOŽE MOŽGAN:</speaker>

               <p>Spoštovani gospod podpredsednik, drage kolegice in kolegi! Nisem se imel namena
               javiti razpravi v imenu poslanske skupini SLS, ko je bil za to čas, vendar je bilo v
               tem času toliko povedanega, da sem se moral pa vsaj prijaviti kot posameznik, malo pa
               tudi govorim v imenu svoje stranke.</p>
               <p>Prijavil se nisem zato, ker vsi veste, da naša stranka zastopa, da mora imeti vsak
               upokojen z najnižjo pokojnino, tako visoko pokojnino, da lahko z njo spodobno živi in
               tega nisem hotel ponavljati. Druga naša naloga pa naj bi bila, da bi vsem starostnim
               kmečkim upokojencem zagotovili tudi takšno najnižjo pokojnino. To sta bili dve
               osnovni nalogi naše stranke, ki smo jih pač obljubili pred volitvam in smo jih
               skušali realizirati v novem pokojninsko-invalidskem zakonu. In zato se bomo borili,
               da bomo ta zakon čim preje dobili na mizo, in da ga bomo začeli sprejemati.</p>
               <p>Zahvaljujem se kolegom iz socialdemokratske stranke za idejo o zmanjševanju
               socialnih stisk naših upokojencev z najnižjimi pokojninami, vendar se pa ne morem
               strinjati z njihovim predlogom reševanja tega problema. Naša stranka nikoli ni
               delovala proti reševanju socialnih problemov in je bila vedno na strani tistih - ne
               malo propagandistično, tudi iz mojih ust zveni - ki so se znašli brez svoje krivde v
               težki socialni situaciji. Mi zato predlagamo res celostno reševanje tega problema v
               novi zakonodaji, ki naj pride čim prej v obravnavo, da bomo reševali ta problem v
               luči splošnega stanja v današnji družbi. Razumete? Imamo takšno število brezposelnih,
               imamo toliko ljudi zaposlenih, ki ne dobivajo plače in tako naprej. Skratka,
               upoštevati moramo vse te dejavnike plus te pokojninske dejavnike, da bi to
               zadovoljivo rešili, ker drugače jaz ne vidim z enim takim delnim reševanje prave poti
               za naprej.</p>
               <p>Veliko smo danes govorili tudi o govorništvu. Slučajno sem končal še staro klasično
               gimnazijo, pa vem, da je bil Demosten samo eden, Ciceron je bil tudi samo eden,
               verjetno bi pa vsi izmed nas bili radi govorci takega tipa, a žal, nihče ne bo
               dosegel te ravni, pa čeprav bo hodil vsak izmed nas oziroma stal cele dneve pred to
               govornico. Neumnosti niso bleščeča retorična vprašanja klasikov govorništva, ampak so
               revna demagogija populističnega tipa, ki pa vedno škodi avtorjem in ne koristi
               nikomur, najmanj pa naši državi in našim prebivalcem. Hvala. <stage>(Ploskanje.)</stage></p>
               <p>Posnel sem pa zato, ker nič ne veš danes, kaj ti kdo potem očita.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Še vedno je razprava o predlogu zakona o spremembah in dopolnitvah
               zakona o pokojninskem in invalidskem zavarovanju. K besedi se je prijavila še gospa
               Majda Zbačnik.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Pozdravljeni! Rada bi poudarila, da je namen predlaganih sprememb predlaganega
               predloga zakona Socialdemokratske stranke vzpostavitev enakopravnega položaja
               upokojencev, ki so pokojnine uveljavili v različnih časovnih obdobjih in celo v
               različnih pravnih sistemih. Za določeno skupino prizadetih upokojencev so bila
               nesorazmerja odpravljena s 55. členom <stage>(številka 7/96 Uradni list)</stage>, in sicer za
               obdobje od 1.1.1991 do 21.3.1991 in od 1.1.1992 do 31.3.1992. Zato bi kazalo takšna
               usklajevanja nadaljevati v smislu doseganja stabilnejšega in enakomernejšega razmerja
               med upokojenci. Kazalo bi proučiti možnosti prenosa nezavarovalniških, socialnih,
               kvazi-socialnih in stanovanjskih privilegijev na državni proračun, kar bi imelo za
               posledico manjšo ogroženost upokojencev in gospodarstva.</p>
               <p>Cilj predlaganih sprememb je torej razlikovati tak socialni program, ki bo temeljil
               na načelu uravnoteženosti med ekonomskim razvojem in socialnim blagostanjem
               upokojencev ter uveljavljanju enakih izhodiščnih možnosti in osnovne socialne
               varnosti za državljane. Torej usklajevanja na osnovi plačanih prispevkov iz dela in
               ne privilegijev funkcij ter uskladitev različnih časovnih obdobij in različnih
               pravnih sistemov. Določene pravice iz dodatnih zaslug, ki jih je država priznala, naj
               ne bremenijo Sklada pokojninskega zavarovanja, ampak državni proračun.</p>
               <p>Veliko več je namreč raznih nezavarovalniških elementov v visokih pokojninah kot v
               nizkih pokojninah. Po veljavnem zakonu se povečuje pokojnina procentualno glede na
               višino pokojnine, kar pomeni, da procentualno razmerje med najnižjo in najvišjo
               pokojnino ostane nespremenjeno. Razmerje med najnižjo in najvišjo pokojnino za polno
               pokojninsko dobo je skoraj 1:5, to je 50.000 tolarjev oziroma 200.000, absolutna
               razlika pa se povečuje. S predlagano novelo zakona bi prišli na absolutno enako
               povečanje pokojnin vsem prejemnikom pokojnin, dokler ni bilo vzpostavljeno razmerje
               med najnižjo in najvišjo pokojnino za polno pokojninsko dobo v razmerju 1:3. To bi ob
               sedanji dinamiki povečanja plač dosegli v približno petih letih. Tako bi tudi
               prejemnikom podpovprečnih pokojnin, zlasti pa nižjih in najnižjih pokojnin omogočilo
               hitrejše povečanje pokojnin. Predlagana novela ni nepravična, saj dosedanje razlike
               pri višini pokojnin ne temeljijo na dejansko plačanih prispevkih, marveč so le
               posledica upoštevanja povprečja najboljših desetih let. Zakon ne posega v sistemsko
               rešitev, saj je namenjen le za prehodno obdobje do uveljavitve celovitega, celovite
               sistemske reforme pokojninskega sistema.</p>
               <p>In finančne posledice. Skupni obseg povečanja pokojnin bo enak, le razporeditev
               sredstev za povišanje pokojnin bo odslej razdeljeno bolj enakomerno med pokojninske
               upravičence. Zaradi relativnega zmanjšanja povišanja pokojnin za tiste priviligirane
               pokojnine, ki se delno financirajo iz državnega proračuna, se bodo zaradi tega
               zmanjšali sicer potrebni proračunski izdatki.</p>
               <p>Zato priporočam, spoštovane kolegice in kolegi, da predlagane spremembe podprete,
               saj bi veljale le za prehodno obdobje do uveljavitve celovite sistemske reforme
               pokojninskega sistema. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. K besedi je prijavljen tudi gospod Petan.</p>
            </sp>
            <sp who="SDZ2:PetanRudolf">

               <speaker>RUDOLF PETAN:</speaker>

               <p>Hvala, gospod podpredsednik. Spoštovani zbor! Začel bi na koncu, ker se nisem prej
               prijavljal k repliki. Večkrat je bilo rečeno, da zganjamo demagogijo in da je to
               zakon, ki smo ga predlagali v predvolilni kampanji. Jaz sem enkrat za to govornico že
               rekel, pa bom še enkrat ponovil, ker zgleda, da smo mogoče pozabili. To se pravi, če
               je to tudi res, da smo v predvolilni kampanji predlagali ta zakon, pa ga sedaj
               ponovno zagovarjamo, to pomeni, da ravno mi nismo demagoški. Ker tisto, kar smo
               govorili pred volitvami velja tudi sedaj, in isto zagovarjamo sedaj. Zame so demagogi
               tisti, ki pred volitvami govorijo eno, po volitvah pa drugo delajo. Zato kategorično
               zavračam to o demagogiji.</p>
               <p>Naslednje pa, kar se mi zdi pomembno, bi pa rekel, da zakon s takšno zamudo, kot je
               prišel v parlament, verjetno vstopa tudi v neko drugo obdobje. Če je takrat bil
               namenjen, da se pač te nepravilnosti nekako izravnajo, je pa sedaj prišel v obdobje,
               ko bo tako ali tako država morala nekaj storiti zato, ker pokojninsko-invalidski
               sistem je, bodimo pošteni, na robi bankrota. Prej je že bila omenjena številka, da če
               je v lanskem letu bilo potrebno intervenirati iz proračuna, kar je povsem skregano z
               delovanjem tega sistema, s 70 milijardami, letos bo to 120 do 130. Kaj bo naslednje
               leto, to je drugo. To se pravi, nekaj bo potrebno urediti in sedaj je to v tem
               obdobju in bi rekel, da je tudi ta zakon sedaj v tej vlogi potem na koncu.</p>
               <p>Ko sem poslušal to razpravo, sem nekako dobil občutek, da gre verjetno za nek
               nesporazum ali pa za sprenevedanje, ali gre tu za slovenske upokojence ali pa za
               nekatere druge. Bilo je rečeno, da so upokojenci štrajkali, kar tudi vem, da so,
               potem smo pa slišali, ko je pa šlo za regres, je pa bilo približno v redu, ker je
               bilo manj tistih, ki so več dobili, pa več onih, ki so manj dobili. To se pravi, da
               tukaj nekaj verjetno ne bo ravno tako.</p>
               <p>Najhujše je pa tisto, kot sem lahko ugotovil tudi na hodniku, da je tisto razmerje
               3:1. To je marsikoga zbodlo. Naj še enkrat povem, da to ni trenutno razmerje, ki bi
               trenutno veljalo, ampak bi to z mesečnimi izravnavami, ki tako ali tako so, če je pač
               inflacija, dvig osebnih dohodkov v gospodarstvu je pač presežen tisti procent, in da
               izravnave so, da ne bi bile več procentualne, ko nekdo dobi 20.000, drugi pa 500
               tolarjev, da bi bilo za vse enako, glede na število. In tudi to razmerje, ki je
               sedaj, dobro, ena 1:4,85, z dodatki tudi tam 1:10 blizu tega. In za to pri tej celi
               zadevi tudi končno gre. To se pravi, da to razmerje ni trenutno, ampak se šele
               izravnava v določenem številu let.</p>
               <p>In še nekaj, kar se mi pa zdi hudo pomembno pri tem pokojninsko-invalidskem sistemu
               zavarovanja, da je osnovno načelo solidarnost. Navsezadnje tudi glasilo zavarovanja
               se glasi <q>"Vzajemnost"</q>, pa še kaj zraven, nič pa ne vidim, da bi bila neka
               ekonomičnost. In naj nas ne bo sram okrog tega govoriti, da je to tudi socialna
               kategorija. Ne vem, sedaj bi naenkrat vsi radi imeli iz tega pokojninsko-invalidskega
               zavarovanja čisto ekonomijo - to ne gre in tega nikjer ni. In navsezadnje moramo tudi
               vedeti, in to se tudi pri nas že uveljavlja, sistem posebnega zavarovanja za tiste,
               ki živijo preko tistega <q>"3"</q>, in o tem bomo tudi verjetno mi morali kaj reči.</p>
               <p>Bomo pa morali reči tudi to, kdo koga zastopa; ali zastopamo privilegije ali pa
               zastopamo tisto večino. Ne gre za to, ali bo ta prizadet ali drugi posameznik ali pa
               majhna skupina, gre za to, kje bo večina. In večina danes v Sloveniji je nekje tam
               pri dnu. V tem sistemu, gospodarskem sistemu, ko je toliko stečajev, mislim, da je to
               še toliko bolj pomembno. In ta dilema ali trditev, da je predlagana sprememba
               nepravična, navsezadnje čisto pravične tako ali tako ni nobene, vendar je nekaj. Tudi
               ta sistem, ki je sedaj uveljavljen, ko ugotavljamo za deset tistih ugodnih let nazaj
               višino pokojnine, tudi ni pravično; navsezadnje bi moralo biti za celo delovno dobo,
               pa tega ni, ker to ne gre, in je pač to bolj na trhlih nogah. In rekel bi to, da s
               tem nasprotovanjem tem našim predlaganim spremembam, ki pa je legitimno in
               demokratično, in o tem sploh ni dileme, in spoštujem mnenje tistih, ki se s tem ne
               strinjajo. Računam pa tudi, da se tisti, ki se ne strinjajo s tem, da bodo tudi
               nekako spoštovali mnenje, ki ga pač mi podajamo, da bi s to spremembo nekako
               uveljavili tisto solidarnost. In če hočete, jaz ne skrivam te besede, tudi
               socialnosti. O tem vsaj mene ni potrebno prepričevati. In ker smo že prej rekli, da
               je to samo za prehodno obdobje. V tem prehodnem obdobju, ki bi trajalo nekaj let,
               lahko zgradimo popolnoma nov sistem - o tem sploh ni potrebno razpravljati.</p>
               <p>In še nekaj, kar je pomembno. S temi predlaganimi spremembami ne povečujemo
               finančnih obremenitev. Mi bi lahko dali še boljši sistem, da bi še več dobili, še več
               pravic, kar bi bilo lepo. Vendar pri takšnem stanju te pokojninske blagajne, ko se ne
               skriva več, v kakšnem stanju je, ta sistem ne povečuje obremenitev proračuna, ki ga
               sploh v tem trenutku nimamo. Ker jasno nam mora biti, da določen sloj ljudi, ki pa je
               v tem trenutku v Sloveniji zelo masoven, pa tudi ne more, tudi v tistih zrelih letih,
               ko ima povečane potrebe predvsem na zdravstvenem področju, da on sam nosi to
               tranzicijo. Ne gre za tiste, ki imajo primerno pokojnino, ampak za tiste, ki so na
               robu ali pa celo pod tem eksistenčnim minimumom. In ko smo že govorili, da bi to
               moralo biti bolj ekonomski sistem, bi rekel, da tudi ta medgeneracijska pogodba je
               kljub vsemu, pa če priznamo ali ne, v bistvu neka socialna kategorija, ne čisto 100%,
               ampak ima elemente sociale. In to moramo upoštevati in ne sedaj zanikati, da je
               celoten sistem pokojninske in invalidskega zavarovanja čista ekonomska kategorija.
               Ni. Tukaj je tudi solidarnost. In to je tudi, pravim, sociala.</p>
               <p>In da se še na določene dileme vrnem. Recimo, da bodo kršene obstoječe pravice. Ja
               seveda bodo. Po sedanjem sistemu ta sprememba ja. Vendar tako je z vsakim novim
               zakonom, ki ga predlagamo. Ja kateri novi zakon ali nova sprememba pa ne krši
               obstoječega. Vsaka. Vendar ko to spremenimo, potem pa tega kršenja več ni in tako
               glejmo na to zadevo.</p>
               <p>In še enkrat, da končam. To bi si morali zapomniti, da če neprestano zagovarjaš isto
               stališče, ne glede ali je to volilno leto ali ne, to ne demagogija. To bi rekel, da
               je konstantna politika resne stranke. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Petanu. Gospod Demšar se je prijavil za besedo. Pripravi naj se
               Jože Zagožen.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Hvala lepa za besedo. Lep pozdrav poslankam in poslancem! Tisti ki vztrajate, da se
               niste umaknili. Mislim pa, da spada pod eno kulturo, ali je ena ali druga stranka, če
               napove obstrukcijo je prav, da jo napove. Takole odhajanje se mi pa zdi, da ne kaže
               naše največje kulture. Ampak to je stvar pač posameznikov, kako se odločijo in tudi
               kakšno kulturo navzven kažejo.</p>
               <p>Pri tej temi se ne bi oglašal, če ne bi šlo za neko posledico prejšnjih časov, ki je
               pripeljala do takšnega stanja te naše pokojninske zakonodaje. Ko sem bil nekajkrat na
               raznih predavanjih po svetu, ki so jih imeli tudi tujci, pred leti <stage>(večkrat so glede
               uprave nam prišli kaj predavati, pa je to vseeno ali so to Francozi, Bavarci ali
               kdorkoli)</stage>, se spomnim, da so velikokrat omenili, da je za Slovenijo en zelo velikih
               problemov pokojninski sistem. Ker gre za tako veliko stvar verjamem, da je ni moč
               naenkrat urediti, in nekateri tukaj odgovarjajo - počakajte na sistemske rešitve.
               Vendar se bojim, da se ta sistemska rešitev tako oddaljuje, da je treba, tako kot smo
               danes zjutraj ugotavljali pri Odboru za notranjo politiko, zakon o stečajih spraviti
               na hitri postopek, zato ker je nujno treba nekaj narediti, čeprav ni prava rešitev.
               Ampak sedaj preidem pa na tisti drugi del, da več kot 2 tisoč letna zgodovina pravi,
               da se niso stvari nič spremenile. Za nekatere je zakon o stečajih treba spravit po
               hitrem postopku. Te zadeve, ki so pa danes predlagane in so predmet te dolge
               razprave, pa po hitrem postopku odklonit in ga zavreči.</p>
               <p>To pomeni: Latinci so temu rekli, da <q>"quod licet Iovi, non licet bovi."</q> Kdo je sedaj
               tu Iovi in kdo je bovi, mislim, da ni posebej treba razlagati.</p>
               <p>In da se vrnem na tisto, kar sem hotel v bistvu povedat. Poglejte nekateri so res
               imeli lepe pokojnine, prišli so do lepših in večjih pokojnin, zato ker so bili tako
               forsirani ali so bili v časti pri tedanjih oblasteh. Jaz vem, da tisti, ki niste
               otroci petletke in ki niste petletko doživljali, tako kot smo jo tisti, ki smo bolj v
               zrelih letih, se spomnimo, kako je bilo po vojni, ko so nekateri lahko šli študirat;
               seveda, če je prej izpolnil take in take pogoje. Recimo da si šel v delovno brigado
               Brčko-Banoviči in si mogoče imel priliko, da so potem rekli, sedaj greš pa lahko
               študirat. Tako da je bila vrsta ljudi, ki niso tega mogli opraviti, drugi so pač to
               možnost imeli in že takrat se je pokazala prva razlika. Druga razlika, pa mislim, da
               je zanimiv podatek - jaz bom rekel, da sem pa res tudi danes, je bilo rečeno da kdo
               koga podučuje - kar je bilo rečeno s strani DeSUS-a. Jaz sem hvaležen za vsak
               podatek, ker mi tudi marsikakšen podatek kaj pove. Če tu pogledamo: najnižja
               pokojnina za polno dobo je 47 tisoč, kmečka starostna je pa pol manjša.</p>
               <p>Sprašujem se, kaj je ta kmet kriv, da ima pol manjšo pokojnino. Povedal bom takole
               anekdoto: da pred 20 leti so se v neki podružnični šoli v Loških hribih dogovarjali,
               kdo bo šel za konec leta na morje in so rekli ta in ta bo šel in eden se javi, so pa
               rekli: ti pa ne, ker tvoj oče nič ne dela. Ampak smisel je bi ta, da je bil ta oče
               kmet, in zato ni prišel v tisto kategorijo, da bi lahko otrok šel tudi na morje.</p>
               <p>Ta miselnost, da kmetje niso delali, se očitno kaže tudi sedaj v pokojnini, ali pa v
               tisti miselnosti, kmet je že znal, bo že še preživel ob taki nižji pokojnini. Zato
               mislim, da je to krivično, da se ta starostna kmečka pokojnina v taki obliki vleče še
               naprej in mislim, da bi ravno v taki izenačitvi, da bi prišel do najnižjega razreda
               nekega povprečja, tako kot je najnižja pokojnina, mislim da bi se spodobilo.</p>
               <p>Tu je bilo rečeno tudi, da je treba upoštevati, kaj je kdo dejansko vplačal oziroma
               da bo pokojnina šele takrat ta prava, ko bodo te stvari tako urejene, da boš
               pokojnino dobival na račun, kolikor si vložil.</p>
               <p>Poglejte, koliko ljudi je imelo nižje plače, ker so bili taki in taki prispevki. Mi
               se sami spomnimo, ko smo imeli celo listo na svoji plačilni listi, si dobil v
               procentih za to toliko, za to toliko. In jasno, ker je bilo treba že takrat za tiste
               tudi visoke pokojnine zbrati toliko več, so se tisti prispevki na ta račun toliko
               povečali. Ker so se prispevki povečali, so bile plače za toliko manjše. Kar pomeni,
               da ti ljudje, ki so imeli že takrat slabe plače, so sedaj še enkrat udarjeni, ker
               imajo nižjo pokojnino. Zato verjamem, da ne bom nikogar s tem, kar sem zdaj povedal,
               prepričal ali pa pridobil, da bo takrat, ko bomo glasovali, proti predlogu, ki ga je
               pripravil odbor za to področje. Samo moram povedati, da na tem odboru nisem bil, zato
               ker je na žalost tako, da ta sistem zasedanja odborov še ne teče in na dveh, treh
               odborih človek ne more biti hkrati. Zato bom glasoval proti predlogu, da se to ne
               sprejme. Verjamem tudi v to, da kar je napisal Sekretariat za zakonodajo, da je to
               koreniti poseg. Gospod Kopač je rekel, celo revolucionaren način. Verjamem, da je to
               res. Ampak mislim, da se na nek način tega moramo lotiti, hočemo ali ne. Če bomo
               čakali na sistemske rešitve, tako kot je bilo tu povedano, potem se bo to še vleklo
               in bo tako kot približno s tistimi vojnimi zakoni, kjer tiste, recimo temu slovensko,
               potrditve čakajo na Ministrstvu za zdravstvo, čaka jih nekaj tisoč. In če zdaj to
               preračunamo, bo država toliko prihranila, ker jih bo toliko že prej pomrlo. Zato
               mislim, da ni prav, da čakamo tudi s to stvarjo in da pokažemo, da smo res
               socialno-pravična država. Hvala lepa za poslušanje.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Demšarju. Besedo ima Jože Zagožen.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Spoštovani gospod podpredsednik, drage kolegice in kolegi! Danes govorimo o nekem
               področju, za katerega se verjetno vsi strinjamo, da je izredno pereča in nujna
               reforma tega področja. In to iz več razlogov, ne samo iz razlogov razponov, tudi iz
               razlogov same strukture pridobivanja in potem načina obračanja tega kapitala in tako
               dalje. Te razlike so v resnici prevelike. Jaz se na to ne spoznam dosti, vem pa to,
               da ima moja tašča nekaj čez 20.000 pokojnine, in vem tudi, da ima nek politik - pa
               spet očitek, da segam v politiko - ampak nek politik bivšega sistema in njegova žena,
               oba po 350.000, skupaj 700.000 tolarjev. To so gotovo prevelike razlike, ki ne
               izhajajo samo iz dela, kot bi radi to povedali.</p>
               <p>In v tem modelu, kot ga mi predlagamo, ne gre za poseg v pokojnine kot takšne, ampak
               gre samo za tisti del, ki se naj usklajuje, za usklajevanja. Vsi pa dobro vemo, da so
               ta usklajevanja do zdaj vedno praviloma procentualna, odstotna in tam, kjer je večja
               osnova, odstotek da večjo razliko, tam, kjer je manjša osnova, odstotek da manjšo
               razliko. Na ta način se razlike med pokojninami vedno bolj povečujejo, tako da večje
               postajajo še večje, manjše pa postajajo še manjše. In predlog tega sistema je, da bi
               to začasno odpravil, začasno, pravim zato, ker je tam dan pogoj, da dokler se ne
               vzpostavi razmerje 1:3, ki bi bilo nekje normalno. Skratka, to obdobje bi lahko
               služilo kot motivacija, da bi tisti, ki so odgovorni za pokojninsko reformo, to
               reformo tudi čim prej speljali. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Besedo ima Janez Janša. Naslednji Bogo Špiletič.</p>
            </sp>
            <sp who="SDZ2:JanšaJanez">

               <speaker>JANEZ JANŠA:</speaker>

               <p>Gospod predsedujoči, jaz bi predlagal, da počakamo, dokler tamle tisti krožek zadaj
               ne konča dela, pa bi potem nadaljevali. Mislim na krožek, ki ga vodi gospod Lavrinc.
               <stage>(Odgovora se ne sliši.)</stage> Bom takoj, ko vi končate.</p>
               <p>Tema, ki je danes na dnevnem redu, res ni razprava o celoviti reformi pokojninskega
               sistema. Te razprave ta parlament še ni dočakal. Za razliko od parlamentov vseh
               ostalih držav v tako imenovani tranziciji, kjer so se s to temo bolj ali manj že
               zdavnaj srečali in tudi postavili nove temelje pokojninskim sistemom v teh
               državah.</p>
               <p>Mi danes govorimo o načinu usklajevanja pokojnin. Predlagatelji tega zakona smo s
               tem predlogom želeli doseči tri cilje. Prvi cilj tega predloga je, naj z
               usklajevanjem pokojnin ne bi več povečevali razlik med njimi. Drugi cilj je v
               naslednjih letih, ne naenkrat, ampak postopno, znižati razlike do nekega evropskega
               razmerja. Ko gre za obvezno zavarovanje, ko gre za nacionalne ali pa za državne
               pokojnine, predvsem ko gre za državne pokojnine, je v veliko evropskih državah
               uveljavljeno razmerje, ki se giblje okrog razmerja ena proti tri.</p>
               <p>Tako razmerje je uveljavljeno tudi v državah, ki imajo po 2 do 2,5-krat večji
               nacionalni dohodek na prebivalca, kot pa ga ima Slovenija. Se pravi, da je težnja k
               takemu razmerju v Sloveniji še toliko bolj upravičena. Ko smo pripravljali ta zakon,
               smo preučevali nekaj pristopov v evropskih državah, natančnejše švedsko reformo
               pokojninskega sistema, ki je bila izvedena pred leti in tam so šli natančno na to
               razmerje, ko gre za obvezno zavarovanje in ko gre za državno pokojnino. Pri nas še ni
               reforme pokojninskega sistema, zato celovite primerjave ni možno izpeljati, lahko pa
               jo vršimo v tem segmentu.</p>
               <p>In tretji cilj predlaganega zakona je v tem, da bi brez povečevanja javne porabe,
               brez dodatnega povečevanja proračuna, povečali solidarnost na področju pokojninskega
               varstva in zmanjšali socialne razlike. V primeru, da je ta predlog uveljavljen, bi v
               naslednjih letih tisti, ki dobivajo najnižje pokojnine, postopoma dobivali več
               oziroma bi postopoma povečevali te pokojnine. Tisti, ki dobivajo povprečje, bi bili
               bolj ali manj na istem in tisti, ki dobivajo najvišje, bi seveda dobivali manj.
               Čeprav bi vsi dobivali enako, ampak bi se te razlike zmanjševale. To ugotavlja v
               svojih stališčih tudi vlada in tam je tudi neki izračun, v kolikšnem času bi se
               prišlo do razmerja 1:3. Jaz mislim, da tisti izračun ne drži, da bi potrebovali več
               časa, ampak, če drži, še toliko bolje.</p>
               <p>Moji kolegi so nekajkrat za to govornico že navajali konkretne primere, kaj to
               pomeni v pokojninah, ki jih upokojenci dobivajo. Dejstvo je, da ta sistem
               procentualnega povečevanja pokojnin ne ohranja tistih razlik med pokojninami, ki
               nastanejo ob prvem izračunu. To vsi vemo. Zato tisti, ki ste tukaj govorili, da
               ukinjanje tega procentualnega povečevanja ni pravično, ker pač pokojnine, ki se
               obračunajo, izhajajo iz vložkov, iz dela itn., nimate prav. Kajti, če se po tem, ko
               se najprej izračuna pokojnina, te pokojnine povečujejo procentualno, se s tem
               povečuje tudi podlaga, ki se v naslednjem povišanju spet poviša procentualno. Na ta
               način se razlike povečujejo, na ta način je prišlo tudi do takih razlik, kakršne so
               zdaj v tem sistemu.</p>
               <p>Res je, da je tistih najbolj ekstremnih številk relativno malo, res pa je tudi, da
               so zelo v oči bijoče. Konkreten primer. Nekdo je delal polno pokojninsko dobo in ima
               recimo nekaj več kot 35.000 pokojnine. Drugi je morda tudi delal polno delovno dobo,
               čeprav v glavnem škodo, ima 350.000 tolarjev na mesec pokojnine. Ko se to poveča
               obema za 10%, tisti prvi dobi 3.500 tolarjev več. Tisti, ki ima 350.000 dobi 35.000
               tolarjev več. Se pravi še eno celo pokojnino tistega, ki je tudi delal polno delovno
               dobo in seveda najbrž tudi nekaj manj zaslužil, ne pa 10-krat manj.</p>
               <p>Takšnih razlik pač ni bilo. In ko je naslednje povečanje in je recimo s 50%, je to
               povečanje že na tisto povečano osnovo in ob vsakem povečanju se razlike povečujejo in
               se ne ohranja tista razlika ob prvem izračunu.</p>
               <p>Tak način je v tem sistemu krivičen dvakrat. Prvič zato, ker ohranja razlike, ki so
               ne v celoti, ker nekatere višje pokojnine so bile pač tudi zelo zaslužene, ampak v
               veliki meri temeljijo na priviligiranih položajih v prejšnjem sistemu, nekaterih. Se
               pravi, prvič je takšen sistem krivičen, ker ohranja razlike, drugič je dodatno
               krivičen, ker te razlike povečuje. Tudi preko tega, kar je bilo verjetno v namenu
               zakonodajalca takrat, ko so se pred desetimi in dvajsetimi leti sprejemali ti
               pokojninski zakoni in popravki.</p>
               <p>S tem pridemo tudi do vprašanja, zakaj doslej nikoli ni prišlo do, ne samo do teh in
               takšnih popravkov, kot jih mi predlagamo, ampak do resne razprave o reformi
               pokojninskega sistema. Zakaj smo takšen predlog dobili in to ne povsem ustrezen, tik
               pred volitvami lansko leto. V bistvu sedem let po demokratičnih spremembah. Če še
               izvzamemo nekaj let, ko se je delala država, in če se spomnimo na obljube, ki so bile
               dane o tem, moramo najprej navesti jasno obljubo vlade iz začetka leta 1993, da bo
               pokojninska reforma izvedena v dveh letih. V začetku leta 1993 je bilo to obljubljeno
               za to govornico. Minili sta dve leti, ne samo, da reforma ni bila izvedena, niti
               predlogov nismo dobili. Minili sta še dve leti, pa nismo začeli še s to reformo.</p>
               <p>Iz časov, ko sem bil še v vladi se spomnim, da je silen odpor proti temu, da bi se
               sploh razpravljalo o tej reformi, ne glede na to, da delegacije mednarodnih finančnih
               inštitucij, ki v vseh teh letih obiskujejo Jugoslavijo, stalno pritiskajo, zato da
               država to reformo izvede. Ker sistem tak kot je, vsako leto povečuje zažiranje javne
               porabe, predstavlja pritisk na proračun in s tem zmanjšuje obseg sredstev, ki jih
               lahko nacionalno gospodarstvo porabi za produktivno rast.</p>
               <p>Po drugi strani pa, ko se pogleda, kakšna je notranja razdelitev teh sredstev, se
               vidi, da pač nekateri s tem denarjem, ki ga dobijo konec meseca, pa niso delali 14
               let niti niso delali v Nemčiji, ampak so delali v Sloveniji, v Litostroju pa v TAM-u
               pa marsikje drugje, polno ali pa skoraj polno delovno dobo, da s tem denarjem ne
               morejo preživeti. Ko pa se izračuna celotna masa sredstev, ki se daje za pokojnine in
               se to deli s številom upokojencev, se dobi znesek, ki je znosen za preživetje. Se
               pravi, ne samo, da v samem sistemu, v samem pokojninskem sistemu kot celoti ni nekaj
               v redu, tudi v delitvi znotraj okvirov, ki obstajajo, nekaj ni v redu. In glede na
               to, da obljubljene reforme nikjer ni, in glede na to, da to stanje traja, in glede na
               to, da 10.000 in tudi več kot 100.000 ljudi, ki dobivajo nizke pokojnine, iz meseca v
               mesec razmišljajo o tem, kako bodo preživeli, je treba nekaj storiti.</p>
               <p>Za to govornico poslušamo štiri leta, da bo predložen sistemski zakon, ki bo vse to
               rešil. Tudi danes ste v glavnem vsi, ki ste proti temu predlogu, rekli, da je treba
               počakati na sistemski zakon. Čakamo na ta zakon, ampak ga ni. Treba se je vprašati,
               zakaj ga ni. Iz časov, ko sem bil jaz še v vladi, kot sem že rekel, se spomnim silnih
               odporov proti temu, da bi nekako prišlo do predlogov za to reformo, kljub temu, da je
               tudi sedanji nekdanji predsednik vlade nekako pritiskal v to smer, ker je bil pod
               pritiskom teh delegacij in mednarodnih finančnih institucij, ampak predloga ni bilo;
               če je pa bil, je bil pa tak, da se je že vnaprej vedelo, da bo zavrnjen. Bilo je
               jasno, in tudi zdaj je jasno, da ta reforma ni v interesu tistih, ki vedo, da v
               primeru kakršnekoli reforme te privilegije izgubijo. Ni evropske države, ki bi na tak
               način, kot to delamo mi, vzdrževala nekatere dodatke, privilegije, kar se vse skriva
               pri nas v pokojninskem sistemu. Te države ni! Ne gre za 460 ljudi, ki naj bi imeli
               zamrznjeno to nekje na vrhu, kot je rekel gospod Kopač, gre za nekaj 10.000 teh
               dodatkov. Najbrž niso vsi neupravičeni, večina pa jih najbrž je. In ko se pogleda v
               socialno strukturo prejemnikov teh dodatkov, se vidi, da gre za sloje, ki ne živijo
               težko. Da gre za sloje, ki so si v desetletjih več ali manj postlali, in ki to
               uporabljajo ne za preživetje, ampak pač za dodatno ugodje.</p>
               <p>Zaradi tega plačevanje teh dodatkov zažira tudi dodatno proračun, ker je potrebno
               tistim najrevnejšim, ki s takimi pokojninami ne preživijo, dodajati oziroma plačevati
               dodaten denar bodisi v obliki večjih regresov bodisi v obliki raznih socialnih
               pomoči. V Sloveniji 25.000 posameznikov dobiva socialno pomoč. Posredno od tega živi
               skoraj 100.000 ljudi, tudi na račun takih razlik in takih privilegijev znotraj
               pokojninskega sistema, ker to je treba pač potem plačati iz proračuna.</p>
               <p>Se pravi, privilegiji, ki so skriti v sedanjem pokojninskem sistemu, so glavna ovira
               za to in glavni razlog za to, da tukaj danes ne razpravljamo o celoviti pokojninski
               reformi, ampak samo o nekem zakonu, ki ga je predlagala opozicija, in to že pred enim
               letom, pred več kot enim letom, na Poročevalcu je datum 2. februar 1996, zdaj smo pa
               junija 1997. Predlagan je bil zakon po hitrem postopku, pa ga danes prvič
               obravnavamo. In ni res, da smo bili mi ovira in da je ta zakon ovira, da ni vlada
               predložila drugega; lahko se to vse predloži. Mi zagotovo nismo preprečevali, da bi
               zakon, ki ga danes obravnavamo, prišel na dnevni red prej. Bilo je v našem interesu,
               da se prej obravnava, zato smo ga tudi vložili februarja lani.</p>
               <p>Dejstvo je, da je potem, ko pač nekaj imaš, ko je nek privilegij zaščiten z vsemi
               mogočimi predpisi in seveda tudi z razmerjem sil, zelo enostavno apelirati za
               strpnost. Lahko bi tudi jaz citiral kakšen rimski pregovor, ki pravi, da pač lahko je
               biti strpen s polnim trebuhom. Pojdite tja med tiste, ki dobivajo 40.000 na mesec, pa
               so delali polno pokojninsko dobo, pa jim razlagajte o strpnosti! Pošljite tiste, ki
               jim dajete 350.000 na mesec, k tistim, ki imajo 40.000 na mesec, pa naj jim predavajo
               o strpnosti! Tako, kot so včasih to delali, seveda obdani z močno policijsko zaščito.
               To je - demagogija je ravno to, govoriti o tem, kako je treba biti strpen, kako je
               treba sistemsko stvari reševati, in ob tem gledati več kot 100.000 ljudi, ki ne
               dobijo na mesec dovolj denarja, da preživijo, čeprav so pošteno delali celo življenje
               - to je demagogija! Ne v besedah, ampak v dejanjih.</p>
               <p>Mi bi bili zelo veseli, če bi namesto tega splošnega zavračanja našega predloga in
               govorjenja, da razmerje 1:3, če bi kdo prišel z kakšnim drugim predlogom, morda 1:3
               za slovenske razmere, čeprav jaz sem rekel, da smo delali primerjavo z drugimi
               evropskimi državami, ampak morda bi nas kdo z argumenti prepričal, da to ni pravi
               predlog. Da je morda razmerje 1:3,5 ali morda razmerje 1:2,5, naj bi nekdo to
               predlagal pripravil svoje izračune in bi nas morda kdo prepričal, ampak nihče tega ni
               naredil.</p>
               <p>Samo išče se izgovore zakaj naj bi se tega novega predlaganega načina usklajevanja
               pokojnin ne podprlo. In ker je jasno, ker je predlog enostaven, ker se ve, kdo s tem
               predlogom dobi in kdo izgubi, je tudi jasno, kdo koga zastopa. To je neizpodbitno
               dejstvo in to je tudi legitimno. Vsak pač zastopa svoje volivce. Vendar pa bo
               potrebno v tej državi tudi takrat, ko bomo, če bomo končno imeli pred sabo predlog
               celovite reforme pokojninskega sistema, odpreti tudi temo solidarnosti.</p>
               <p>Mi nismo za to, da tisti sloji, ki so bili že v prejšnjem sistemu desetletja
               depreviligirani, tudi sedaj nosijo glavno težo tranzicije. In to se dogaja in v
               veliki meri se dogaja tudi prek tega instrumenta procentualnega povečanja pokojnin,
               ki ga mi s tem zakonom hočemo spremeniti. Če bomo preglasovani bomo pač vztrajali
               naprej. Ampak opozarjam na to, da to drastično povečevanje socialnih razlik v
               Sloveniji ne bo na koncu dobro za nikogar.</p>
               <p>Možno je nekaj časa stvari zamegljevati, možno je nekaj časa pisati povsod, da
               stvari niso take, ampak na koncu se vendarle vsak ravna po tistem, kar doživi, kar
               dobi v žep, kar sliši, kar občuti, in takrat se tudi z manipulacijami prek medijev
               ljudi ne da več <q>"farbati"</q>.</p>
               <p>In ko se število teh ljudi toliko poveča, da so stvari neznosne, potem je zadeve
               težje reševati. In te delegacije finančnih institucij mednarodnega monetarnega fonda
               svetovne banke, Evropske razvojne banke, ki hodijo v Slovenijo se v glavnem
               pogovarjajo pač z bančniki, predstavniki finančnega ministrstva, iz leta v leto
               opozarjajo na dve stvari, na razmere med aktivnim in pasivnim prebivalstvom v
               Sloveniji in na nereformiran pokojninski sistem.</p>
               <p>Skratka enkrat bo treba v to zagristi. Prej ko se bo to naredilo, toliko bolje. Da
               pa v tem času, ki ne bo tako kratek kot kaže, tudi če bi sedajle že razpravljali o
               tem zakonu, če bi sedaj začeli razpravljati o sistemski reformi, bi ta razprava
               trajala kar nekaj časa, kar je razumljivo. Ampak da se te razlike in ta problem v tem
               času ne bodo toliko povečevali, je pametno zadevo omiliti. In zakon, ki je pred vami
               omiljuje stanje kakršno je, ni pa seveda sistemska reforma. Je pa, to se strinjam,
               poseg v obstoječe stanje, ki nekomu, ne da nekaj vzame, ampak vnaprej prerazporedi in
               jasno je, da so interesi nekaterih prizadeti. Ampak treba se bo tej državi tudi
               vprašat iskreno o nečem, čemur se pravi solidarnost. In tudi tisti, ki pač dobivajo
               že 20 let razne dodatke in benifinicije, skratka previligiran denar, se bi morali
               vprašat ali na ta račun nekdo ni lačen.</p>
               <p>Če pogledate številke, če pogledate cene življenjskih stroškov, potem se boste lahko
               na to sami odgovorili. Hvala!.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu Janši! Besedo ima Bogo Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Spoštovani! Veliko je bilo tega povedanega, kar sem nameraval tudi sam vključiti v
               mojo razpravo, zato ne bom ponavljal tistega, kar je bilo že jasno predočeno in zelo
               razumljivo seveda za tiste, ki so to hoteli in želijo doumeti, da je vendar že prišel
               čas za spremembe, da je tudi na tem področju potrebno nekaj spremeniti. Tisti seveda,
               ki to á priori zavračate, boste pač to zavračali iz takšnih ali pa drugačnih razlogov
               in boste zato tudi odgovarjali, v prvi vrsti seveda svojim volivcem na naslednjih
               volitvah.</p>
               <p>Vendar pomembno se mi zdi poudariti naslednje. Ob tej razpravi, ki se je danes tu
               razvila, da so vsi upokojenci plačali za obvezno pokojninsko in invalidsko
               zavarovanje vse, kar je ta država od njih zahtevala. Namreč, imamo, še vedno je,
               lahko rečem na splošno, obvezen sistem pokojninskega in invalidskega zavarovanja.
               Torej nihče ni mogel dobiti izplačanih plač, preden ni odvedel tudi tistega, kar je
               država od njega oziroma Zavod za pokojninsko in invalidsko zavarovanje za te potrebe
               od njega zahteval. Seveda, dejstvo je pa tudi to, da je razslojenost družbe seveda,
               še bolj iz političnih kot iz kakršnihkoli drugih razlogov, v preteklosti tudi
               narekovala dejstvo, da so bile bistveno različne višine plač med enim slojem in
               drugim. Vendar vsi so dali tej državi tisto, kar je od njih zahtevala za pokojninsko
               in invalidsko zavarovanje. In sistem kot tak je v celoti izgrajen na popolni
               solidarnosti oziroma na solidarnosti.</p>
               <p>Že sam Kopač je rekel in se strinjal s predlagateljem, da res, da ta sedanji sistem
               solidarnosti ni več primeren. Ni primeren. To ugotavljajo tudi predlagatelji ali pa
               ugotavljamo tudi predlagatelji. Zaradi tega smo ta zakon predlagali v obravnavo že
               lansko leto in žal je danes prišel šele na obravnavo v ta Državni zbor. Ker se seveda
               zavedamo te naraščajoče razlike med tistimi, ki dobijo dovolj, da dokaj udobno
               preživijo svojo starost, in pa tistimi, ki nimajo niti toliko, da sklenejo konec s
               koncem. Zaradi tega smo pač predlagali naš vidik, kako spremeniti že uveden sistem
               solidarnosti, da bi vendarle nekako anomalije odpravili. Hkrati pa zasledujemo tudi
               drugi cilj, da se postopno približujemo ciljem, ki jih bo gotovo morala opraviti tudi
               reforma, celovita reforma pokojninskega sistema. Torej, da bo nekako vendarle prišlo
               do določenega pretoka sredstev od najvišjih pokojnin k najnižjim. Kajti sicer se bo
               pokojninski sistem kot tak dobesedno razsul, kar velikokrat beremo dobesedno te iste
               besede v velikih, tudi dovolj resnih strokovnih časopisih v Sloveniji.</p>
               <p>Čudi me pa to, da so vsi, ki so proti temu predlogu zakona, zagovarjali zgolj
               dejstvo, da je predlog demagoški, da nima iskrenih interesov, hkrati pa niso ponudili
               čisto nič. Skratka hočejo obdržati to, kar je. Bomo uredili nekoč, ko bo sistemsko,
               kdaj bo to sistemsko, jaz ne vem,ker moram reči, da mesec dni nazaj, ko smo
               predlagali zakon o odpravi škode zaradi žledoloma, je minister za kmetijstvo izza te
               govornice pomahal z listom in je rekel - to je sistemski zakon, ki ga boste jutri
               dobili v proceduro. Pa je od tega že več kot mesec dni, pa ga še danes v proceduri
               nimamo in ga ni. In zaradi tega menim, da je ta razprava danes še kako potrebna. In
               menim tudi to, da je sprejem tega zakona še kako potreben. Kajti ta bo lahko le delno
               ublažil resnično neznosne socialne razlike na pokojninskem področju.</p>
               <p>Čudi me pa samo še ena stvar, to je pa ta: Danes zjutraj smo obravnavali zakon o
               lastninskem preoblikovanju igralnic in na matičnem odboru sta bila prisotna dva
               ministra in dva državna sekretarja. Žal od vlade tukaj vidim samo enega gospoda,
               državnega sekretarja, gospod minister se je za pol minute prišel pokazat in je hitro
               zapustil dvorano, ne vem zakaj. Očitno ga ta tematika ne zanima. Resnično in
               utemeljeno se še enkrat sprašujem ali vlada resnično misli kaj storiti in kdaj misli
               storiti na področju pokojninskega in invalidskega zavarovanja. Ali je to tisti
               nedotakljivi del volilne baze, ki jo bomo negovali, če se bo dalo le še do naslednjih
               volitev. Ker je pa seveda iz tega naslova čedalje večja proračunska luknja, bomo
               predlagali pa še en zakon o začasnem financiranju za potrebe pokrivanja izgube
               pokojninskega zavoda.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Presečnik, gospod Kebrič, ali so to replike?</p>
            </sp>
            <sp who="SDZ2:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo. Gospodu Špiletiču samo odgovor, da je zakon o sanacijah
               elementarnih nesreč že v proceduri. Hvala.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Kebrič.</p>
            </sp>
            <sp who="SDZ2:KerbičIvan">

               <speaker>IVAN KEBRIČ:</speaker>

               <p>Spoštovani! Moram žal replicirati, in sicer gospodu Janši. Prej sem se prijavil, pa
               nisem bil viden. Hočem povedati naslednje. Mislim, da med nami ni nepismenih in da
               znamo nekaj računati. In da bom konkreten, če je neko razmerje takšno in se dviguje
               osnova in tisti primerljiv znesek, razmerje vedno ostane in prosim, da nas ne učite
               krive vere in bom konktreten. Če je neka pokojnina 50 tisoč tolarjev, druga 100
               tisoč, če se zviša za 10%, razmerje 1:2 ostane.</p>
               <p>Kot drugo repliko, kolega, gospod Janša, vam moram povedati naslednje. Ne želim
               omenjati sadežev, ampak mi ne moremo primerjati našega pokojninskega sistema, ki je v
               veljavi s sistemom nacionalne pokojnine ali z določenimi evropskimi sistemi, ki so se
               gradili desetletja, enako kot se je naš, in to pomeni, da mi ne moremo danes
               spreminjati nekega razmerja kar čez noč.</p>
               <p>Se pa strinjam, da je potrebna pokojninska reforma, ki bo verjetno to razmerje, ki
               je danes in prosim, ne mešajte drugih podatkov. Iz izvirnih podatkov Zavoda za
               pokojninsko invalidskega zavarovanja je danes razmerje najnižje pokojnine za polno
               pokojninsko dobo z najvišjo 1:4,8. Če ste vi predlagali 1:3, je vprašanje, kdo se s
               tem strinja. Verjetno, prav gotovo okoli 150 tisoč upokojencev, ki so izpod
               povprečnih takšnih pokojnin, verjetno se pa druga, 2/3 ali pa celo malo več, s tem ne
               moreta sprijazniti in strinjati, kajti niso plačevali, ta generacija upokojencev, ki
               je danes upokoju, v takšnem razmerju. Če želite to razmerje popraviti, sem takoj
               zato. Vendar se zmenimo v kakšnem obdobju, v kakšnem času. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Zagožen.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Cenjenemu predhodnemu govorniku moram pojasniti nekaj. Saj je res, veste, da če je
               50.000, pa 100.000, in če se za 10% poveča, je potem 55.000 in 110.000. Da razmerje,
               da je to enkrat večja pokojnina, še vedno ostane. To ste prav rekli, vendar v prvem
               primeru je razlika 50 tisoč, v drugem pa ta razlika naraste na 55 tisoč. Se pravi, da
               je za 5 tisoč razlike. In tako te razlike naraščajo.</p>
               <p>Kar se pa tiče drugega, kar ste rekli. Ne vem, jaz sem prej to rekel, vem da je
               kmečka pokojnina, pa ne samo za 40 let, za 50 let dobiva 25.000. In vem, da dobiva
               upokojen politik in njegova žena vsak po 350 tisoč, skupaj 700 tisoč. Sedaj ne vem.
               Rekli ste, da je 1:4,8. Če delim 350 tisoč od tega politika s 4,8 dobim nekaj preko
               70 tisoč. Ne vem ali je res najnižja pokojnina 70 tisoč. Mi, če se o tem pogovarjamo,
               se dajmo pogovarjati o številkah in konkretno. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospod Zagožen. K besedi se je prijavil še<gap n="..."/> Proceduralno gospod Geza
               Džuban. Izvolite. Proceduralno ima prednost pred repliko.</p>
            </sp>
            <sp who="SDZ2:DžubanGeza">

               <speaker>GEZA DŽUBAN:</speaker>

               <p>Spoštovani gospod podpredsednik! Proceduralno predlagam, da bi sejo ob tej uri
               prekinili, da bi nadaljevali jutri ob 10. uri in prosim, če lahko o tem glasujemo.
               Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Slišali smo predlog poslanca Džubana. Počasi in sigurno. Besedo proceduralno ima
               gospod Ivo Hvalica. Pardon, pardon, pardon. Pardon.</p>
               <p>Gospod Geza Džuban, če približno opredelite svoj predlog.</p>
            </sp>
            <sp who="SDZ2:DžubanGeza">

               <speaker>GEZA DŽUBAN:</speaker>

               <p>Poslanci imajo še različne obveznosti. Danes popoldan se morajo za nekatere
               posvetovati in pripraviti. Hvala lepa.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Torej dajemo predlog poslanca Geza Džubana na glasovanje. Ugotovimo
               sklepčnost! <stage>(60 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da je predlog poslanca sprejet.</p>
               <p>Hvala lepa. S tem zaključujemo. Gospod Rejc, proceduralno.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Gospa in gospodje, člani Komisije za nadzor lastninskega preoblikovanja! Čez 5 minut
               bo seja komisije v sobi 212.</p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Proceduralno, gospod Lešnik.</p>
            </sp>
            <sp who="SDZ2:LešnikZoran">

               <speaker>ZORAN LEŠNIK:</speaker>

               <p>Sekundo posluha. Verjetno je edinstven primer v našem parlamentu, da danes dva naša
               kolega praznujeta rojstni dan: to je naš starosta, gospod magister Schiffrer in pa
               vodja poslanske skupine LDS, Tone Anderlič. Obema v imenu nas iskrene čestitke!
               <stage>(Aplavz.)</stage></p>
            </sp>
            <sp who="SDZ2:LuciMiroslav">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Pridružujemo se čestitki! Sejo nadaljujemo jutri ob 10.00 uri. <stage type="time">(SEJA
                  JE BLA PREKINJENA 4. JUNIJA 1997 OB 17.08 URI.)</stage>
               </p>
            </sp>
         </div>
      </body>
   </text>
</TEI>