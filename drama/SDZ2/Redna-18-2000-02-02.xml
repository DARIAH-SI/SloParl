<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-18-2000-02-02">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|41C1B42ECCDA5672C125687A0045325E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=41C1B42ECCDA5672C125687A0045325E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-18-2000-02-02.DZ" n="18">
               <name>Redna</name>
               <date when="2000-02-02"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-18-2000-02-02.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">NADALJEVANJE 18. SEJE</stage>
            <stage type="date">(2. februar 2000)</stage>
            <stage type="chairman"> Sejo je vodil Janez Podobnik, predsednik državnega zbora. </stage>
            <stage type="time"> Seja se je pričela ob 16.08 uri.</stage>


            <sp xml:id="SDZ2-Redna-18-2000-02-02.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 18. seje državnega zbora Republike Slovenije. Obveščen sem, da so
               zadržani in se današnje seje ne morejo udeležiti naslednje poslanke in poslanci:
               Janez Janša, Branko Kelemina, Pavel Rupar, Franc Jazbec, Alojz Peterle, Miroslav
               Mozetič, Anton Delak, Davorin Terčon, Ciril Metod Pungartnik, Vincencij Demšar, Ciril
               Pucko, do 16.30 ure dr. Ciril Ribičič. Prosim, da ugotovimo navzočnost v dvorani.
               Ugotovimo prisotnost! <stage xml:id="SDZ2-Redna-18-2000-02-02.stage5">(77 prisotnih.)</stage> Zbor je sklepčen in lahko odloča.</p>
               <p>Na sejo sem povabil predsednika vlade Republike Slovenije, dr. Janeza Drnovška ter
               ostale predstavnike vlade in kandidata za ministra za zunanje zadeve, dr. Dimitirja
               Rupla. Vse prav lepo pozdravljam! Na razgovoru z vodji poslanskih skupin je bilo
               dogovorjeno, da bo zbor na današnjem nadaljevanju 18. seje opravil obravnavo drugega
               dela 1.a točke dnevnega reda, to je predlog predsednika vlade Republike Slovenije za
               imenovanje dr. Dimitrija Rupla za ministra za zunanje zadeve.</p>
               <p>Prehajamo na drugi del <title xml:id="SDZ2-Redna-18-2000-02-02.title1">1.A TOČKE DNEVNEGA REDA - OBRAVNAVA PREDLOGA PREDSEDNIKA
                  VLADE REPUBLIKE SLOVENIJE ZA IMENOVANJE DR. DIMITRIJA RUPLA ZA MINISTRA ZA ZUNANJE
                  ZADEVE.</title>
               </p>
               <p>Predsednik vlade, dr. Janez Drnovšek je na podlagi 112. člena ustave Republike
               Slovenije državnemu zboru predlagal, da se za ministra za zunanje zadeve imenuje dr.
               Dimitrij Rupel. Ali želi predsednik vlade, dr. Janez Drnovšek, obrazložiti svoj
               predlog? <stage xml:id="SDZ2-Redna-18-2000-02-02.stage6">(Želi.)</stage> Prosim.</p>
            </sp>
            <sp xml:id="SDZ2-Redna-18-2000-02-02.sp2">

               <speaker>DR. JANEZ DRNOVŠEK:</speaker>

               <p>Gospod predsednik, spoštovane poslanke in poslanci! Predlagal sem gospoda dr.
               Dimitrija Rupla kot kandidata za zunanjega ministra. Ocenjujem, da je kandidat zelo
               usposobljen za opravljanje ministrskih nalog v zunanji politiki, da ima za sabo zelo
               bogato kariero na tem področju, od zunanjega ministra v prvi slovenski vladi,
               demokratični vladi do tudi sedaj veleposlaniškega mesta v Združenih državah v Ameriki
               in da bo vsekakor lahko opravil solidno in na nivoju to nalogo do konca tega
               mandata.</p>
               <p>Upam in pričakujem, da boste ta predlog podprli. Hkrati pa dovolite, da izkoristim to
               priložnost in se zahvalim dr. Borisu Frlecu za njegovo zelo korektno sodelovanje v
               vladi. Hvala lepa.</p>
            </sp>
            <sp xml:id="SDZ2-Redna-18-2000-02-02.sp3">

               <speaker>PREDSEDNIK JANEZ PODOBNIK:</speaker>

               <p>Hvala dr. Janezu Drnovšku. Predlagani kandidat se je predstavil odboru za mednarodne
               odnose ter odgovarjal na vprašanja članov odbora. Predsednik odbora je poslal
               predsedniku državnega zbora in predsedniku vlade Republike Slovenije mnenje, ki ga je
               odbor sprejel, o predlaganem kandidatu, in sicer je odbor podal pozitivno mnenje o
               dr. Dimitriju Ruplu kot kandidatu za ministra za zunanje zadeve. Ali želi poročevalec
               odbora besedo? Želi. Besedo ima predsednik odbora, gospod Jelko Kacin.</p>
            </sp>
            <sp xml:id="SDZ2-Redna-18-2000-02-02.sp4">

               <speaker>JELKO KACIN:</speaker>

               <p>Kolegice in kolegi, gospod predsednik, gospod kandidat! Predsednik vlade Republike
               Slovenije dr. Janez Drnovšek je 24. januarja letos predsedniku državnega zbora
               Republike Slovenije gospodu Janezu Podobniku, dr. med., posredoval predlog za
               imenovanje gospoda dr. Dimitrija Rupla za ministra za zunanje zadeve Republike
               Slovenije. Kandidat se je v skladu s 112. členom ustave Republike Slovenije in prvim
               odstavkom 263. člena poslovnika državnega zbora dne 28. januarja 2000 predstavil
               odboru za mednarodne odnose in odgovarjal na vprašanja njegovih članov.</p>
               <p>Kandidat za ministra za zunanje zadeve Republike Slovenije dr. Dimitrij Rupel je
               uvodoma dejal, da je v letu 2000 potrebno določiti odnose med različnimi dejavniki
               slovenske zunanje politike, evidentirati glavne probleme slovenske zunanje politike
               in določiti bistvene smernice njihovega reševanja. Pri tem je posebej izpostavil
               naslednje štiri odnose: med ministrstvom za zunanje zadeve v Ljubljani in diplomatsko
               - konzularnimi predstavništvi v tujini, med ministrstvom za zunanje zadeve in
               državnim zborom, med vladno politiko in strankami in med zunanjepolitičnimi dejavniki
               in javnostjo. Izpostavil je povezavo med državnim in humanitarnim interesom v
               slovenski zunanji politiki ter poudaril, da bi bilo potrebno v slovenski zunanji
               politiki potrditi humanitarne in humane vidike, na katerih je nastala slovenska
               država, in kolikor je mogoče natančno opredeliti slovenski državni, nacionalni
               interes.</p>
               <p>V nadaljevanju je kot prioritete slovenske zunanje politike izpostavil vključitev v
               Evropsko unijo in zvezo Nato, večjo odprtost do sodelovanja z Združenimi državami
               Amerike in do njihovih naložb, večje odpiranje do Nemčije, Francije, Velike Britanije
               in Nizozemske, ki bodo odločale o naslednjem krogu širitve zveze Nato, ter do
               Slovaške, ki je poleg Republike Slovenije najresnejša kandidatka za vstop v zvezo
               Nato, in v povezavi s Slovaško tudi do Poljske, Češke in Madžarske. Posebno skrb za
               odnose z vsemi sosednjimi državami, še posebej z Italijo in Hrvaško, predvsem zaradi
               lažjega reševanja vprašanja določitve meje na morju.</p>
               <p>Republika Slovenija bi po njegovem mnenju morala s konsenzom ugotoviti, katerim
               slovenskim posebnostim se ne morejo odpovedati, in te odločitve prepričljivo
               predstaviti sogovornikom v tujini, na primer slovenski kulturi, slovenskemu jeziku,
               srednjeevropejstvu, neoviranemu dostopu do mednarodnih voda in dobrim odnosom s
               sosednjo Hrvaško.</p>
               <p>Prav tako bi bilo treba intenzivirati reševanje vprašanja sukcesije in liberalizacije
               viznih režimov ter pospešiti reševanje vprašanja položaja slovenske manjšine v
               Italiji, Avstriji in na Madžarskem, s katero je treba okrepiti gospodarsko
               sodelovanje.</p>
               <p>Zavzel se je tudi za krepitev sodelovanja med ministrstvom za zunanje zadeve in
               državnim zborom, za okrepitev kadrovske strukture ministrstva za zunanje zadeve in
               začasno zaustavitev širjenja diplomatske mreže ter intenziviranje sodelovanja med
               ministrstvom za zunanje zadeve in strokovnjaki za mednarodne odnose.</p>
               <p>Dodal pa je še, da je treba opredeliti aktivnosti za doseganje ciljev, ki jih določa
               deklaracija o zunanji politiki, ter povečati prizadevanja za dosego večje
               prepoznavnosti Republike Slovenije v tujini.</p>
               <p>Predstavil je tudi stališča do najbolj perečih zunanjepolitičnih vprašanj.</p>
               <p>Glede sporazuma o obmejnem prometu in sodelovanju z Republiko Hrvaško je menil, da bo
               treba, v kolikor ne bo dosežen konsenz, predlagati manjše popravke.</p>
               <p>Prav tako se bo po njegovem mnenju treba uskladiti o sporazumu s Svetim sedežem.</p>
               <p>V zvezi s sporazumom o sodelovanju v kulturi, izobraževanju in znanosti z Republiko
               Avstrijo in o odnosih med obema državama po zadnjih volitvah v Avstriji pa je izrazil
               zaskrbljenost. Predlagal je, da odbor za mednarodne odnose na eni od prihodnjih sej
               razpravlja o odnosih med Republiko Slovenijo in Republiko Avstrijo.</p>
               <p>Dobro pa bi po njegovem mnenju tudi bilo, če bi odbor posebno sejo namenil razpravi o
               stanju v slovenski diplomatsko-konzularni mreži in problemih v ministrstvu za zunanje
               zadeve.</p>
               <p>Ob tem je še dejal, da bo v prihodnje treba več pozornosti nameniti še Slovencem v
               zamejstvu in po svetu.</p>
               <p>Člani odbora so kandidatu zastavili vrsto vprašanj, ki so se nanašala na možnost
               uresničitve slovenskih zunanjepolitičnih ambicij, glede na nizka proračunska sredstva
               v letu 2000, prepletanje ameriške in evropske dimenzije v slovenski zunanji politiki,
               razloge za pogosto menjavo ministrov za zunanje zadeve, vprašanje konsenza med
               političnimi strankami glede slovenskih zunanjepolitičnih prioritet, vprašanje
               sporazuma z Republiko Avstrijo o sodelovanju v kulturi, izobraževanju in znanosti ter
               sporazum o obmejnem prometu in sodelovanju z Republiko Hrvaško; potem podporo
               Slovencem v evropskih državah, uresničevanje zakona o denacionalizaciji, avnojske
               sklepe, sukcesijo ter vizno politiko z Rusko federacijo in Turčijo.</p>
               <p>Ob tem so člani odbora izpostavili tudi vprašanje iskanja zavezništva pri slovenskih
               prizadevanjih za vstop v evroatlantske asociacije, vprašanje strokovnosti slovenskih
               diplomatov ter sodelovanja med ministrstvom za zunanje zadeve in službo vlade
               Republike Slovenije za evropske zadeve.</p>
               <p>Člani odbora so po končani razpravi z 12 glasovi za in 1 glasom proti sprejeli
               naslednji sklep:</p>
               <p>"Odbor za mednarodne odnose meni, da je bila predstavitev pogledov in stališč
               kandidata za ministra za zunanje zadeve, dr. Dimitrija Rupla, ustrezna."</p>
            </sp>
            <sp xml:id="SDZ2-Redna-18-2000-02-02.sp5">

               <speaker>PREDSEDNIK JANEZ PODOBNIK:</speaker>

               <p>Hvala gospodu Kacinu, ki je podal poročilo odbora. Želi besedo predstavnik
               sekretariata? <stage xml:id="SDZ2-Redna-18-2000-02-02.stage7">(Ne želi.)</stage></p>
               <p>Prehajamo na razpravo predstavnikov poslanskih skupin. Prvi je k razpravi prijavljen
               Borut Pahor, ki bo nastopil v imenu Združene liste socialnih demokratov.</p>
            </sp>
            <sp xml:id="SDZ2-Redna-18-2000-02-02.sp6">

               <speaker>BORUT PAHOR:</speaker>

               <p>Hvala lepa, gospod predsednik. Predsednik vlade, minister, kandidat za ministra,
               kolegice in kolegi! Ne bom ne dolg ne patetičen; ni razlogov za to. V svojem kratkem
               nastopu bi rad poudaril dve stvari. Najprej, da dejstva govorijo sama zase. Danes bo
               državni zbor, ta visoki dom, v manj kot 10 letih imenoval sedmega zunanjega ministra
               nove, neodvisne Slovenije po vrsti. To dejstvo je zelo zgovorno. Nobeno ministrstvo v
               slovenski vladi ni bilo deležno tolikih sprememb, zato se mi zdi, da je treba v
               perspektivi uspešnejšega dela slovenske diplomacije in mednarodne dejavnosti iskati
               velike priložnosti predvsem doma, v širšem konsenzu slovenskih političnih strank o
               temeljnih strateških usmeritvah in o nekaterih odločitvah, ki zadevajo konkretne
               zunanjepolitične izzive. Mislim, da tukaj glavno odgovornost vodi vlada, in če me
               vprašate, mene ali pa Združeno listo socialnih demokratov, zakaj menimo, da je prišlo
               v zadnjem času do toliko zamenjav, potem bom tvegal odgovor, da zato, ker se je vlada
               premalo trudila vzpostaviti ta konsenz znotraj sebe in med političnimi strankami v
               parlamentu.</p>
               <p>Dr. Rupel ima znanje in ima izkušnje, toda to referenco smo navajali tudi, ko smo
               imenovali na ta položaj dr. Frleca in izrazili pričakovanje in upanje, da se bo
               slovenska politika iz neke pasivne drže zavihtela na neko aktivno, kot jo pričakujejo
               čas in okoliščine na prelomu tisočletja v evropski in svetovni politiki. Danes bo
               verjetno državni zbor izrazil isto pričakovanje in upanje in združena lista se mu
               seveda pridružuje. Pričakujemo, da bo dr. Rupel kot nov šef slovenske diplomacije
               uspel najprej doma, med slovenskimi parlamentarnimi strankami znotraj vlade in
               znotraj parlamenta oblikovati osnovno temeljno soglasje o strateških in seveda tudi o
               konkretnih ukrepih, ki bodo slovensko zunanjo politiko kvalificirali kot aktivni
               dejavnik v evropski politiki. Če bo to uspelo, potem tudi volitve, ki bodo konec tega
               leta, ne bodo pretile z nevarnostjo za našo mednarodno dejavnost. Združena lista želi
               biti del tega konsenza in je nanj tudi pripravljena, zato bom na tej točki ta kratek
               uvod našega pogleda na temeljni problem tudi končal. Za širšo eksplikacijo smo
               uporabili odbor za mednarodne odnose.</p>
               <p>Imam pa tudi eno vprašanje. Ne samo zato, ker je aktualno, ampak v nekem smislu
               simptomatično za slovensko diplomacijo in se veže na naš odnos do avstrijske državne
               pogodbe. Dr. Rupel in predsednik vlade bosta razumela, zakaj omenjam avstrijsko
               državno pogodbo in zakaj ravno danes in zdaj. Prvič zato, ker menim, da je Slovenija
               upravičena do nasledstva te avstrijske državne pogodbe in se pridružujemtistim, ki
               menimo, da smo zamudili naimenitnejši čas za to, da bi brez večjih zapletov z
               Republiko Avstrijo, ki želi, da Slovenija ne bi razglasila nasledstva nad to
               avstrijsko državno pogodbo, že zamudili. No, ampak v Avstriji se obetajo novi časi in
               Slovenija se mora nanje pripraviti, brez nervoze, z, bom rekel, potrebno politično
               enotnostjo, kajti neko izkušnjo v zapletih s sosednjo državo že imamo in iz te
               izkušnje se velja nekaj naučiti. Gre za vprašanje, ali bomo zato, da bomo nadaljevali
               varno pot vEvropsko unijo, popustili pri drobtinicah ali pa se bomo kot suverena
               dežela postavili na stališče, da tudi drobtinic ne bomo dali kot koncesijo, če
               menimo, da so te neupravičene. Za to gre pri vprašanjih, ki jih odpira del zdaj že
               verjetno uradne avstrijske državne politike, slovenska odgovornost pa je, da se nanjo
               temeljito pripravimo. Zato sprašujem novega kandidata in predsednika vlade, kakšen je
               leta 2000 odnos do avstrijske državne pogodbe. Bo Slovenija spremenila svoje
               stališče, ki je bilo doslej pasivno, da torej tega vprašanja ne odpiramo, ker cenimo
               avstrijsko podporo pred osamosvojitvijo in po njej in menimo, da bi priglasitev
               notifikacije nasledstva avstrijske državne pogodbe pri vladi Ruske federacije kot
               depozitariju vzbudila neke sence v odnosih med državama? Ali pa doktor Rupel in
               predsednik vlade menita, da tudi spričo novih okoliščin velja razmisliti o
               notifikaciji nasledstva avstrijske državne pogodbe?</p>
               <p>Na koncu naj rečem, da ostanem še za hip aktualen, mislim, da je združena lista ena
               izmed tistih strank, verjetno vseh, ki si želijo s severno sosedo odličnih odnosov,
               ki želijo poglobiti in ohraniti prijateljstvo, ki je za Slovenijo bilo dragocenega
               pomena, do zdaj nismo plačali cene za avstrijsko podporo in si želimo, da je tudi
               poslej z vključevanjem v Evropsko unijo ne bi bilo potrebno. To bi ohranilo vtis o
               enakovrednosti, enakopravnosti in medsebojnem spoštovanju in zaupanju. Želim doktorju
               Ruplu, da se s tem in drugimi izzivi dobro kosa, predvsem pa srečnejše roke pri
               iskanju konsenza tukaj v tej hiši, v vladi, v slovenski politiki sploh. Hvala lepa.
            </p>
            </sp>
            <sp xml:id="SDZ2-Redna-18-2000-02-02.sp7">

               <speaker>PREDSEDNIK JANEZ PODOBNIK:</speaker>

               <p>Hvala, kolega Pahor. Stališče poslanske skupine socialdemokratov bo predstavil Ivo
               Hvalica.</p>
            </sp>
            <sp xml:id="SDZ2-Redna-18-2000-02-02.sp8">

               <speaker>IVO HVALICA:</speaker>

               <p>Hvala lepa, gospod predsednik. Gospod premier, ministri, gospod kandidat! Nenavadno
               je, da bo Slovenija dobila novega zunanjega ministra na svetovni dan mokrišč. Tako
               sem danes slišal to po radiu. Zdaj, ali je to kakšna povezava ali ne, jaz bi rekel,
               da je. Pod mokrišča spadajo tudi močvirja in jaz mislim da se je zunanja politika
               Republike Slovenije v preteklosti zelo pogosto pogrezala v močvirje in v močvirja.
               Nedavno tega, decembra pravzaprav, dober mesec ni od tega, smo tu razpravljali o
               deklaraciji o zunanji politiki Republike Slovenije. In takrat, moram reči, da je
               premier vzel v zaščito doktorja Frleca. Torej mislim, da so mu tudi naivno sledili
               tudi prenekateri mediji. Jaz sem pozorno prebiral te dni in zdaj ti isti govorijo
               drugače. Jaz ne razumem - ali ni več nobene kritične distance? Ali nismo sposobni
               pravzaprav narediti nekega preskoka? Ali nismo sposobni neki zadevi reči, bob je bob?
               Jaz se temu čudim in tisti, ki to počnejo, bi se morali tudi zamisliti, ker v bistvu
               škodujejo, saj godijo v bistvu vladajoči koaliciji. Ampak po moje je to, bi rekel
               temu, medvedja usluga zunanji politiki in jasno tudi Republiki Sloveniji.</p>
               <p>Jaz moram spomniti odhajajočega ministra na nekaj neprijetnih zadev v preteklosti. Tu
               mislim na Tibet in tu mislim tudi na Tajvanju. Gospod minister, jaz sem vam osebno
               napisal pismo, pred dvema letoma, v zvezi s tem, če mislimo in kako mislimo urediti
               naše odnose s Tajvanu. In odgovorili ste mi zelo rezko, na kratko, odbojno,
               negativno. V redu. Jaz mislim, da je bila to napaka, slej ko prej. Napaka. Ker to
               bomo verjetno slej ko prej tudi ponovno morali na nek način spraviti na dnevni
               red.</p>
               <p>Torej, jaz se tu oglašam tudi zaradi tega, ker nisem več član odbora za mednarodne
               odnose, zaradi znanega dejstva, in zato smatram, da je bila predstavitev kandidata za
               ministra dr. Dimitrija Rupla pred odborom za mednarodne odnose nepopolna, ker ta
               odbor je invaliden, po mojem trdnem prepričanju, ker v njem ni celotnega spektra
               strank. Kakorkoli že, jaz z zadovoljstvom ugotavljam in tudi v imenu poslanske
               skupine, da zapiramo eno stran v zunanji politiki, ki je bila manj prijetna. Ne da
               imam ne vem kako velika pričakovanja, ali pa če hočete, da imamo, ker govorim v imenu
               poslanske skupine, ampak bom rekel tako, če sem najbolj grob, kar se da biti grob,
               slabše ne more biti. Torej je kvečjemu lahko boljše.</p>
               <p>Naša pričakovanja so slej ko prej, torej, bi rekel, pozitivna, ker računamo, da tako
               ne more iti naprej, da je treba neke stvari urediti. Računam tudi na večji realizem
               dr.Rupla, predvsem kar se tiče urejevanj odnosov s sosedami. Od prejšnjega, ali pa
               kar od dosedanjega ministra, smo zelo pogosto slišali, junija bo urejeno, septembra
               bo urejeno, konec leta bo urejeno, in to je delalo zunanjo politiko nekredibilno,
               tudi vizavi torej državljanov, tistih, ki so potem, ko so slišali iz tako eminentnih
               ust eno takšno izjavo, tudi verjeli, da se bo to zgodilo. Jaz moram povedati, da smo
               velikokrat, sam tudi osebno doživljal na terenu vprašanja, kako je mogoče, da se
               dajejo tako lahkomiselno takšne izjave, ki se potem ne realizirajo.</p>
               <p>Na vsak način se v poslanski skupini nismo dogovorili za nek enoten način, bi rekel,
               glasovanja. Normalno in higienično bi bilo, da kot opozicija - in to opozicija pod A,
               kot jo jaz delim v tem državnem zboru - da bi glasovali "a priori" proti; tega ne
               bomo naredili. Tega ne bomo naredili, vsak bo glasoval po svoji vesti.</p>
               <p>Naj mi bo dovoljeno še to: sam si bom dovolil tudi ekskluzivo, da povem to, da bom
               glasoval za, iz nekih svojih, recimo temu, osebnih razlogov. Hvala lepa.</p>
            </sp>
            <sp xml:id="SDZ2-Redna-18-2000-02-02.sp9">

               <speaker>PREDSEDNIK JANEZ PODOBNIK:</speaker>

               <p>Hvala, kolega Hvalica. Stališče poslanske skupine DeSUS predstavlja Zoran Lešnik.</p>
            </sp>
            <sp xml:id="SDZ2-Redna-18-2000-02-02.sp10">

               <speaker>ZORAN LEŠNIK:</speaker>

               <p>Hvala, gospod predsednik. Kolegice in kolegi, gospod predsednik vlade, dosedanji
               zunanji minister, predstavnice in predstavniki vlade ter spoštovani kandidat, dr.
               Rupel!</p>
               <p>Čeprav bodo volitve tajne, smo se v naši poslanski skupini, ki jo danes sestavljamo
               kolegica poslanka in trije poslanci, dogovorili, da vas bomo podprli in glasovali za
               vas. Za vas pa ne bomo glasovali iz neke formalnosti, ampak zato, ker smo imeli z
               vami kar uro in pol pogovora, v katerem so vam bila zastavljena številna vprašanja,
               na katera ste, po našem prepričanju, ne zadovoljivo, ampak dobro odgovorili, in smo v
               tem pogovoru našli kar precej stičnih točk. Zato vam danes ne bomo zastavljali
               kakšnega posebnega vprašanja, še zlasti, ker se zavedamo, da vam dajemo glas za dobo
               največ devet mesecev; kaj pa bo pozneje, pa bomo, seveda, še videli po novembrskih
               volitvah.</p>
               <p>Želimo vam, da bi težave, s katerimi se srečuje zunanja politika, uspešno prebrodili,
               da bi uresničili tisto, da rabimo dobro zunanjo politiko tudi doma, ne samo izven
               naših meja, in da bi v teh devetih mesecih bili deležni čim manj polen pod noge. Ne
               govorim zato, da bi se vam tu prikupil, ampak zato, ker je le tako delo nekoga, ki
               vodi izredno odgovoren resor, lahko učinkovito. Hvala lepa.</p>
            </sp>
            <sp xml:id="SDZ2-Redna-18-2000-02-02.sp11">

               <speaker>PREDSEDNIK JANEZ PODOBNIK:</speaker>

               <p>Hvala, kolega Lešnik. Stališče poslanske skupine Slovenskih krščanskih demokratov bo
               predstavil Benjamin Henigman.</p>
            </sp>
            <sp xml:id="SDZ2-Redna-18-2000-02-02.sp12">

               <speaker>BENJAMIN HENIGMAN:</speaker>

               <p>Hvala, gospod predsednik. Spoštovani predsednik vlade, ministri, spoštovani kandidat!
               Poslanska skupina Slovenskih krščanskih demokratov ne sodeluje v odboru za mednarodne
               odnose, vendar smo imeli priložnost na željo dr. Rupla se seznaniti z njegovimi
               pogledi kot kandidata, če bo seveda prevzel funkcijo zunanjega ministra. O tem v
               poslanski skupini ne dvomimo, čeprav nismo sprejeli posebnega stališča, ali dr. Rupla
               podpremo ali ne. Vendar po sami razpravi in po postavljenih vprašanjih lahko osebno
               ugotovim, da je dr. Rupel celovito in zelo smelo ali pa dobro predstavil svoje
               poglede na bodočo zunanjo politiko in na svoj način dela. Omenil je seveda nekaj
               vitalnih slovenskih interesov, povedal je, da bo v evropski politiki zastopal
               stališča Slovenije, tista vitalna stališča jezika, kulture, meje in
               srednjeevropskosti, kar nam ni tuje, za kar si je stranka vseskozi prizadevala. In
               glede na to, da je dr. Rupel bil eden od do sedaj najbolj uspešnih zunanjih
               ministrov, sploh pa v prvi slovenski vladi, ima velike zasluge poleg predsednika
               vlade za pot, ki jo je Slovenija v prvih letih storila. Ne dvomimo, da ob normalnih
               pogojih mu ne bi v enem letu približno uspelo tudi kaj premakniti.</p>
               <p>Slovenija bo dobila zunanjega ministra tudi na svečnico in svečnica bi bila lahko
               tudi razsvetljenje za slovensko zunanjo politiko, ker po zadnjih nekaj letih imam
               občutek, da se slovenska politika, predvsem pa zunanja, giblje v megli. In če
               predsednik vlade oziroma mandatar, dr. Drnovšek, ni pripravljen prevzeti tega resorja
               v nekaj mesecih pred volitvami, je prav, da jeza to funkcijo dobil ustreznega novega
               človeka. Menimo, da glede na vse povedano, kar je dr. Rupel povedal, in glede na
               iskanje konsenza, o katerem je bilo danes že veliko govora, slovenska krščanska
               demokracija pri tem konsenzu lahko tvorno sodeluje, vendar ne na način, kot se je
               dogajalo v zadnjem letu, dveh, ampak na način, ko dobimo človeka, ki je pripravljen
               pri tem konsenzu aktivno sodelovati.</p>
               <p>Ob tem naj omenim, da seveda vse dobro tudi za dosedanjega zunanjega ministra, ki je
               spoznal, da nalogi tako ali drugače ni kos. Verjamem pa, da ji ni bil kos ne samo
               zaradi lastnih pogledov, ampak tudi zaradi pogledov drugih, ki mu očitno niso
               omogočili bolj uspešnega dela.</p>
               <p>Kar se pa tiče odnosov s Hrvaško in obmejnega sporazuma, ki je na dnevnem redu že kar
               nekaj mesecev, če že ne leto dni, pa bomo zelo skrbno sledili stališču zunanjega
               ministra in seveda celotni vladi, da bi tudi tukaj upoštevali konsenz in ta sporazum,
               kot neustrezen, vsaj s strani slovenskih krščanskih demokratov, tudi zavrnili.</p>
               <p>Naj ob koncu samo še rečem, da želim dr. Ruplu uspešno delo tudi pri konsolidaciji
               celotne vlade in tudi pri, ne bom rekel discipliniranju posameznih ministrov, ki ne
               delajo ravno v smeri evropskosti in spoštovanja človekovih pravic. Seveda mislim
               tukaj na zakono denacionalizaciji in na vztrajno zavračanje podpisa posameznih pogodb
               s strani kulturnega ministra. Hvala lepa.</p>
            </sp>
            <sp xml:id="SDZ2-Redna-18-2000-02-02.sp13">

               <speaker>PREDSEDNIK JANEZ PODOBNIK:</speaker>

               <p>Hvala, kolega Henigman. Stališče poslanske skupine narodnih skupnosti predstavlja
               Maria Pozsonec.</p>
            </sp>
            <sp xml:id="SDZ2-Redna-18-2000-02-02.sp14">

               <speaker>MARIA POZSONEC:</speaker>

               <p>Hvala lepa, gospod predsednik. Spoštovani vsi prisotni! Pri imenovanju novega
               ministra, ki bo na čelu slovenske diplomacije, za mene ni dileme. V prvem mandatu, v
               tistih težkih časih, je vodil našo zunanjo politiko k mednarodnemu priznanju naše
               mlade države. Bil je dober, uspešen, odločen in človeški. Tako, da v imenu madžarske
               manjšine z mirno vestjo podpiram njegovo imenovanje. Imam pa za njega eno konkretno
               vprašanje. Slovenska meja s Hrvaško ni problematična samo na morju, ampak tudi v
               Prekmurju, v Gaberju, Kotu, Kapci, na Hotizi. Kako misli rešiti mejo ob Muri, tako da
               tudi tamkajšnji prebivalci ohranijo svoje življenjsko okolje in materialne dobrine?
               Hvala.</p>
            </sp>
            <sp xml:id="SDZ2-Redna-18-2000-02-02.sp15">

               <speaker>PREDSEDNIK JANEZ PODOBNIK:</speaker>

               <p>Hvala, kolegica Pozsonec. Stališče poslanske skupine Slovenske nacionalne stranke bo
               predstavil Zmago Jelinčič.</p>
            </sp>
            <sp xml:id="SDZ2-Redna-18-2000-02-02.sp16">

               <speaker>ZMAGO JELINČIČ:</speaker>

               <p>Hvala lepa, gospod predsednik. Kolegice, kolegi, predstavniki vlade, dober dan! Danes
               mislim, da bo to ena od lažjih odločitev, ko bomo potrjevali gospoda Dimitrija Rupla
               za bodočega zunanjega ministra. In vendar mislim, da gospoda Rupla čaka ogromno dela
               v teh kratkih devetih, ali desetih mesecih do naslednjih parlamentarnih volitev.
               Pravzaprav bo dobil v roke vroč krompir, ki pa ga bo moral olupiti in ne samo
               pojesti, ampak predvsem razdeliti drugim, ampak olupljenega. Ogromno nerešenih zadev
               se je nabralo v vseh teh obdobjih slovenske zunanje politike, odkar je bil gospod
               Rupel nazadnje zunanji minister.</p>
               <p>In lahko rečem, da se je nabralo ogromno slabega in prekleto malo dobrega. Avstrijci
               nam osporavajo avstrijsko državno pogodbo in slovenska zunanja politika,v veliki meri
               tudi slovenska vlada, kar nekako po tihem menca in se ne upa postaviti proti tem
               težnjam. Avstrijci nam hočejo vsiliti nekakšno nikoli obstoječo nemško oziroma
               avstrijsko manjšino, in vendar slovenska vlada in slovenska zunanja politika, ob
               pomoči nekaterih državnih sekretarjev, kot recimo gospoda Grassellija, v veliki meri
               pomagajo tem težnjam, ne pa slovenskemu nacionalnemu interesu, da to zadevo uredi in
               odpravi, tako kot bi jo bilo treba, z enostavnim stavkom, "tega nikoli ni bilo in
               nikoli ne bo".</p>
               <p>Problem denacifikacije, ki ga poskušajo Avstrijci izvesti, je ravno tako pereč.
               Poskušajo - in nekateri v slovenski vladi in v slovenski zunanji politiki se s tem
               strinjajo - da bi bilo treba sprejeti nekakšen odlok ali nekaj podobnega, kot češ,
               Kulturbund ni bil nacistična organizacija, Koroška domovinska zveza ni bila
               nacistična organizacija, Štajerska domovinska zveza ni bila nacistična organizacija,
               konec koncev, članstvo v NSDAP ni kaj posebnega, razen tistih, ki so bili na fronti,
               in tako naprej, kar pomeni, da lahko pričakujemo ob sprejetju česa takega enostavno
               avstrijske zahteve za polovico Slovenije, in to bi bilo z lahkoto izvedeno in
               poklonjeno.</p>
               <p>Problematika je tudi v DKP-jih oziroma v diplomatsko-konzularnih predstavništvih.
               Zadeve so zelo neurejene, netransparentne in počne se, po domače rečeno, tam z
               denarjem tako, kot to dela svinja z mehom. Imeli smo v razpravi problem in primer
               gospoda Zlobca, ki ga je, seveda, ministrstvo pokrilo. Vendar ta primer bi moral biti
               kot primer za to, da se zadeve ne smejo izvajati na ta način in bi morale biti
               počiščene, ne pa da je bil to primer ene od redkih solidarnosti LDS-ovskega kroga med
               seboj.</p>
               <p>Problematika prostocarinskih prodajaln, ki jih je obljubil Evropi eden od prejšnjih
               ministrov, gospod Thaler, je prav tako zelo pereča. Poskušamo pokloniti vse skupaj
               Evropi, s tem da še ne vemo, če nas bodo sploh vzeli vanjo.</p>
               <p>Vprašanje meje s Hrvaško. Že kolegica Pozsončeva je rekla, da meja s Hrvaško ni samo
               meja v Istri, da je to meja ob celem teku, od hrvaško-slovensko-madžarske meje do
               morske meje med Slovenijo in Hrvaško. Zavedati se je treba, da ne smemo pozabiti tudi
               štrigovskega področja, kjer je hrvaška udba takoj po vojni pobila 37 Slovencev s koli
               oziroma so jih nekaj utopili v sodih za vino, ker so govorili, "to je slovenska
               zemlja". Mimo tega gremo kar tako. Pri Razkrižju se nihče noče pogovarjati o
               slovenski zemlji; pa če gremo nižje dol, pa izpustimo ves svet ob Muri in potem pri
               Brežicah, gremo dol do občine Radatoviči, ki je bila pred vojno kompletno slovenska,
               pa je sedaj na Hrvaškem, in vsi mižijo, navkljub temu, da so imeli bivši ministri,
               kot na primer gospod Thaler, na mizi ekspertize, zbrane iz literature, o tem
               zgodovinskem dejstvu. Potem je tu vprašanje Prezida, Čabra, Delnic, in tako naprej in
               tako naprej in, konec koncev, kompletne Istre, s čimer se dosedanja zunanja politika
               ni ukvarjala oziroma ni hotela ukvarjati, zaradi tega, ker je bilo treba sklepati
               gnile kompromise s sosednjimi Hrvati. Sam sem za dobre sosedske odnose, vendar dobri
               sosedski odnos zagotovo ni to, da sosedu dovoliš, da hodi na obisk k tvoji ženi.</p>
               <p>Problematika je zagotovo tudi vizna politika, ki je v Republiki Sloveniji naredila
               gromozansko škodo slovenskemu gospodarstvu. Uvedba viz proti Rusiji, uvedba viz za
               Turčijo nas je pripeljala do milijonske in milijonske finančne škode, v markah
               govorim, oziroma stomilijonske v slovenskih tolarjih. Izgleda, da se slovenski
               zunanji politiki in slovenski vladi ne zdi kaj dosti vredno, da bi državno blagajno
               napolnili na ta način, saj bo državni zbor sprejel proračun, ki ga bomo pač
               raztegnili po dolgem in počez, zadolžili se bomo tu in tam in že prodali tisto, kar
               je potrebno in kar ni potrebno, in zdržali do naslednjih volitev, ko se bo garnitura
               zamenjala in nihče ne bo za nič kriv, novi ministri bodo pa rekli, saj to so naredili
               tisti pred nami.</p>
               <p>Zagotovo je tukaj tudi problem kadrovske politike na ministrstvu za zunanje zadeve,
               in to bo moral gospod Rupel tudi urediti. Zadeva ni preprosta. V veliki meri so tam
               neustrezni ljudje, ki ne znajo, ali kar je še huje, nočejo delati v prid
               Sloveniji.</p>
               <p>Problematika je zagotovo tudi slovenska manjšina v Italiji. Italija ves čas obljublja
               sprejem zaščitnega zakona za Slovence v Italiji in še vedno od tega nič ni. Edino,
               kar je, je to, da slovenska diplomacija skupaj s slovensko vlado pristaja na
               italijanska opravičila, jih akceptira in potem gre spet karavana dalje. Tukaj imamo
               še tako imenovani vatikanski kompromis, ki ga poskuša vlada izpeljati in obenem tudi
               zunanje ministrstvo. Gre za zelo gnil kompromis, ki odriva Slovenijo v ene čudne,
               nekam na jug Latinske Amerike, tja nekam na Ognjeno zemljo, kjer ne veš čisto dobro,
               ali morje že zmrzuje ali še ne zmrzuje.</p>
               <p>Problematika je zagotovo v povezavi z obmejnim sporazumom s Hrvati. Tudi naša tako
               imenovana diplomatska komisija za meje, ki ni naredila svoje naloge, ki je ni
               izpeljala, in se zdi, kot da je njena naloga bila samo to, da prikriva vsa dejstva,
               ki gredo Sloveniji v prid. V tisti sobici, kjer je skoraj en kubičen meter
               dokumentov, zemljevidov, zapisov in vsega mogočega, ki govore slovenski stvari v
               prid, tja noter človeka spustijo, skoraj da te pregledajo, kot da bi šel, ne vem kam.
               V Ford Noxlažje prideš kot tja notri in tam si lahko ogledaš, pa še to ni ravno
               priporočljivo, da bi ravno gledal, pa še kakšna imena prekrijejo s kakšnimi listki in
               podobno, tako kot da bi šli na Hrvaško v arhive gledat, tam so bolj odprti. Tukaj, ko
               delamo za lastno stvar, nam pa lastni ljudje skrivajo in zato mislim, da bi bilo
               treba nujno prevetriti to komisijo, dati vanjo ljudi, ki delajo za slovensko stvar in
               zagotovo, pravzaprav nujno bi bilo v njej imeti tudi predstavnika parlamenta, da bi
               državni zbor vedel, kaj se v resnici dogaja.</p>
               <p>Še ena stvar, v to sem pa prepričan, ob vsem silnem delu, ki pravzaprav ga nalaga
               slabo vodenje zunanje politike do danes gospodu Ruplu, je pa treba doseči še nekaj,
               in tukaj mislim, da gospod Rupel soglaša z menoj: več povezave in več kontaktov z
               državnim zborom. Tudi kar se tiče maloobmejnega sporazuma, če mu skrajšano rečem
               tako, ne bi bilo takih problemov, če ne bi tega sporazuma vlada Slovenije oziroma
               zunanje ministrstvo pripravljala v tajnosti in ga pravzaprav že podpisanega prinesla
               na sejo odbora za mednarodne odnose. V kolikor bi vlada pred podpisom pokazala, kaj
               pripravlja, bi se dalo temu izogniti, vendar vlada tega ni naredila.</p>
               <p>Skratka, gospod Rupel, mislim, da vaša podpora sploh ni vprašljiva. Želim vam že
               vnaprej obilo uspehov, obilo trdega dela in lahko vam zagotavljam le to trdo delo in
               absolutno podporo pri zadevah, ki bodo šle v prid Slovenije. Hvala lepa.</p>
            </sp>
            <sp xml:id="SDZ2-Redna-18-2000-02-02.sp17">

               <speaker>PREDSEDNIK JANEZ PODOBNIK:</speaker>

               <p>Hvala, kolega Jelinčič. Stališče poslanske skupine Slovenske ljudske stranke
               predstavlja doktor Franc Zagožen.</p>
            </sp>
            <sp xml:id="SDZ2-Redna-18-2000-02-02.sp18">

               <speaker>DR. FRANC ZAGOŽEN:</speaker>

               <p>Spoštovani zbor, spoštovani predsednik vlade, spoštovani kandidat! Očitno je danes
               nekoliko drugače kot običajno ob takih priložnostih. Doktor Rupel je, kot vidim,
               doživel dobrodošlico, ko se je pojavil v državnem zboru in poslanskih skupinah
               prejšnji teden, tudi pri nas je bil. Bili smo veseli odkritega realističnega pogovora
               o vseh problemih zunanje politike. Tako tudi na odboru za mednarodne odnose. Očitno
               ima dovolj samozaupanja, da ima tudi dovolj optimizma ob prevzemu te funkcije. Jaz
               sem vesel takega vzdušja in takega pričakovanja. Rad bi povedal samo še, da želimo
               tudi mi biti realisti in vemo, da v nekaj mesecih v tem letu ne bo mogoče rešiti
               toliko, kot bi si želeli. Ampak bistveno za nas je, da se zunanja politika postavi na
               drugačne osnove, in to pričakujemo. Hvala.</p>
            </sp>
            <sp xml:id="SDZ2-Redna-18-2000-02-02.sp19">

               <speaker>PREDSEDNIK JANEZ PODOBNIK:</speaker>

               <p>Hvala, doktor Zagožen. Prehajamo na razpravo poslank in poslancev. Pisnih prijav
               nimam. Razprave bodo poslovniško omejene na pet minut. Ali želi kdo besedo? Ne želi.
               Gospa Dobrajčeva želi, prosim.</p>
            </sp>
            <sp xml:id="SDZ2-Redna-18-2000-02-02.sp20">

               <speaker>POLONCA DOBRAJC:</speaker>

               <p>Dober dan, spoštovani predsedujoči, spoštovane kolegice poslanke in poslanci,
               predsednik vlade, predstavniki vlade in kandidat! Razpravo bom izkoristila za
               obrazložitev svojega glasu, in sicer, predlaganega kandidata ne bom podprla.</p>
               <p>Veseli me, da ga boste podprli vsi, da bo kandidat po obrazložitvah besed
               predstavnikov poslanskih skupin imenovan na funkcijo zunanjega ministra, vendar ga
               sama ne bom podprla zaradi načelnega razloga, in sicer, gre za funkcijo, ki "ex lege"
               pomeni predstavljanje naše države v mednarodni skupnosti. Ta isti kandidat, ki je
               danes predlagan za to funkcijo, pa je nekaj let nazaj, zaradi nestrinjanja, osebnega
               nestrinjanja z določeno osebo, ki je bila na drugi funkciji, vrnil državno
               odlikovanje, ki je bilo kandidatu podeljeno. To je razlog, zakaj ga ne bom podprla.
               Ni samo odnos med posamezniki, je tudi odnos do države. Hvala.</p>
            </sp>
            <sp xml:id="SDZ2-Redna-18-2000-02-02.sp21">

               <speaker>PREDSEDNIK JANEZ PODOBNIK:</speaker>

               <p>Hvala lepa. Razpravljati želi gospod Jerovšek.</p>
            </sp>
            <sp xml:id="SDZ2-Redna-18-2000-02-02.sp22">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi, spoštovani gospod
               premier, kandidat za ministra in ostali ministri! Očitno je, da če bo vse po sreči,
               bo zavel nekoliko drugačen veter v slovenski zunanji politiki. V tem državnem zboru
               se vsi strinjamo, da je interese države Slovenije treba zastopati in braniti drugače,
               kot so se branili in zastopali v preteklem obdobju. Iz tega razloga me sicer čudi, da
               gospod kandidat ni bil kandidat za ministra že pred dvema letoma, ko je bil v
               istipolitični grupaciji in pravzaprav z enakimi preferencami.</p>
               <p>V poslanski skupini sem pozorno poslušal predstavitev gospoda kandidata, in moram
               reči, da se s precej njegovimi opredelitvami lahko strinjam. Zato res upam, da bo na
               teh smernicah, na teh osnovah tudi deloval kot zunanji minister, če bo, seveda, dobil
               podporo v državnem zboru, kajti v zadnjem času predlogi gospoda predsednika vlage,
               vlade niso podprti s strani njegove stranke. Tako da je nekoliko vprašanja, kako bodo
               poslanci stranke predsednika vlade glasovali v tem primeru. Namreč, očitno je, da je
               v zadnjem obdobju bil kurz v slovenski zunanji politiki, predvsem v opredelitvah
               vitalnih interesov v odnosu do sosednjih držav, skoraj diametralno različen. Čeprav
               vem, da se v zunanji politiki bo tudi naprej reklo, da Slovenija ne bo menjala svojih
               zunanjepolitičnih opredelitev. Vendar bilo je na tem področju prav gotovo precej
               dezorientacije. Tako tudi, ko smo razpravljali o deklaraciji o slovenski zunanji
               politiki, sem bil presenečen, da je vodja poslanske skupine največje stranke podprl
               amandma, ki je v bistvu ukinjal zavzemanje za pozitivno reprociteto v odnosih, v
               bistvu glede pravic slovenske manjšine v sosednji državi. To je pravzaprav skoraj
               neverjetno, vendar se je zgodilo v tem državnem zboru in mislim, da je to zastopanje
               oziroma interes kandidata, da bo na tem področju dejansko zastopal vitalne interese
               slovenske države, pa tudi slovenske manjšine, da je ta odločenost trda. Na to me ne
               nazadnje navaja tudi glasovanje v odboru za mednarodneodnose. To mi potrjuje glas
               proti, čeprav seveda socialdemokrati v tem odboru ne sodelujemo. Zato moram reči, da
               z optimizmom gledam na delo bodočega zunanjega ministra in se pravzaprav tudi
               strinjam z njegovo tezo, da je treba urediti odnose med različnimi dejavniki
               slovenske zunanje politike, kajti tudi na tem področju je prišlo v preteklem obdobju
               do več nelogičnih stvari, katerih posledica so tudi diplomatski zdrsi slovenske
               zunanje politike. Recimo zadeva s slovenskim veleposlanikom v Pekingu bi seveda se ne
               odigrala, če bi bil potrjen veleposlanik, ki ga je izbrala vlada, ki ga je potrdil
               državni zbor in ga je zadržal predsednik države zaradi nekih ozkih interesov, ki
               pravzaprav niso v skladu in v interesu te države.</p>
               <p>Prav tako - samo, če dovolite še en stavek - se lahko strinjam z njegovimi pogledi
               glede urejanja odnosov z Vatikanom. Moram podpreti to, da ne daje podpore dogmatskim
               pogledom, ki so rezultirani v stampedu, kot se je izrazil predsednik vlade, proti
               urejanju odnosov z Vatikanom.</p>
            </sp>
            <sp xml:id="SDZ2-Redna-18-2000-02-02.sp23">

               <speaker>PREDSEDNIK JANEZ PODOBNIK:</speaker>

               <p>Kolega, čas se je počasi iztekel.</p>
            </sp>
            <sp xml:id="SDZ2-Redna-18-2000-02-02.sp24">

               <speaker>JOŽEF JEROVŠEK:</speaker>

               <p>Dobro. Hvala lepa in želim mnogo uspeha bodočemu zunanjemu ministru. Hvala.</p>
            </sp>
            <sp xml:id="SDZ2-Redna-18-2000-02-02.sp25">

               <speaker>PREDSEDNIK JANEZ PODOBNIK:</speaker>

               <p>Hvala, kolega Jerovšek. Ker ni več želje po razpravi, sprašujem kandidata za ministra
               za zunanje zadeve, dr. Dimitrija Rupla, če želi besedo! Prosim, dr. Rupel. Saj
               razprava še ni zaključena.</p>
            </sp>
            <sp xml:id="SDZ2-Redna-18-2000-02-02.sp26">

               <speaker>DR. DIMITRIJ RUPEL:</speaker>

               <p>Spoštovani gospod predsednik! Spoštovane poslanke in spoštovani poslanci!</p>
               <p>Na kratko bom poskušal odgovoriti na zastavljena vprašanja, čeprav na mnoga od njih v
               vlogi kandidata težko odgovarjam, ker morda nekaterih elementov zaradi trenutka in
               vloge, kot rečeno, na nekatera od teh vprašanj odgovora ne vem. Nimam še dovolj
               elementov zanj. Pa vendarle. Bom šel po vrsti.</p>
               <p>Kar zadeva vprašanje avstrijske državne pogodbe. Menim, da je to vprašanje zelo važno
               vprašanje. Kolikor se spominjam, je vprašanje našega interesa pri aktualizaciji ali
               pri sukcesiji oziroma pri udeležbi na sukcesijo glede avstrijske državne pogodbe, da
               je bilo glede tega govora že pri obisku, tistem prvem uradnem obisku avstrijskega
               zunanjega ministra v Sloveniji. To je bilo, mislim, da leta 1991. Takrat je Avstrija,
               kot se spominjam, zelo odločno zavrnila to, da bi se Slovenija, če tako rečem,
               priglasila kot naslednica tega sporazuma. Morda je poslanec ustrezno označil ta odnos
               do tega vprašanja kot pasiven. Pa vendarle ga poskušam razumeti, ta odnos, kot odnos
               do nekega dokumenta, ki ima svojo zgodovino, ki je bolj zgodovinski kot usmerjen v
               prihodnost.</p>
               <p>Marsikateri elementi tega dokumenta se rešujejo v okviru zakonodaje Evropske unije in
               bodo marsikateri elementi tega sporazuma oziroma te pogodbe neaktualni, ko Slovenija
               postane članica Evropske unije. Nekateri tudi s tem, ko je Avstrija postala članica
               Evropske unije. Rekel bi, da bi glede tega vprašanja pustil nekaj vrat še odprtih.
               Gotovo obstaja možnost, da se Slovenija recimo pri kakšni zaostritvi vrne k temu
               vprašanju in morda postavi nekatere zahteve. Vendarle se mi zdi seveda evropejstvo,
               evropska orientacija sosednje države tista bistvena orientacija, ki nas mora
               zanimati. Kolikor se bo Avstrija obnašala evropsko in kolikor se bo obnašala kot
               zgledna članica Evropske unije, se pravi tiste organizacije, kateri člani bomo tudi
               sami, v tem primeru zaostritve, zahteve, aktualizacije ne bodo potrebne. Drugače pa
               seveda mislim, da je Slovenija upravičena do nasledstva.</p>
               <p>Z zanimanjem in tudi prav dobre volje sem poslušal kolega Hvalico, ki je govoril o
               svetovnem dnevu mokrišč. Nekaj govornikov je danes zamešalo besedo vlada in vlaga. To
               je najbrž ravno v zvezi s tem svetovnim dnevom mokrišč. Menim, da je Slovenija
               vendarle pretežno kar solidna dežela, da je močvirja pri nas relativno malo in za
               utemeljevanje zunanje politike bomo pač izbrali tiste terene, ki se ne vdirajo. Mi
               bomo izbirali poti, ki nas bodo čim bolj varno pripeljale na cilj.</p>
               <p>Jaz se strinjam, da so vprašanja, kot je vprašanje Tibeta, vprašanje Tajvana, važna
               vprašanja tudi slovenske zunanje politike, posebej zaradi tega, ker slovenska zunanja
               politika je - kot mislim, da sem tudi rekel v poslanskih skupinah nekaterim poslancem
               že prej - slovenska zunanja politika in naša država sama je utemeljena na nekaterih
               moralnih temeljih in ne smemo tistega, kar smo zahtevali zase, pozabiti pri drugih,
               namreč elemente in argumente, ki smo jih postavljali. Pri tem pa bi prav gotovo bilo
               nespametno žrtvovati en sam košček državnih interesov Republike Slovenije. Slovenija
               in slovensko zunanje ministrstvo seveda morata braniti slovenske nacionalne in
               slovenske državne interese z drugimi državami in seveda iskati tam, kjer je mogoče,
               kompromise.</p>
               <p>Jaz se opravičujem gospodu Hvalici. Takrat, ko sem bil v njegovi poslanski skupini,
               njega tam ni bilo in upam, da se bova lahko vendarle v prihodnjih dneh sestala in bom
               tudi njemu posebej še na nekatera vprašanja odgovoril, mogoče posamič, mogoče v
               paketu. Rad se bom seveda pogovarjal v tej skupini, tudi s kolegom Hvalico o zunanji
               politiki, v kolikor bom seveda postal zunanji minister, pa tudi sicer.</p>
               <p>Mislim, da je kolega Henigman govoril o konsolidaciji vlage, pa je mislil na
               konsolidacijo vlade. Seveda tudi jaz mislim, da je treba konsolidirati predvsem
               vlado, čeprav je dan mokrišč. No, jaz sem v poslanski skupini Slovenskih krščanskih
               demokratov precej podrobno razlagal nekatere svoje izkušnje s področja zunanje
               politike in svoje načrte. Pri tem bi rad samo to rekel, da ne morem v tem trenutku
               prav vseh odgovorov imeti na vprašanja, ki se postavljajo. Ne vem, kako se bomo
               dokončno dogovorili glede SOPS-a, čeprav sodim, da je to vprašanje bistveno. Jaz
               verjamem, da bo parlament in da bo vsaka od vaših poslanskih skupin pri tem odigrala
               neko ključno vlogo.</p>
               <p>Kolegici Pozsončevi se zahvaljujem za nekaj lepih besed. S kolegico Pozsončevo sva v
               resnici kolega, saj sva skupaj sedela nekaj let v parlamentu, in zagotavljam vam,
               kolegica, da glede stališča, da je treba paziti na slovensko zemljo in da je treba
               zagotoviti čim večji delež slovenske zemlje za Slovenijo, glede tega stališča med
               nama ne bo spora, temveč si bova poskušala pomagati Seveda pa močno računam tudi na
               pomoč madžarske narodne skupnosti in na vašo pomoč morda pri še izboljšanju, pri še
               bolj odličnih odnosih s sosednjo državo Madžarsko, pri čemer bi lahko madžarska
               manjšina nam veliko pomagala, kot nam je pomagala že v preteklosti.</p>
               <p>Z velikim zanimanjem sem poslušal vehementno razpravo kolega Jelinčiča in z marsičem
               se strinjam. Glede preteklosti, glede zgodovine je žal tako, da jo je zelo težko
               spremeniti in da je zelo težko obuditi ljudi, ki so mrtvi, in nekatere stvari, ki so
               se zgodile v preteklosti, lahko samo obžalujemo. Kar zadeva predstavnike parlamenta v
               diplomatski komisiji in kar zadeva več kontaktov z državnim zborom, mislim, da tu ni
               spora in da se tu s kolegom Jelinčičem popolnoma strinjava - ne vidim nobenega
               razloga, zakaj ne bi v diplomatski komisiji sodeloval tudi predstavnik parlamenta, in
               to stvar bi predlagal takoj, ko bi postal zunanji minister.</p>
               <p>Skrbno sem poslušal tudi razprave kolega Zagožna, kolegice Dobrajčeve - obžalujem, da
               tako misli, kot je povedala - in kolega Jerovška. Upam, da bi se v prihodnosti,
               predvsem pa v tem letu lahko čim manj prepirali, da bi bilo čim manj incidentov, tudi
               takšnih, kakršnega je kolega Jerovšek opisal. Verjamem, da bo to leto težko. Volilno
               leto je leto, ki je usmerjeno vse drugam kot pa v zagotavljanje nekega splošnega
               interesa; v volilnem letu prevladujejo posebni interesi, strankarski interesi, pa
               vendarle si želim, da bi zunanjo politiko, če je le mogoče, čim bolj izvzeli iz
               strankarskih sporov. Želim si, da bi nacionalni interes definirali in nato tudi
               skupaj branili tu, v tej dvorani.</p>
               <p>Z vašo pomočjo, v kolikor bom izvoljen, bom poskusil zaupanje, ki ste mi ga tudi s
               svojimi izjavami sedajle izražali, upravičiti. Če pa bo kdaj kaj narobe, pa prosim,
               da me potegnete za rokav ali pa, da name naslovite svoje pripombe. Tudi če bodo trde
               in ostre, verjamem, da bodo dobronamerne, kajti vsi skupaj smo v službi te države.
               Sedaj bo že deseta obletnica slovenske demokracije in upam, da se bomo tej deseti
               obletnici vsi skupaj odgovorno in prijateljsko priklonili in da bomo enako tvorno,
               kot smo v začetku te države delovali, sodelovali tudi v tem desetem letu in morda še
               kakšna leta potem. Hvala lepa.</p>
            </sp>
            <sp xml:id="SDZ2-Redna-18-2000-02-02.sp27">

               <speaker>PREDSEDNIK JANEZ PODOBNIK:</speaker>

               <p>Hvala dr. Ruplu. Besedo želi kolega Bevk.</p>
            </sp>
            <sp xml:id="SDZ2-Redna-18-2000-02-02.sp28">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Imam zelo kratko vprašanje za
               bodočega ministra, dr. Rupla.</p>
               <p>Ne vem, če vam je znano, da je vlada Republike Slovenije pred kratkim sprejela mojo
               poslansko pobudo, da se partizanska bolnica Franja uvrsti na seznam svetovne kulturne
               dediščine pri Unescu. Zanima me, namreč, vaš pogled do tega predloga in na kakšen
               način lahko razvejana diplomatska mreža Republike Slovenije v tujini pomaga pri
               uspešni kandidaturi bolnice Franje za uvrstitev na seznam svetovne dediščine.</p>
               <p>Dejstvo je, da je prav od uspešnega lobiranja v mednarodnih organizacijah odvisen
               uspeh takih predlogov; predvsem pa ugled države temelji tudi na dejstvu, koliko enot
               nacionalne dediščini ima na svetovnem seznamu. Hvala lepa.</p>
            </sp>
            <sp xml:id="SDZ2-Redna-18-2000-02-02.sp29">

               <speaker>PREDSEDNIK JANEZ PODOBNIK:</speaker>

               <p>Hvala kolega Bevk. Ali želi še kdo od poslanskih kolegov in kolegic besedo? Ali
               želite, kandidat za ministra, odgovoriti na vprašanje?</p>
            </sp>
            <sp xml:id="SDZ2-Redna-18-2000-02-02.sp30">

               <speaker>DR. DIMITRIJ RUPEL:</speaker>

               <p>Poslancu Bevku bi rad odgovoril. Po informaciji, ki sem jo sedaj v klopi dobil, je
               stvar na dobri poti, da se reši.</p>
               <p>Moje osebno stališče pa je pozitivno s črtico. Se pravi, zelo pozitivno. Hvala
               lepa.</p>
            </sp>
            <sp xml:id="SDZ2-Redna-18-2000-02-02.sp31">

               <speaker>PREDSEDNIK JANEZ PODOBNIK:</speaker>

               <p>Hvala lepa. S tem zaključujem splošno razpravo oziroma razpravo.</p>
               <p>Prehajamo na odločanje. V skladu z drugim odstavkom 265. člena poslovnika se o
               imenovanju ministra glasuje tajno. V skladu z 97. členom poslovnika vodi tajno
               glasovanje predsedujoči s pomočjo generalne sekretarke državnega zbora in štirih
               poslancev, ki jih izvoli državni zbor na predlog predsedujočega. Predlog je
               naslednji: gospod Rudolf Moge, gospod Josip Bajc, gospod Vladimir Čeligoj in gospod
               Aurelio Juri. Član te komisije sem tudi sam kot predsedujoči. Ali kdo temu predlogo
               nasprotuje? <stage xml:id="SDZ2-Redna-18-2000-02-02.stage8">(Ne.)</stage></p>
               <p>Predlagano sestavo komisije dajem na glasovanje. Ugotavljamo prisotnost! <stage xml:id="SDZ2-Redna-18-2000-02-02.stage9">(68
               prisotnih.)</stage></p>
               <p>Kdo je za predlagano sestavo volilne komisije? <stage xml:id="SDZ2-Redna-18-2000-02-02.stage10">(63 poslancev.)</stage> Je kdo proti?
               <stage xml:id="SDZ2-Redna-18-2000-02-02.stage11">(Nihče.)</stage></p>
               <p>Ugotavljam, da je volilna komisija brez glasu proti sprejeta.</p>
               <p>V skladu z drugim odstavkom 97. člena poslovnika bodo poslancem vročene glasovnice
               tako, da pride vsak poslanec k mizi predsedujočega in pove svoje ime in priimek.
               Poslanec, ki mi bo pomagal pri izvedbi tajnega glasovanja, izroči vsakemu poslancu
               glasovnico, generalna sekretarka državnega zbora pa označi pri imenu in priimku
               poslanca v seznamu, da mu je bila le ta vročena. Glasuje se tako, da se na glasovnici
               obkroži beseda "za" ali "proti". V skladu z drugim odstavkom 98. člena poslovnika je
               neizpolnjena glasovnica ali glasovnica, ki ni izpolnjena v skladu s prej omenjenim
               navodilom, neveljavna.</p>
               <p>Na podlagi 241. člena poslovnika bo kandidat imenovan za ministra, če bo "za"
               glasovala večina poslancev, ki so oddali veljavne glasovnice. Glasovali bomo v
               dvorani. Poslanke in poslanci bodo izpolnjeno glasovnico oddali v glasovalno
               skrinjico, ki bo v dvorani pred predsedstveno mizo. Poslanec Jože Možgan bo glasoval
               s pomočnikom; za pomočnika si je izbral poslanskega kolega Jakoba Presečnika.</p>
               <p>Prehajamo na izvedbo tajnega glasovanja. Prosim poslance, ki mi bodo pomagali pri
               glasovanju, da se takoj zglasijo v sobi 117, kjer bomo prevzeli volilni material.
               Glasovanje se bo pričelo ob 17.30 uri in bo trajalo 15 minut, do 17.45 ure. Sejo bomo
               nato nadaljevali ob 17.55 uri.</p>
               <p>Prehajamo na izvedbo glasovanja.</p>
               <stage xml:id="SDZ2-Redna-18-2000-02-02.stage12">(Seja je bila prekinjena ob 17.18 uri in se je nadaljevala ob 17.56 uri.)</stage>
            </sp>
            <sp xml:id="SDZ2-Redna-18-2000-02-02.sp32">

               <speaker>PREDSEDNIK JANEZ PODOBNIK:</speaker>

               <p>...kolegice in kolegi. Nadaljujemo sejo. Ugotavljamo prisotnost! Ugotavljamo
               prisotnost! <stage xml:id="SDZ2-Redna-18-2000-02-02.stage13">(64 poslancev in poslank.)</stage></p>
               <p>Zbor je sklepčen in lahko odloča.</p>
               <p>Objavljam izid glasovanja. Zapisnik o ugotovitvi izida glasovanja o imenovanju
               ministra za zunanje zadeve. Glasovanje je potekalo v sredo, 2. februarja leta 2000, v
               prostorih državnega zbora Republike Slovenije. Razdeljenih je bilo 74 glasovnic,
               oddanih je bilo 74 glasovnic. Neveljavnih je bilo 6 glasovnic. Veljavnih je bilo 68
               glasovnic. "Za" je glasovalo 55 poslancev, "proti" pa 13 poslancev.</p>
               <p>Na podlagi izida glasovanja ugotavljam, da je bil za ministra za zunanje imenovan dr.
               Dimitrij Rupel.</p>
               <p>Spoštovani gospod minister dovolite mi, da vam v svojem imenu in v imenu državnega
               zbora k izvolitvi iskreno čestitam v pričakovanju tesnega in korektnega sodelovanja z
               vami. Prosim dr. Dimitrija Rupla, ministra za zunanje zadeve, da priseže pred
               državnim zborom. Prosim.</p>
            </sp>
            <sp xml:id="SDZ2-Redna-18-2000-02-02.sp33">

               <speaker>DR. DIMITRIJ RUPEL:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije.</p>
            </sp>
            <sp xml:id="SDZ2-Redna-18-2000-02-02.sp34">

               <speaker>PREDSEDNIK JANEZ PODOBNIK:</speaker>

               <p>Prosim, če podpišete.</p>
               <stage xml:id="SDZ2-Redna-18-2000-02-02.stage14">(Pripomba iz klopi. Smeh poslancev.)</stage>
            </sp>
            <sp xml:id="SDZ2-Redna-18-2000-02-02.sp35">

               <speaker>DR. DIMITRIJ RUPEL:</speaker>

               <p>Torej upam, da smeh, ki ga slišim, pomeni smeh odobravanja, smeh prijateljstva. Jaz
               se vam zahvaljujem za to prijateljstvo in za to odobravanje in upam, da se bomo še
               večkrat srečali za skupno stvar. Hvala lepa. <stage xml:id="SDZ2-Redna-18-2000-02-02.stage15">(Ploskanje.)</stage></p>
            </sp>
            <sp xml:id="SDZ2-Redna-18-2000-02-02.sp36">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod minister. Hvala lepa. S tem zaključujem to točko dnevnega reda in
               prekinjam 18. sejo državnega zbora Republike Slovenije. <stage xml:id="SDZ2-Redna-18-2000-02-02.stage16">(SEJA JE BILA PREKINJENA
                  2. FEBRUARJA 2000 OB 18.00 URI.)</stage>
               </p>
            </sp>
         </div>
      </body>
   </text>
</TEI>