<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Izredna-19-1998-01-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|267E2C478FB9565DC125659800424344</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=267E2C478FB9565DC125659800424344</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-19-1998-01-22.DZ" n="19">
               <name>Izredna</name>
               <date when="1998-01-22"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-19-1998-01-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 19. izredne seje</stage>
            <stage type="date">(22. januar 1998)</stage>
            <stage type="chairman"> Sejo jsta vodila Miroslav Luci, podpredsednik državnega zbora in Andrej
            Gerenčer, podpredsednik državnega zbora.</stage>
            <stage type="time"> Seja se je pričela ob 10.13 uri.</stage>


            <sp xml:id="SDZ2-Izredna-19-1998-01-22.sp1">

               <speaker>PODPREDSEDNIK MIROSLAV LUCI:</speaker>

               <p>Pričenjam nadaljevanje 19. izredne seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Roberto Battelli, Jožef Špindler, za dopoldanski del seje,
               Jožef Košir, za popoldanski del seje, Jožef Zimšek, za popoldanski del seje, Pavel
               Rupar, za dopoldanski del seje, Peter Hrastelj, za dopoldanski del seje, Alojz
               Vesenjak, za popoldanski del seje, Darinka Mravljak, za dopoldanski del seje, Janez
               Janša, Jurij Malovrh, od 16.00 ure dalje.</p>
               <p>Prosim, da ugotovimo prisotnost v dvorani! Ugotavljam, da je prisotnih 66 poslank in
               poslancev, tako je zbor sklepčen in lahko odloča.</p>
               <p>Na sejo sem vabil predsednika Vlade Republike Slovenije, dr. Janeza Drnovška,
               podpredsednika vlade in pa seveda člane Vlade Republike Slovenije. Vabljeni so tudi
               predstavniki Urada predsednika Republike Slovenije in predstavniki Državnega sveta
               Republike Slovenije, predstavnik Ustavnega sodišča Republike Slovenije, predstavnik
               Računskega sodišča Republike Slovenije, predstavnik Varuha človekovih pravic,
               guverner Banke Slovenije dr. France Arhar, generalni direktor Zavoda za pokojninsko
               in invalidsko zavarovanje gospod Janez Prijatelj, generalni direktor Zavoda za
               zdravstveno zavarovanje Slovenije gospod Franc Košir. Vsi prisrčno pozdravljeni!</p>
               <p>Na današnjem zasedanju 19. izredne seje bomo nadaljevali s prekinjeno obravnavo <title>2. TOČKE DNEVNEGA REDA, TO JE PREDLOG PRORAČUNA REPUBLIKE SLOVENIJE ZA LETO 1998.</title>
               </p>
               <p>Tako prehajamo na prekinjeno 2. točko dnevnega reda, to je na obravnavo predloga
               proračuna Republike Slovenije za leto 1998.</p>
               <p>Smo pri razpravi poslank in poslancev. Besedo dajem prvemu Francetu Pukšiču. Gospod
               Pukšič, izvoli. Prosim za mir v dvorani!</p>
            </sp>
            <sp xml:id="SDZ2-Izredna-19-1998-01-22.sp2">

               <speaker>FRANC PUKŠIČ:</speaker>

               <p>Dobro jutro, dober dan! Spoštovane poslanke in poslanci, spoštovani člani vlade!
               Danes smo 3.11. leta 1997. Svojo trditev bom seveda argumentiral. Če v tej državi kaj
               velja in če v tem državnem zboru velja poslovnik državnega zbora, ki ga imamo
               poslanci kot biblijo za svoje delo, potem piše na strani 102 v 215. členu naslednje:
               "Predlog državnega proračuna mora vlada predložiti najkasneje do 1. oktobra tekočega
               leta." Torej tu piše "mora". Če je temu tako in seveda v naslednjih členih tega
               poslovnika piše o 25-dnevni razpravi poslancev po odborih, o 7-dnevnem roku do sklica
               in danes o drugem dnevu splošne razprave proračuna, je to 3.11.1997. Če pa danes ni
               3.11.1997, potem pa, spoštovane poslanke in poslanci, ne drži poslovnik državnega
               zbora oziroma za tem nikjer ne pišejo, kaj sledi, če se seveda poslovniških določil,
               poslovnika ne drži Vlada Republike Slovenije, za katero pa ugotavljam, da se jih
               seveda vrsto časa, vsaj to leto, kar sem poslanec, ni držala. Verjetno se svojega
               poslovniškega dela ali vsaj normalnega dela tudi ni držalo vodstvo državnega zbora,
               zato danes imamo 18. izredno sejo, hvala jim za 18. izredno sejo in še bolj prisrčna
               hvala za to, da imamo 23. točk dnevnega reda. Razumem, da so lahko in da je lahko
               število izrednih sej tudi veliko, vendar ne razumem, da so na izrednih sejah z 20 in
               več kot 20 točk dnevnega reda. Pa kakorkoli, to za začetek. Torej definitivno seveda
               nismo 3. novembra lanskega leta, leta 1997, ampak definitivno smo 21. januarja leta
               1998, torej kršen je poslovnik, to je popolnoma jasno.</p>
               <p>Spoštovane poslanke in poslanci, v kolikor bo pač moteno delo, potem ne bo moja
               razprava eno uro, ampak bo tri ure trajala. Obljubim vam, resnično vam obljubim, da
               bom govoril takrat, ko bom imel te pogoje. Hvala lepa.</p>
               <p>Ko sem pred letom dni za to govornico poskušal v nekih stavkih orisati stanje v
               tistem delu države, ki ga z drugimi kolegi poslanci v parlamentu zastopam, so se
               nekateri celo nasmihali.</p>
               <p>Takrat se mi je zdelo to nesprejemljivo, skoraj ponižujoče. Danes sem o odnosu vlade
               do mojih krajev prepričan. Večina vladnih odločitev je moj strah, da bodo kraji, ki
               sem jih pred letom tukaj omenil, še bolj pozabljeni, le potrdila. Glede na visoke in
               široke obljube, tudi kolegov poslancev Slovenske ljudske stranke, ko je ta vstopala v
               vladno koalicijo, bi pričakoval, da bo vladajoča koalicija za kraje, ki so za
               Ljubljano bogu za hrbtom, bolje poskrbela. Pa ni, upam trditi. Ne bom vabil v
               Slovenske Gorice, kajti vabila ne zaležejo. Kolegi iz Slovenske ljudske stranke pa
               kar naenkrat morda slabše vidijo. Če pa je njihov vid dober, potem mi naj ne
               zamerijo, če rečem, da so z vstopom v vlado postali, vsaj nekateri, povzpetniški.
               Tako si upam reči, vsaj tistim, ki prihajajo na zborovanja in prireditve ter
               obljubljajo tisto, kar je nemogoče.</p>
               <p>Spomnite se, lepo je biti na zborovanju, kjer ti ploskajo, vendar svoje obljube,
               kolegi, potem poskušajte tudi izpolniti. Če ne, seveda obstajajo tudi druge možne
               poti, ampak to je vaš odstop, če ne izpolnite tistega, kar ste obljubaljali.</p>
               <p>O vladnih odločitvah, ki jih vlada predlaga, seveda sprejema in izvaja. Ugotavljam,
               da ta vlada ni resna, da je njen prvi interes zgolj lastni obstoj, in držanje v sedlu
               osla, osla, ki se mu reče državljani. Pa brez zamere. Dokler ne bo uboga jezna žival
               seveda poginila. Kako je na periferiji? Na periferiji že umira. Brezposelnost se ne
               zmanjšuje. Po zadnjih podatkih je na širšem mariborskem področju več kot 22%
               brezposelnost. To je številka na prvem mestu, kjer širša mariborska regija v tej
               državi tudi vodi. Vsaj po nečem. Vendar, žalostno po brezposelnosti.</p>
               <p>To, gospodje, je rezultat vladanja te slovenske vlade. Sredstva za demografsko
               ogrožena območja so se iz 0,23% zmanjšala pod 0.05% v tem letu, ampak o tem seveda
               več kasneje.</p>
               <p>Že sedaj pa moram povedati, da velik del prebivalcev v našem koncu tolče skrajno
               revščino. Uradno je bilo povedano, da okrog 13% prebivalcev. Upam si trditi, da je
               tega celo več. Večji del te revščine se tolče prav na periferiji, na demografsko
               ogroženih območjih. Gospodje, če vam druga opozorila ne zaležejo, morda le namig, ki
               ga večina vas oziroma nas poslancev, glede na vašo oziroma našo politično preteklost,
               mora razumeti. Reven državljan je nevaren, ker ga politični predznaki ne zanimajo.</p>
               <p>Spoštovane gospe, spoštovani gospodje! Pri samem proračunu, predlogu proračuna za
               leto 1998, se bom osredotočil na naslednje sklope - prvi med njimi so investicije v
               šolstvu. Če dovolite, bom začel z naslednjimi ugotovitvami:</p>
               <p>V proračunu, v memorandumu v Poročevalcu, številka 60/2, na 34. strani piše takole:
               "Na področju osnovnega izobraževanja bo največ poudarka na kulikularni prenovi, ki bo
               dala strokovne podlage za postopen prehod na 9-letno šolanje. Istočasno bo v tem
               segmentu potekala tudi intenzivna priprava učiteljev na predvidene spremembe in nove
               metode dela pri pouku. Zato bo izobraževanje učiteljev, torej ob pridobivanju visoke
               izobrazbe, kar stalna strokovna prioriteta." O tej problematiki sem že govoril za to
               govornico, ko sem opozoril, da za seminar, ki poteka v Ljubljani, nimajo enakih
               materialnih stroškov učitelji in učiteljice iz periferije. Konkretno, tridnevni
               seminar, ki se ga udeležijo učitelji v Ljubljani, pomeni za periferijo izven
               Ljubljane približno 50.000 tolarjev stroškov, za šolo v Ljubljani pa približno 15.000
               tolarjev. Res je, da je edino skupna kotizacija, torej enaka cena kotizacije, vse
               ostalo so pa drugi materialni stroški, od bivanja, dnevnic in tako dalje. Za to pa v
               materialnih stroških šole zunaj periferije ne dobijo več. Nisem predlagal, da bi bilo
               potrebno razločevati po materialnih stroških po perifernih ali mestnih občinah, ampak
               sem takrat predlagal, naj bodo stroški izobraževanja za kateregakoli učitelja ali
               učiteljico srednjih ali osnovnih šol, za to, da pridobivajo na strokovnosti, pod
               enakimi materialnimi pogoji. Te materialne pogoje naj pokrije ministrstvo, torej za
               vse šole enako. V kolikor tega ni, je jasno samo iz tega primera, da v enem takšnem,
               samo za enega učitelja za trodnevni seminar neka šola na periferiji izgubi 35.000
               tolarjev materialnih stroškov, ki bi jih seveda lahko namenila v kaj drugega. Na tem
               področju ni bilo narejenega popolnoma nič in zato napoved iz memoranduma ne drži.</p>
               <p>Ob posodobitvi pouka, nova učna tehnologija, bomo nadaljevali s posodabljanjem
               šolskih prostorov. Jasno, s ciljem odprave dvoizmenskega pouka, kar je tudi eden od
               pogojev za prehod na daljše devetletno šolanje.</p>
               <p>Gospe in gospodje, ob posodobitvi pouka in z novo učno učno tehnologijo moramo
               seveda imeti za to tudi prostore, v katerih bo ta nova učna tehnologija in to naj bi
               bilo ob uveljavitvi devetletne šole približno enako za vse otroke v Republiki
               Sloveniji. Pa se vprašam za koga in za katere učence to velja. Za investicije na
               demografsko ogroženih območjih v veliki meri ne. Lansko leto maja smo imeli razpravo
               glede investicij v osnovno šolstvo. Tu za to govornico smo pozvali vlado Republike
               Slovenije, da pripravi nekako merila, spremembe zakona o financiranju oziroma o
               zaključevanju odprtih investicij v Republiki Sloveniji, v občinah, kjer so
               investicijske vrednosti samo v eno šolo dvakrat večje, kot pa so proračuni z
               zagotovljeno porabo v teh občinah. Veste, ali ne veste? Verjamem, da veste, verjamem
               pa tudi, da se sprenevedate in nočete in ne želite slišati resnice. V marsikateri
               občini so si pomagali z najemanjem kreditov tudi za infrastrukturo, da lahko
               "suportirajo" tistih svojih 50% investicije za družbene dejavnosti, to je investicije
               v šolstvo, v telovadnice, dvorane, to je takih prostorov, kjer ti otroci v teh krajih
               tega še nikoli niso imeli. Ne gre za izboljšave, ne gre za nove, ne vem kakšne,
               posodobitve, ampak gre za osnovne elemente po osnovnih merilih.</p>
               <p>Na anomalijo planiranja in seveda soinvestiranja države pri investicijah v osnovno
               šolstvo je opozoril tudi finančni minister na odboru za finance, ko je opozoril, da
               se je šolski tolar trošil brez realnega pokritja v proračunu. Vendar sem prepričan,
               da gre ta očitek ne samo na ministrstvo za šolstvo, ampak ta očitek predvsem kritično
               leti na celotno vlado Republike Slovenije. Spomnimo se, lansko leto je iz investicij
               za šolstvo bilo vzetih 1 milijardo 728 tisoč tolarjev za nakup Ljudske pravice.</p>
               <p>O tem danes ne bom več govoril, ker je to druga tema, pa vendar ni druga, popolnoma
               je vezana na ta proračun, popolnoma je vezano na investicije v šolstvo, ker če je
               vlada to želela izven plana, tako kot je opozoril tudi minister za finance, potem bi
               naj zagotovila za to tudi dodatna sredstva. Pričakujem, da bo to naredila v tem
               proračunu za letošnje leto in na investicijah za šolsko sfero <stage>(govorim o osnovnih
               šolah, srednjih šolah ter visokih in višjih šolah)</stage> to tudi naredila.</p>
               <p>Navsezadnje so pozivi ravnateljev, dekanov fakultet in tako dalje dovolj zgovorni,
               da opozarjajo, da je seveda zaradi pomanjkanja za financiranje pri posameznih
               fakultetah zmanjšaja intenzivnost gradnje, predvsem zaradi tega, ker za že opravljeno
               delo niso dobili povrnjenih sredstev oziroma plačanih storitev. Kaj pa to pomeni na
               drugi strani za te delavce, instalaterje, ki delajo na teh investicijah, si lahko
               samo mislite. Jaz sem že povedal, da od tega, ali bo ta investicijski denar
               zagotovljen za odprte in že narejene investicije, ne zavisijo, vendar na žalost, ne
               zavisijo naše poslanske plače, ne zavisijo ministrske plače, ne zavisi plača
               podpredsednika in predsednika Vlade Republike Slovenije, ampak zavisijo od teh
               investicijskih denarjev plače, osebni dohodki delavcev, tistih, ki so vložili svoje
               delo v družbene dejavnosti, v šole, v telovadnice itn.. To so plače, ki se gibljejo
               tam od 50.000 do 70.000 tolarjev neto, torej te plače pa so seveda od tega odvisne in
               marsikatero dobro stoječe podjetje je zaradi teh anomalij danes na robu propada.
               Gospe in gospodje, zavedajmo se resnosti in pred sprejetjem proračuna zahtevajmo od
               ministrstva za šolstvo in šport dokončni prerez in vpogled, kdaj, v katerem času in
               kako bo pokrilo svoje obveznosti, ki so prevzete s strani države. To je nujno, če
               hočemo seveda imeti tu čisto sliko in šele od tu nadaljevati nove investicije.</p>
               <p>Zakaj je to več kot potrebno, bom nadaljeval z naslednjo ugotovitvijo, ki piše v
               proračunu in za katero se, gospe in gospodje, tudi namenjajo zopet neka dodatna
               sredstva oziroma investicijska sredstva za odpiranje nove investicije, ki ni bila v
               državnem zboru ne povedana, ne predstavljena, pa bo jutri ali pojutrišnjem "izletela"
               tako kot je "izletelo" ven oziroma toliko problemov prinesla, kot jih je prinesla
               investicija ob nakupu Ljudske pravice. Kdo in kje se je odločil, da se bo financirala
               univerzitetna športna dvorana v Ljubljani? Koliko ta investicija stane? Kdo je temu
               državnemu zboru ali odboru za šolstvo in šport podal finančno konstrukcijo? Nihče. V
               proračunu Republike Slovenije za leto 1998 je predvidenih 50 milijonov. Zakaj? Ta
               investicija, kolikor je meni znano, iz neuradnih virov, bi se gradila univerzitetna
               športna dvorana na zemljišču, katerega ni last Mesto Ljubljana ali republika, ampak
               je last nekega podjetja. Ta športna dvorana ne bo namenjena predvsem ne univerzitetni
               populaciji, ampak bo namenjena predvsem visokim športnim tekmovanjem, skratka
               profesionalnim športnim sferam. Če je temu tako, naj to dvorano gradijo profesionalne
               športne sfere same. Ne strinjam se, da gre investicijski denar iz proračunov,
               davkoplačevalcev, za neko megalomansko investicijo v današnjem času, ko nimamo
               pokrite investicije ne na fakultetah v Mariboru, ko nimamo pokrite investicije ne na
               pravni fakulteti, ne na šoli za družbene vede, ne na visoko upravni šoli. Niz odprtih
               investicij na srednjih šolah, kjer se število dijakov vsako leto povečuje, in seveda
               veliko odprtih investiciji in obveznosti države do investicij za osnovno šolstvo.</p>
               <p>Gospe in gospodje! To je katastrofa. Je pod eno postavko petdeset milijonov, s
               tankimi črkami napisano, in seveda zadeva bo šla mimo. Bo šla mimo, tudi mimo tega
               parlamenta, glede na to, kakšno je seveda zanimanje tega parlamenta. Ne dovolimo, da
               bo zopet politični interes nekoga to zadevo naprtil ministrstvu za šolstvo. Potem bo
               jok in stok zopet pri investicijah prav na tem ministrstvu. Če kdo hoče to
               investicijo, jo naj tu obelodani, naj pove, od kod bo sredstva vzel. Da se jemljejo
               sredstva iz zakona, ki je bil pripravljen za dodatni tolar v šolstvu, zakona gospoda
               Mogeta, in da gredo ta sredstva v nenamenske investicije, se seveda ne more s tem
               strinjati nihče.</p>
               <p>Res je tudi, da po zahtevah v roku enega leta ni bilo podano celovito poročilo
               ministrstva za šolstvo in šport o sredstvih, ki so namenjena po zakonu o šolskem
               tolarju. Torej, tudi ta zahteva ni bila izpeljana. Upajmo, da bo to v naslednjem
               letu. Če bi vlada imela resen namen, tako kot piše v memorandumu, v prihodnjih letih
               zagotoviti dovolj sredstev v investicije in opremo, bi morala priti - to, kar sem že
               rekel, pa bom ponovili kot sklep - pred poslance državnega zbora, s celovito
               rešitvijo vseh do sedaj odprtih investicij na šolskem področju. Vseh do sedaj odprtih
               investicij: v osnovnem šolstvu, srednjem šolstvu, visokem šolstvu. In seveda posebej
               o tem, kdo, kam in zakaj univerzitetna športna dvorana v Ljubljani. To je nov
               Cankarjev dom. To je investicija - po neuradnih podatkih, uradnih tako ali tako
               nimamo, gospe in gospodje - od trideset milijonov do šestdeset - baje zadnja verzija
               - šestdeset milijonov nemških mark. Ali veste, koliko je to denarja? To je več
               denarja, kot ga dobi ministrstvo za šolstvo in šport že v enem letu za vse
               investicije na vseh prej naštetih postavkah. Približno 6 milijard 400 je v letošnjem
               proračunu. Zato je nujno, da pred sprejetjem tega državnega proračuna te podatke
               poslanci državnega zbora dobimo. Da se ne bo dogajalo, da bodo investicije za šolstvo
               odvisne, predvsem po višini in času, od močnih ali slabih političnih botrov.</p>
               <p>Druga pomembna postavka v proračunu Republike Slovenije in v memorandumu, v katerem
               piše, so tudi sredstva za regionalni razvoj. Vse, kar tu notri piše, seveda ne bo
               držalo. Drži pa nekaj: "Težišče sedanje regionalne politike je usmerjeno v ohranjanje
               poselitve demografsko ogroženih območij in gorskovišinskih območij z omejenimi
               naravnimi pogoji za pridelavo hrane ter obmejnih območij. Območja, ki so demografsko
               ogrožena, obsegajo 61% teritorija in 24,6% prebivalcev." Torej, gospe in gospodje, to
               drži. Žalostno, pa vendar resnično! Ko govorimo o 61% teritorija Republike Slovenije
               - na levi strani sedi pet ljudi iz slovenske vlade - pet ljudi! Kje je sedaj
               predsednik vlade? Kje je podpredsednik? Kje ste, gospodje ministri?! Ni vas! Izginili
               ste v mišje luknje. Sram vas je, ker ste vodje takšne države! Verjamem, lahko vas je
               sram. Sramota! In, seveda, gospe in gospodje poslanci, tudi za vas ni ravno najlepše,
               da je dvorana na pol prazna. Govorimo o 61% teritoriju Republike Slovenije! Razen, če
               smo med tem časom že kaj prodali Hrvatom - tega pa ne vem. Govorimo o 24,6% številu
               prebivalcev! V veliki meri govorimo o tistih prebivalcih, o tistih, o katerih govori
               tudi uradna statistika, 13 in več procentov revščine v Republiki Sloveniji -
               pravzaprav tudi o teh govorimo.</p>
               <p>Torej, drži. Kaj drži? Drži to, o čemer sem jaz lansko leto govoril velikokrat za to
               govornico, z grafoskopom pokazal to 61% revščino. Pa se je veliko poslancev, pa tudi
               novinarjev, temu nasmihalo. Danes to piše v memorandumu, ki ga ni pisal opozicijski
               poslanec, ampak ga je pisala ta vlada, ki jo je sram, da bi to še enkrat slišala in
               pogledala v obraz.</p>
               <p>Spodbude, ki jih država zagotavlja tem območjem, seveda obsegajo... in tako dalje,
               tu našteva. Sedaj tu notri našteva, da so bile lanskoletne spodbude 0,13% BDP-ja. Od
               tega govori, da so bile v letu 1992 te spodbude 0,23%. To, kar v Poročevalcu piše, ni
               res! Ali po naše, slovenjegoriško ali po haloško, mi temu rečemo - to je laž! Kot sem
               prej argumentiral ob začetku datum 3.11.1997, bom tudi to z argumenti dokazal in
               pojasnil.</p>
               <p>19.9., leta 1997, smo dobili z ministrstva za ekonomske odnose in razvoj: zadeva,
               problematika spodbujanja razvoja demografsko ogroženih območij, priprava proračuna za
               leto 1997. Iz teh podatkov je razvidno, da je bilo v letu 1991 res 0,23 BDP-ja za
               demografsko ogrožena področja, vendar iz poročila, ki ga je pripravilo ministrstvo za
               ekonomske odnose in razvoj. Od tu je seveda stopnja naslednja: v letu 1992 0,14, v
               letu 1993 0,13, 1994 0,14, 1995 0,1, v letu 1996 0,09. Za lansko leto, uradnega
               dokumenta nimam, seveda po podatkih, ki jih pač imamo, si lahko izračunamo približno
               0,06. Poglejte, v Poročevalcu pa piše, da je bilo lansko leto 0,13. To ni res. Res ni
               zato, ker je bila v letu 1996 ena milijarda 131 in za eno milijardo 131 piše 0,09. Za
               leto 1997 v proračunu je bilo milijardo dvesto pa nekaj, glede na proračun 730, 740
               milijard je to približno, tako kot sem že rekel približno 0,06%. To pomeni 6 stotinov
               procenta bruto domačega produkta. Tu govoriti, da je pa to 13 stotinov procenta,
               seveda ne drži. Res je, da so ti podatki, ki jih primerja iz leta 1991 in seveda do
               lanskega leta, ne gredo skupaj, ker verjetno je tu povzel tudi vsa ostala sredstva,
               ki so investicijska sredstva na demografsko ogroženih območjih, šolstvo, ki so preko
               kmetijstva bila itd., preko drugih resorjev podana, vendar to niso isti podatki. V
               letu 1998 bo obseg sofinanciranja naložb v izgradnjo lokalne gospodarske
               infrastrukture na demografsko ogroženih območjih realno povečan v primerjavi z 1997.
               letom. Kako izgleda ta realna povečanost? V proračunu piše 130%. Ja, vprašanje je,
               kako računamo. Matematika je pač orodje za nek izračun. Lansko leto je bila ena
               milijarda 200 na proračunsko številko 740 milijard. Letos je ena milijarda 580
               milijonov na proračunsko številko 844 milijard. Gospe in gospodje, to ni realno
               povečanje. Če bi hoteli realno za 30% povečati, bi morali imeti letos na tej postavki
               najmanj 1,8 približno 2 milijardi tolarjev. Če pa bi seveda želeli in hoteli na tej
               postavki slediti sklepom državnega zbora, ki so bili sprejeti soglasno, potem bi
               morali spoštovati predvsem naslednje sklepe.</p>
               <p>Prvi takšen sklep je bil: priprava zakona o spodbujanju skladnejšega regionalnega
               razvoja.</p>
               <p>Drugi sklep je bil: zagotovitev obsega sredstev za pospeševanje skladnejšega
               regionalnega razvoja v višini 0,23% BDP, torej raven leta 1991, in postopnega
               povečanja na primerljivo raven v državah Evropske unije.</p>
               <p>Gospe in gospodje, ti sklepi so bili 25.7. leta 1997 sprejeti v tem državnem
               zboru.</p>
               <p>Tretji med temi sklepi je: zagotovitev sredstev občinam za spodbujanje gospodarskega
               razvoja in še nekaj teh sklepov.</p>
               <p>To pomeni, če bi želeli slediti tem sklepom, za katere se je obljubljajo, da v
               proračunu leta 1997 ni možno, ker se je leto izteklo in ni proračun, ampak poračun in
               se bo to upoštevalo v proračunu za leto 1998, bi seveda, gospe in gospodje, morali
               imeti na tej postavki v letošnjem letu približno 4 krat več sredstev, kot jih imamo.
               To je približno 4,5 milijarde tolarjev na postavki za demografsko ogrožena območja.
               To bi bila potem nekako sredstva, primerljiva z ostalimi državami v Evropi.</p>
               <p>Kako zgledajo ta sredstva v ostalih evropskih državah, bi vam povedal naslednje.</p>
               <p>Sredstva, posebej namenjena regionalnemu razvoju v Sloveniji, sredstva za
               demografsko ogrožena območja so razmeroma nizka. Tu seveda še takrat govori o 0,13%
               BDP, to je bilo leta 1994, ko je bil predlog zakona o spodbujanju regionalnega
               razvoja v prvi obravnavi. To je 12 dolarjev na prebivalca, medtem ko so v drugih
               evropskih državah, na podobni stopnji razvitosti, torej na podobni stopnji razvitosti
               kot Republika Slovenija, ta sredstva precej višja. V letu 1990 je imela Irska 97
               dolarjev, v primerjavi z nami, ki smo imeli 12 dolarjev na prebivalca; Portugalska
               37, Španija 50, Grčija 39 in tako dalje. Skratka na tem področju je bistveno premalo
               narejenega.</p>
               <p>Piše pa, naprej v memorandumu, da bo ustanovitev, torej v letošnjem letu se je
               zgodilo še kaj in marsikaj, med ostalim tudi ustanovitev sveta za regionalni razvoj,
               torej svet, skladi, medresorske komisije, razvojni programi, informacijski sistemi.
               Poslušajte, še kaj, še rabimo, še pet, pet podkomisij, pet dodatnih svetov, ja, eno
               stolpnico moramo zgraditi, da bodo te komisije sedele. Bog ne daj, da bi bile kje
               drugje, sredi Ljubljane, to absolutno, s tem se že moramo naprej sprijazniti in
               strinjati. In veste koliko pomagajo te komisije? Še tista minimalna sredstva, ki jih
               dobijo posamezni skladi ali ministrstva, bodo te komisije porabile. Ja, bodo pa nekaj
               naredile, še dodatne nove kupčke projektov, študij, raziskav. Veste, koliko to pomaga
               eni ženici v Halozah, ko gre dnevno dvakrat po vodo 3 km daleč. Veliko verjetno res
               ne. Pomaga pa zamegljevanju. Pomaga pa proračunu, v katerem je 845 milijard tolarjev,
               da je čimbolj zamegljen. Temu pa pomaga, da se da ribariti v kalnem. Namesto vsega
               tega, spoštovana slovenska vlada, ki te ni, ki si odšla v mišje luknje, ti povem
               naslednje. Upoštevaj sklepe državnega zbora, ki so bili sprejeti 25.7.1997 v tem
               parlamentu in pripravi zakon o spodbujanju skladnejšega razvoja oziroma ga daj v
               drugo obravnavo ter zagotovi sredstva občinam za spodbujanje gospodarskega razvoja.
               Če boš to naredila, verjemi, da boš najboljše naložila ta sredstva prav na tista
               območja, ki so najbolj potrebna.</p>
               <p>Gospe in gospodje, preden bom zaključil z zadnjima dvema sklopoma, bi samo opozoril,
               ali pa... Da, opozoril Vlado Republike Slovenije, da je verjetno, jaz verjamem,
               napaka v Poročevalcu pri postavki ministrstva za obrambo, in sicer, tam, kjer govori
               o sredstvih za požarni sklad. Tam piše 26%, sredstva za požarni sklad se zbirajo od
               zavarovalnin, od zavarovalnic. V lanskem letu se jih je zbralo 787 milijonov in še
               nekaj. Zato se planira, da jih bo na tej postavki letos vsaj približno 1 milijarda.
               Upam, da je to lapsus pri sestavljanju proračuna, da bodo ta sredstva tudi v predlogu
               proračuna za leto 1998 tudi tako zapisana. Torej, 1 milijarda za požarni sklad. Kam
               in kako se delijo ta sredstva, vas ne bi obremenjeval. Pa vendar, če je vlada
               naredila sekretariat tega požarnega sklada v Mariboru in za njega postavila gospoda
               Ivana Sisingerja, pa bi danes namenila za ta sklad 200 milijonov, to pomeni
               norčevanje iz gasilske sfere in ta sklad potem popolnoma ničemur ne služi. S tem, da
               se ne bom opredeljeval, kaj pomeni in kaj je to, torej dodatki za sklad, komu še to
               služi, ne vem, ampak to je že druga tema. Pa vendar, na tej postavki verjamem, da je
               pomota, tam ne more biti 200, ampak je verjetno izpadla enka spredaj, ker bo 1
               milijarda 200.</p>
               <p>Opozorilo na investicije oziroma na postavko Transferji občinam. Še o tej postavki,
               gospe in gospodje, moram spregovoriti. Hvala lepa. Se opravičujem, vendar govoriti o
               transferjih občinam, o 103%, ni res. Tudi to je iz memoranduma laž, po
               slovenjegoriško in haloško. Laž, ki je prijeta za roge, ne samo za rep. 28 milijard
               na 740 milijonov proračuna je približno 37 tisočink procenta celotnega proračuna. 29
               milijard na 843 milijonov proračuna pa je 34 tisočink procenta proračuna. To pomeni
               iz 37 na 34. Ali razmerje 34 s 37 je dejanska porast v tem proračunu letos 91,8%. Ali
               z drugimi besedami, "deba plans". Torej, ne, da bi sledili inflaciji, ne da bi
               sledili proračunu, ki narašča. Poglejte, če je iz 740 na 843 12%, potem naj bo tudi
               iz teh 28 na novo številko tudi 12%, torej potem narašča vzporedno, kot narašča
               proračun. Namen zmanjšanja teh sredstev je verjetno jasen. Na ta način bomo, nekateri
               boste, seveda brez mene, že pokazali tem malomeščanom, ki bi še radi dodatne občine,
               tega pa že ne bomo dovolili. Bomo pač finančno pipco priprli. Dajte. Kako dolgo boste
               zmogli to delati, bomo videli. Vendar ne govorite o 103%, povejte, da ste pipco
               priprli na 92, to pomeni minus 8%. Gospe in gospodje, ali je kdo naredil inventuro,
               koliko sredstev je šlo nekoč v komunalne občine in koliko danes v te nove lokalne
               skupnosti? Koliko kilometrov cest, koliko kilometrov vodovodov? Koliko investicij v
               osnovno šolstvo in ostale družbene dejavnosti so se prav odvile v zadnjih treh letih?
               Se je kdo to vprašal. Verjetno vas je premalo, ki bi se o tem vprašali. Seveda, vsa
               ta sredstva, ki so prišla ali so odhodki iz države in so v občino, torej niso odhodki
               iz države v sosednjo državo Hrvatsko, tako kot smo sedaj to navajeni po milijone mark
               pošiljati čez mejo, ampak so odhodki v naše občine, na našem teritoriju, našim
               ljudem. Vsi ti odhodki, vsa ta sredstva so podprta. Se zavedate, s kolikimi
               samoprispevki? Se zavedate, s kolikimi pogodbami za vodovod? V eni izmed revnih občin
               v Slovenskih Goricah gradijo vodovodno omrežje,
               za katerega prispevajo občani, za primarni vodovod, 200.000 tolarjev - 200! Potem
               seveda pride še sekundarna izgradnja. Tega se nihče ni vprašal. Govoriti o
               neracionalnosti teh občin je, milo rečeno, sprenevedanje oziroma o tem lahko
               govorijo, tisti, ki sedijo v stolpnicah, tisti, ki pridejo na periferijo takrat, ko
               se kje kaj odpira in ko so pogrnjene mize z jedačo in pijačo - o tem lahko govorijo
               samo tisti. Tisti, ki pa na teh periferijah delate, tisti, ki ste iz teh občin,
               tisti, ki se v te občine vračate, živite s temi ljudmi, pa sem prepričan, da kaj
               takšnega ne morete govoriti. Seveda se ne čudim, po polurni ali tričetrturni
               razpravi, ko govorim o investicijah v osnovno šolstvo, ko govorim o demografiji, je
               slovenska vlada splahnela; samo trije so še vzdržali in to poslušajo. Hvala njim!
               Vendar ni moja kritika namenjena njim, kritika je namenjena vsem tistim, ki sedaj
               sedijo v pisarnah, odpirajo šampanjce in pijejo, ali pa sedijo ob kavici, vsem tem v
               tem državnem zboru, kjer imajo svoje prostore, vsem tem je namenjena kritika. Ob
               najpomembnejšem dokumentu, ki se sprejema v državnem zboru, to je o proračunu, ki ga
               je pripravila Vlada Republike Slovenije, morajo biti na levi strani. Predstavljajte
               si, kako bi izgledalo sprejemanje proračuna v občinah, kjer je predlagatelj župan, pa
               ga ne bi bilo zraven! Jaz si tega ne znam predstavljati, nekdo drug si pa lahko.</p>
               <p>Zato seveda pričakujem, poslanke in poslanci, podporo amandmajem, ki bodo vloženi,
               za dodatna sredstva na demografsko ogroženih območjih, za sredstva za investicije v
               šolski prostor ter seveda amandma za požarni sklad. Upam, da bo že odbor za lokalno
               samoupravo premislil in predlagal tehten amandma za sredstva k transferjem občinam.</p>
               <p>Pričakujem tudi podporo, ko bo v tem državnem zboru obravnavana sprememba zakona o
               dohodnini, ker bo takrat posebej govorila predvsem o spodbujanju investicij v
               stanovanjsko gradnjo mladim družinam. Tudi takrat pričakujem vašo podporo. Seveda
               pričakujem, da bo Vlada Republike Slovenije čimprej prišla tudi s predlogom zakona o
               financiranju v osnovno šolstvo. Posebej od ministrstva za promet in zveze pričakujem,
               da bo problem lokalnih cest, za katere se je izredno zavzelo v lanskem letu in na tem
               področju vsaj nekoliko premaknilo zadevo, da bo s pozitivnimi trendi na tem področju
               tudi nadaljevalo. Toliko bolj pričakujem podporo k tem predlogom, ker tokrat, za
               razliko od lanskoletne razprave v decembru, je kritika na proračun letela tako iz
               opozicijskih kot iz pozicijskih vrst, takrat seveda samo iz opozicijskih vrst.</p>
               <p>In od kod vzeti? Vsekakor ne pričakujem dvigovanja številk v proračunu, torej skupne
               vsote, ampak zmanjšati je traba proračunsko rezervo, ker tako, kot je že pred mano
               rekel Janez Janša, da država, tudi če bi pričakovala vojno stanje, pa upam, da ga ne,
               ali pa tudi, za kar ne vemo, takšne rezerve ne potrebuje. Ker ta rezerva pač lahko
               dobi čudne poti. Potem zniževanje manjših investicij po posameznih ministrstvih in še
               na katerih postavkah, ki so postavke za trošenje.</p>
               <p>Na teh postavkah pričakujem zmanjšanja, tako da bo ta proračun lahko resnično
               nekoliko bolj naravnan v tej smeri, v te tri segmente, o katerih sem govoril.</p>
               <p>In namesto zaključka, le moja misel. Resna vlada bi svoj obstoj vezala z naraščanjem
               revščine, primanjkljajem v proračunu in reševanjem demografsko ogroženih področjih.
               Hvala lepa.</p>
            </sp>
            <sp xml:id="SDZ2-Izredna-19-1998-01-22.sp3">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Pukšiču. Naslednji razpravljavec je gospod Alojz Peterle.
               Pripravi se naj gospa Helena Vencelj-Hren.</p>
            </sp>
            <sp xml:id="SDZ2-Izredna-19-1998-01-22.sp4">

               <speaker>ALOJZ PETERLE:</speaker>

               <p>Spoštovani gospod podpredsednik! Spoštovane poslanke in poslanci!</p>
               <p>Najprej se bom vprašal, kakšen bi moral biti proračun Republike Slovenije v letu
               1998. V osmem letu slovenske demokracije v sedmem letu slovenske samostojnosti in v
               letu, v katerem začenjamo pogajanja z Evropsko zvezo o našem polnopravnem članstvu.</p>
               <p>Predlog proračuna bi moral biti absolutno in prepričljivo v interesu države, bi
               moral biti pravočasen bi moral biti realen, skladen sam s seboj, pregleden in
               primerljiv, v interesu gospodarstva, varčevalen, protiinflacijski, stabilizacijski in
               razvojno usmerjen, povsem v skladu s strategijo Slovenije glede vključevanja v
               Evropsko zvezo. Moral bi biti odraz reform, v interesu slovenskih družin, pozoren do
               upokojencev, brez primanjkljaja, ne bi se smel norčevati iz ljudi in moral bi jačati
               zaupanje ljudi v državo.</p>
               <p>Ali je ta proračun v interesu državljanov naše države? Trdim, da tak proračun, tak
               predlog, kot smo ga prejeli, ni. Je kvečjemu v interesu koalicije, ki nas je prvo
               leto vladanja namesto jasnih reformnih prizadevanj, jasne volje po reševanju naših
               problemov, zaposlovala predvsem z svojimi notranjimi težavami in fevdalnimi boji za
               vplivne sfere v naši družbi.</p>
               <p>V interesu države bi bil uravnotežen proračun, brez primanjkljaja. Proračun, ki bi
               odražal jasne prioritete, dolgoročen cilje in strategije. Ta proračun je s tega
               vidika izraz stiske in nemoči, ne pa dogovorjenega koncepta koalicije v interesu
               države. Pravočasnost proračuna. Normalne demokratične države sprejemajo proračun za
               prihodnje leto pred koncem prejšnjega leta. Ne bom našteval držav, ki so seveda v
               izraziti večini. V skrajnem primeru se kdaj potegne odločanje v drugo leto. Če so
               roki preseženi, so predčasne volitve. Kar ima naša država po liberarno ljudski volji
               sedaj drugačen koledar s trinajstimi meseci, se novo finančno leto pravzaprav še ni
               začelo. Torej, imamo do finančnega silvestra še osem, do novega leta pa še devet dni.
               Kot poznam proceduro, do takrat predloga proračuna ne bo mogoče sprejeti, torej bo
               proračun zopet sprejet prepozno. Na kakšno posebno hitrost pa pri tem načinu
               sprejemanja ne računam, saj je vlada dala jasno vedeti z odločitvijo za šestmesečno
               financiranje po dvanajstinah, da se ji prav posebej ne bo mudilo. Torej bomo
               pridelali, tako računam, zopet vsaj polletno zamudo, če štejem samo leto, v katerem
               teče proračunska razprava.</p>
               <p>Realnost tega predloga proračuna. Da bi bil proračun realen, bi morale veljati
               predpostavke, na podlagi katerih je zgrajen, postavke, ki jih beremo v številkah in v
               obrazložitvah in moralo bi biti jasno, moralo bi veljati, kar govori vlada o že
               začetih ali šele napovedovanih političnih ukrepih. Že številke o ZPIZ-u ne veljajo.
               Ne gredo skupaj številke, ki jih ponuja vlada, in številke, ki jih publicira oziroma
               do njih prihaja ZPIZ za nekaj 10 milijard. Že nekateri drugi govorniki pred menoj so
               opozorili na lansko razliko, ki se je ne najde resno zapisane v tem dokumentu. Tudi
               ne veljajo številke, ki se nanašajo na protiustavno sprejete zakone, kot je bilo
               včeraj tukaj že govorjeno. Jasno je seveda, gospe in gospodje, da če ustava ni
               kriterij v tej koaliciji, kaj bi potem drobnjačili pri številkah in te številke gredo
               včasih v milijarde, o čemer bom še govoril. Edini veljavni kriterij, kot se zdi, je
               52 glasov za koalicijo, čemur jaz rečem zgolj količinsko pojmovanje demokracije z
               veliko odsotnostjo kakovosti.</p>
               <p>Prihodkovna stran, ki je opremljena s toliko čeji in biji; če bodo reforme uspele,
               če bo to sprejeto, če bo šlo tisto naprej po tem trendu in tako naprej, ne more biti
               prepričljiva. In naj ne grem na stran odhodkov, ki je seveda s prvo povezana. Dovolj
               je, da sem omenil ZPIZ, kjer gre, kot sem povedal, za nekaj 10 milijard razlike. Ne
               za milijone, poudarjam. Proračun bi moral biti skladen sam s seboj. Mislim na tisto,
               kar odkrije vsak naš državljan, ki se je naučil brati. Na skladnost besed na začetku
               dokumenta in na skladnost besed na njegovem koncu in seveda na skladnost med besedami
               in številkami. Trdim, bral sem dokument večkrat, da te skladnosti ni.</p>
               <p>Primerjajte oziroma predpostavljam, da ste to naredili, številke in memorandum in
               boste ugotovili, da so neskladja velika. Proračun bi moral biti pregleden in
               primerljiv. Opozicija, moram reči, je bila v lanskih razpravah o proračunu do neke
               mere uspešna. Dosegla je od vlade, da je letošnji pok Poročevalcev, ki se imenuje
               predlog proračuna, opremljen s kazalom. Lani namreč kazala ni bilo. Tako smo sedaj,
               bi rekel malo lažje, s pomočjo kazala ugotavljali, kakšna je nepreglednost tega
               proračuna. Tukaj bi rad povedal, da ne gre za tip ali velikost črk. Ne gre za
               vprašanje slabega vida, da ne bo pomote, gre za vprašanje, kam gre in komu gre denar
               oziroma za kaj gre denar.</p>
               <p>Nepreglednost pomenijo številne že omenjene in kritizirane splošne postavke, ki so
               se po ministrstvih močno okrepile in bo o njih še govora, ko bomo podrobneje govorili
               o posameznih področjih proračuna. Nepreglednost zame pomeni indeks 1253 pri
               proračunski rezervi. Tudi predgovornik je na to že opozoril, jaz bom povedal še nekaj
               besed več. Ta indeks seveda vnaša novo filozofijo vlade pri pripravi proračuna,
               predvsem pa pri njegovi realizaciji, kajti zadeva se je zgodila prvič v velikem
               obsegu pri lanskem proračunu, ko so bili Slovenci po svetu in v zamejstvu nekako
               kategorizirani v rezervne Slovence, kajti njihove več 100-milijonske potrebe so bile
               vnesene v proračunsko rezervo. Torej ta filozofija seveda sploh ne potrebuje več
               državnega zbora, razen za to, da blagoslovi tak proračun. Vse drugo potem je izven
               nadzora državnega zbora, zato je tak proračun s tako nepreglednostjo, s tako
               filozofijo seveda tudi udarec slovenski demokraciji oziroma demokratičnemu pojmovanju
               odločanja o tako pomembnem dokumentu, kot je državni proračun. In ta 1253, pa
               poglejte še druge številke o rezervah te države, tudi vse druge gredo gor, mislim, da
               vsaj z indeksom 600. To so seveda zopet milijarde, in te milijarde se bodo delile
               seveda v skladu s fevdalno razdelitvijo v vladi, in to je po mojem popolna
               investicija v lokalne volitve ob koncu tega leta, ko bodo tisti, ki so na pravi
               strani, lahko iz Ljubljane še kaj potegnili, ta župan 10 milijonov, drug 10 milijonov
               in bo dokazoval, da je na pravi strani in da je zmožen potegniti denar iz Ljubljane
               in na to ne bo imel državni zbor kot ključno telo odločanja v tej državi nobenega
               vpliva. Mi smo podelili koncesijo ministrom oziroma koaliciji, da razpolaga z velikim
               delom slovenskega premoženja oziroma denarja po mili volji v skladu s svojimi
               političnimi interesi. Tako ni bilo še nikoli v teh letih, odkar imamo slovensko
               demokracijo.</p>
               <p>In kar zadeva primerjave. Številne postavke so seveda nove, zato je primerjava z
               letom prej zelo otežena, zato tudi indeksi do neke mere veljajo oziroma veljajo samo
               do neke mere in to je spet zamegljevanje situacije. Ponovno pa mislim, da je sedaj
               napovedan nekakšen nov pristop, bi rekel standardiziranega proračuna, ampak ne
               verjamem, da se bo to v naslednjem letu zgodilo, kajti večina najav, da se bo kaj
               zgodilo, če beremo natančno proračunski memorandum, govori o tem, da se bo v
               naslednjih letih potrebno dogovoriti in odločiti o tem, za kakšne spremembe. Torej te
               vlade za ta leta niti ne potrebujemo, ker se ne bo odločala o resnih reformah. In ko
               poide - tukaj bi rad opozoril na neko vgrajeno sistemsko skušnjavo, ta skušnjava se
               imenuje korupcija - ko poide preglednost, ko je konec transparentnosti, in ta
               proračun je prispevek k netransparentnosti, k nepreglednosti, takrat se začne
               korupcija ali pa se okrepi korupcija. Ker, da je je nekaj na Slovenskem, govori
               poročilo oziroma ocena evropske komisije, celo s poudarkom; tega poudarka jaz v
               proračunu - o boju proti korupciji - ne vidim. Jaz se bojim, da se bo ob taki
               nepreglednosti, ob tako poljubnem razpolaganju z državnimi sredstvi, ki jih
               ustvarjajo vsi davkoplačevalci, da bo šla korupcija naprej. Rad bi se spomnil, ker od
               tega ni tako daleč nazaj, kaj smo zahtevali nekoč od bivše Jugoslavije, od rajnke
               Jugoslavije. Med drugim, ali pa na prvem mestu, smo zahtevali čiste račune. Teh ni
               bilo in država je šla po zlu. Pokrtačimo malo naš spomin in ta spomin uporabimo tudi
               za dobrobit naše države.</p>
               <p>Ta proračun bi moral biti absolutno v interesu gospodarstva. Moral bi biti varčen,
               kar ni, moral bi biti protiinflacijski, kar tudi ni, moral bi biti stabilizacijski,
               kar ne more biti, ker ni protiinflacijski in ker ni varčevalen, in moral bi biti
               razvojno usmerjen. Politika vlade, ki jo izraža proračun, je izrazito socialistična.
               S tem mislim prakso, ki jo poznamo iz prej omenjene rajnke države: vzemi, kjer je, in
               daj tja, kjer se trenutni politiki zdi, da manjka! Temu smo včasih rekli politika
               razdeljevanja, in smo kritizirali tisto politiko, da pač ni politika ustvarjanja.
               Vlada bo jemala tam, kjer misli, da se še da kaj vzeti; vzela bo pridnim, vzela bo
               tistim, ki res delajo ali pa ki jih poznajo, da delajo. Namesto reform, ki bi šle v
               primerno širino in globino, bo tukaj izžemanje tistih, ki ustvarjajo. Na tak način
               gospodarsko ne bomo prišli naprej. Ta proračun ne pomeni investicij v nova delovna
               mesta; ne bom detajliral, ker so to številno že tukaj razlagali. Ta proračun je
               narejen s predpostavko bolezni, ne s predpostavko zdravja. Ker če bi hotel krepiti
               tiste sektorje, ki ustvarjajo nova delovna mesta, bi moral biti močno drugačen, in
               reforme, ki bi ga podpirale. Ta proračun na tak način vodi v inflacijo. Poglejmo
               indekse pri plačah, poglejmo tudi razlike med temi indeksi, poglejmo, recimo, urad
               predsednika vlade, kjer morajo iti plače za indeks 126 naprej! To je vse skupaj,
               seveda, nadaljevanje neodpustljivega greha, ki se je začel v prvem tednu vladanja
               prve Drnovškove vlade, ki doslej ni bil rešen, in kot kaže, tudi v tem letu ne more
               biti rešen, kajti politika v tej smeri ne gre. Poglejmo rast birokracije, številke so
               znane. Poglejmo nove plačne količnike in bomo videli, seveda, da proračun bistvenih
               prizadevanj politike vlade ne odraža, ker takih prizadevanj preprosto ni. To pomeni
               več inflacije, to pomeni pa seveda destabilizacijo in to je povsem v nasprotju z
               našimi cilji, da bi prišli v Evropsko zvezo in Nato. Na oba naslova lahko trkamo samo
               z zdravim gospodarstvom in oba naslova nam tudi pišeta javno ali manj javno, da so
               reforme potrebne in, kot smo brali celo v Delu, da se čas za reforme izteka. Torej,
               na tak način ne bomo dosegli naših ciljev, na tak način bo trend tak, kot ga že nekaj
               časa opisujem, nazaj in navzdol.</p>
               <p>Razvojno usmerjen bi moral biti ta proračun. Lahko bi bil, če bi bile seveda jasno
               opredeljene naše prioritete naše strategije glede prihodnosti. Vprašajte ministrstva,
               katere raziskovalne naloge, katere ekspertize, kateri raziskovalni projekti so bili
               opravljeni zato, da bi prišli do dolgoročne razvojne strategije, o kateri noče vlada
               nič slišati, in nas zaposluje samo z makroekonomsko strategijo, ki mislim, da ni
               slabo narejena, ampak je sama po sebi premalo. Naša država torej nima, ugotavljam z
               obžalovanjem ponovno, nacionalne razvojne strategije. Berite irsko razvojno
               strategijo. Boste videli, kako se država loti svoje prihodnosti. In seveda, ker ni
               teh raziskav, ni strategije, ne vemo, kaj pomenijo vse štiri svobode, ki prihajajo iz
               Evropske zveze, in seveda ne vemo oziroma zaenkrat ni razvidno, kako bomo naše
               interese uveljavljali z ozirom na te štiri svobode prostega pretoka kapitala, ljudi,
               storitev, blaga.</p>
               <p>In zato je ta proračun, ker nima te podlage, izraz kampanjskega in formalno
               uradniškega dela, zato ni urejen ne po vertikali ne po horizontali, je sirast, kot
               ementalec, v vse smeri, kamor pogledamo, in njegova struktura, bi rekel, ne vzdrži
               kritike. Zato v tem proračunu ni razvojne - si ne lastim izvirnosti te ocene, ker je
               bila tukaj že večkrat povedana - ni razvojne, ampak je v njej gasilska filozofija,
               kar je seveda izraz kampanjskega dela in ni seveda čutiti dolgoročnosti, ki bi jo
               absolutno morali v takem programu ali takem projektu čutiti. In ni seveda naloga
               vlade to, kar dela tukaj pred nami, da nas prepričuje, da so reforme nujne. Ona
               dokazuje s tem, da sama ni prepričana v reforme, kajti z 52 glasovi na strani
               mandatarja oziroma vlade se da narediti v Sloveniji, bi rekel, dobro ali pa slabo
               reformo. Koalicija razpolaga z vsem, kar potrebuje in kar zna uporabiti, kadar gre za
               simbolične in interesne zadeve, z absolutno, bi rekel, disciplino. Torej, tam, kjer
               bi se pa morala dokazati z reformami, tam nas poučuje, da so dileme, da so težave, da
               so pritiski itd. Nas nič ne zanima v parlamentu, bi rekel, profesorski odnos do
               poslancev. Nas zanima, kakšen pogled ima vlada in kaj želi uveljaviti, s kakšnimi
               reformami naj pride. Tega seveda ni. Tega vlada ni bila v stanju narediti v prvem
               letu, ki ga je dobesedno vrgla stran, in zato mislim, da je pod vprašanjem cel
               mandat, kajti resna vlada zastavi stvari v prvem letu, pri nas je bilo pa prvo leto
               leto aneksov, medsebojnih blokad, različnih tiskovnih konferenc o istih problemih
               itd.</p>
               <p>Naslednja zadeva. Proračun bi moral biti povsem v skladu s strategijo vključevanja
               Slovenije v Evropsko zvezo. Ker se moram kot predsednik evropske komisije v
               parlamentu še posebej skrbno ukvarjati z dokumenti, ki govorijo o slovenski politični
               volji na to temo, sem seveda te stvari natančno preštudiral. Zelo bi bil vesel, če bi
               lahko rekel, da ta proračun odgovarja v bistvenih zadevah temu, kar je zapisano kot
               naš cilj v strategiji vključevanja v Evropsko zvezo. In kakor bolj berem, tem bolj me
               skrbi, da ni tako, ne vidim prave povezave. Že prej sem omenil, tak proračun je
               proinflacijski ne pa protiinflacijski. V Evropsko zvezo in tudi notri v ciljih
               strategije imamo zapisano, gremo pa z manjšo inflacijo. Mi pa vemo, da je inflacija v
               zadnjem času naraščala. Torej že ta zadeva, ki je seveda povezana s ključno dimenzijo
               gospodarskega zdravja, to se pravi, to je stabilnost, vezana na trdno valuto, tega
               notri ni. Ne bom niti detajliral naprej, o tem bomo govorili, ko bomo obravnavali
               strategijo. Bi pa tako moralo biti. Tukaj bi morala biti popolna korespondenca,
               popolna zveza med nameni proračuna in cilji naše strategije pri vstopanju v Evropsko
               zvezo.</p>
               <p>Zanimivo je naslednje. To ste lahko brali v poročilu komisije za evropske zadeve, ki
               ga nisem posebej predstavljal. Mi smo sprejeli letos enak sklep kot ob proračunu
               lanskega leta. Sklep se nanaša na dejstvo, da je proračun z vidika pokrivanja
               evropske dimenzije nepregleden, netransparenten, da ne vemo, koliko nas to leto niti
               lansko leto približevanje k Evropski zvezi stane, koliko ljudi bi morali za to
               zaposliti; ena ministrstva imajo posebej zapisane postavke, eni ne, eni imajo to v
               materialnih stroških, eni imajo to pri posebnih komisijah za zakonodajo in tako
               naprej. Torej popolna odsotnost metodološko enotnega koncepta, to se pravi čisto
               preprosto, ali manjkajo navodila za delo ali pa nihče teh navodil ne posluša ali jih
               ne upošteva. Že drugič imamo že isti sklep, naj vlada metodološko enotno pripravi
               proračun, in tako, da nam, ki o tem odločamo, bo vsem jasno in pregledno, za kaj bo
               denar šel oziroma koliko nas letos vključevanje v Evropsko zvezo oziroma izvajanje
               strategije stane. Tega podatka ni in upam si reči, da zagotavljam, da ga tudi ne bo,
               ker se vlada z 52 glasovi lahko poigrava z nami še naprej in preprosto na noben
               sklep, ki je sprejet, ne reagira, ali na priporočilo ali pa na zahtevo.</p>
               <p>Jaz obžalujem tako situacijo, ker nam ne navznoter ne navzven ne povečuje ugleda.
               Jasno je, da sta tako v Evropski zvezi kot v Natu dve zadevi ključni. Eno je
               transparentnost, to je preglednost, pri Natu smo to posebej poslušali pri vojaškem
               delu budžeta in pri nadzoru parlamenta nad tem. Druga zadeva ob transparentnosti je
               kredibilnost. Druge brez prve ni. Pri nas manjka oboje. Tukaj moram reči, da me zelo
               skrbi ta razlika v realni intenciji dokumentov, ne v tem, kar piše notri, saj tisto,
               kar piše, je kar naprej pravljično.</p>
               <p>Ta proračun bi moral biti odraz reform. Ker v vladi ni čutiti volje po reformah, je
               proračun tak, kot je. Če bi se koalicija pogovarjala o reformah, ne pa o aneksih, bi
               bilo mogoče drugače. Kar povemo tukaj, izvoljeni predstavniki ljudstva, je seveda v
               okoliščinah zgolj količinsko pojmovane demokracije bob ob steno. Hvala bogu,
               obstajajo še zunanje institucije, s katerimi sodelujemo, evropska komisija,
               mednarodni denarni sklad. Ta je, kot sem že dejal, vladi povedal, da se čas za
               reforme izteka. In poglejte, vse, kar smo tukaj govorili, celo ljudje s pozicije, ki
               so bolj reformno usmerjeni in ki vedo, da brez tega ne bo napredka, vse to je naši
               vladi, kot sem rekel, bob ob steno. Lahko se tukaj napenjamo do belih pogledov.
               Ampak, ko pa je prišla ocena s strani mednarodnega denarnega sklada, v nekaj dnevih
               je bila tukaj najava vlade, da bo šla s pokojninsko reformo za eno leto nazaj. In
               tukaj se seveda pojavlja več vprašanj. Kar naenkrat torej se je okrepila reformna
               volja na ključnem področju in ki zadeva tudi relativno velik delež našega
               prebivalstva, in kot sem prej rekel in bom še povedal, moramo biti pozorni posebej do
               upokojencev. Torej, ko sem jaz potem malo spraševal, ali je bila ta najava pomaknitve
               začetka reforme za eno leto nazaj usklajena v koaliciji, mi nihče iz koalicije, ki
               sem ga vprašal, ni govoril v pozitivnem smislu. Iz tega sklepam, da tudi ta najava ni
               bila usklajena znotraj koalicije. In zame je še zmeraj vprašaj, kdaj se bo ta reforma
               res začela. Od prejšnje politike jo odložiti čimbolj nazaj oziroma naprej, jo
               prepustiti novi vladi, kajti reforme zmeraj nosijo tudi kakšne nepopularnosti, od
               tega je zdaj tukaj najava, da bodo šli prej, tako rekoč že letos. Sedaj pa se
               vprašam: Ali ta proračun odraža to novo voljo? Ali nam bo kdo kaj povedal o teh
               številkah, ki bodo gotovo drugačne, če se začne reforma letos. Torej, se ne bom
               čudil, danes sem imel neko priliko, da ni bilo mogoče slišati odgovora o uradni
               politiki, torej, tudi tukaj me ne bo čudilo, če na to vprašanje ne bo odgovora in
               bomo kot pri številnih drugih stvareh čakali, da se bo nekaj zgodilo.</p>
               <p>In pri reformah bi rad povedal še to, to je malo v povezavi s tem, kar sem prej
               govoril, da mora biti proračun realen in usklajen sam s seboj, mora biti kredibilen.
               Glejte, ta koalicija razlaga pri pokojninski reformi, da bo ali boljše ali pa
               kvečjemu ne slabše, kot je. Ampak vendar jaz tudi z upokojenci govorim. Kaj mi je
               rekel zadnjič en upokojenec. Čisto preprosto. Je rekel, da se reforme dela, kadar
               denarja zmanjka. Točno. Tukaj, kot vemo, denarja zmanjkuje, samo da nam ZPIZ natančno
               pove, koliko ga zmanjkuje, vlada pa je za nekaj 10 milijard krajša pri razlagi
               primanjkljaja. Mislim, da je prav, da se tega zavedamo, ker je bistveno pri našem
               odločanju. Tukaj se pač ne bo dalo megle spuščati. Čim dlje se bo odlašalo, tem
               slabše za to državo in seveda tudi slabše za upokojence. In tudi za vse druge.
               Namreč, ker ta reforma ne zadeva samo upokojencev, zadeva tudi te, ki bodo ustvarjali
               denar za pokojnine, kajti zmeraj delamo za generacijo nazaj. Torej, moram reči, da me
               to zelo skrbi. Zanimivo je, da je bila pokojninska reforma, zakon o dodani vrednosti
               in še nekateri drugi, druge reforme, ki so zdaj ponovno predmet koalicijske pogodbe,
               so bile podpisane od treh strank, že v koaliciji, ki je delala, ki se je zbrala leta
               1992. Ampak, vam zagotavljam, da stranka iz manjšinske pozicije ni mogla doseči, da
               bi tisti, ki je prvi odgovoren za to, da se kaj v vladi zgodi, tisti, ki koordinira
               dela, da bi tiste ministre, ki so bili zadolženi za pripravo takih zadev, pripravil
               do tega, da bi to naredili. Šele leta 1996 je bilo tukaj treba sprejeti sklep, da se
               pripravijo strokovne podlage za pokojninsko reformo. In nam je brez veze imeti vlado,
               ki jo zanimajo samo rozine in pozitivne politične točke. Mora videti celo potico in
               tudi črn kruh in delati tudi projekte, ki ne nosijo samo pozitivnih točk. Jaz tukaj
               vidim popolno odsotnost odgovornosti te vlade in z rozinami bi se vsak ukvarjal. Vemo
               pa tudi, da tudi od samih rozin lahko trebuh koga zaboli.</p>
               <p>Torej jaz sem povedal dejstvo, da je bila že 1992 reforma predmet koalicijske
               pogodbe oziroma da je bilo več reform predmet koalicijske pogodbe. To samo kaže na
               neodločnost tistih, ki morajo predvsem skrbeti za proces odločanja in to je v prvi
               vrsti predsednik vlade. Odlašanje bo samo dražilo zadeve, cena za mečkanje bo iz leta
               v leto večja. In tukaj bi rad naslednje povedal. 25 glasov opozicije ali po nekem
               drugem štetju, včasih tudi 34 glasov opozicije torej ni tisti faktor, ki karkoli
               zavlačuje. Opozicija ima nenavadno v slovenski politični sedanjosti vlogo, da zahteva
               od vlade reforme, zahteva od vlade, da naredi tisto, kar je napovedala, pa noče
               narediti. Mi smo se večkrat izkazali kot pospeševalci tega, kar se mora zgoditi na
               evropskem področju posebej, ker je opozicija zahtevala sklic izredne seje, kjer so se
               vendar sprejele odločitve, ki so nas pripeljale naprej.</p>
               <p>Torej to zato razlagam, ker že vem, da bo propagandni aparat razlagal, da je
               opozicija kriva, da stvari ne gredo naprej. Torej 52 glasov, gospe in gospodje, v
               koaliciji imate, z njimi - to ni 46, čeprav se da vladati tudi z enim glasom več - s
               tem lahko naredite, kar hočete, oziroma pa ne morete narediti, kar ste obljubili, ker
               tega, kar ste ljudem obljubljali na volitvah, ni mogoče storiti.</p>
               <p>In še nekaj bi rekel. Še ena "finta" se tukaj pojavlja. Veliko je že zopet v teh
               dneh govoric o soglasju. Vlada lahko narediti tisto, kar je treba narediti, brez
               soglasja. Soglasje je potrebno za zelo velike zadeve in reforme se lahko dela tudi
               brez soglasja vseh strank, tako, da opravičevati neodločanje s pomanjkanjem soglasja,
               je "blef" in zavajanje ljudi.</p>
               <p>Ta proračun bi moral biti skladen z interesi družin oziroma že tudi opredeljene
               družinske politike. Če bi imeli nacionalno razvojno strategijo, bi v njej gotovo
               rekli tudi kaj o družini. Gotovo bi bila v njej vsaj ugotovitev, da bi brez podpore
               družini na teh tleh regiral kakšen drug narod, tak z nekaj več veselja do življenja,
               ali pa bi ta lepi svet funkcioniral kot lovski rezervat. Ta predlog proračuna ni
               naklonjen družini, kar pomeni, da ni naklonjen ne najmlajšim, ne tistim, ki delajo v
               srednji dobi, ne starejšim, ki so že oddelali. Kajti v tem proračunu je prvič v času
               slovenske demokracije oziroma v času slovenske države, da se realno zmanjšuje podpora
               države družini - prvič! Ne bom detajliral s procenti in desetinkami, ki so šle dol.
               Torej, če je to varčevanje ali pa če je to dolgoročna razvojna strategija, je to
               popolna zmota in strel v prazno.</p>
               <p>Pozornost do upokojencev - vlado gotovo skrbi za upokojence. Ampak to, kar mi vidimo
               kot politiko, je predvsem skrb, kaj bo s številnimi volilnimi glasovi s tega, kot
               nekateri rečejo, terena ali bazena. Zato se z reformo odlaša - to je treba jasno
               povedati - ker se koalicija boji, da bi reforma mogoče kakšen glas odnesla.
               Odlašanje, mečkanje z reformo, vam garantiram, bo odneslo vsakršni koaliciji, ki se
               bo s tem ukvarjala, več glasov pozneje kakor preje. Največ bi tudi za glasove, na
               katere računa, koalicija naredila, če bi se lotila pokojninske reforme na pošten
               način. Ampak tukaj bi opozoril na naslednje. Ne samo pokojninske reforme! Gospe in
               gospodje, zdaj je šlager te reforme, da se bodo podaljšale delovne dobe, da se ne bo
               dalo več tako v kratkem priti do pokojnine in tako naprej, da bodo imele ženske tudi
               daljšo dobo in tako dalje. Glejte, to je vse skupaj "blef" ponovno rečem, če ne bo
               tega spremljala dobra gospodarska politika. Kako bomo pa podaljševali delovno dobo,
               če ne bo delovnih mest?! Na to mi ni še noben snovalec pokojninske reforme odgovoril,
               pa sem to spraševal. Zato jaz opozarjam tukaj na celovitost teh zadev; če ne bo
               spremljala pokojninske reforme gospodarska reforma, je vse zastonj, se to vse
               zapleza, in bo težava hujša, kot smo jo imeli. Zato jaz govorim toliko o
               konceptualnosti. Socialna blagajna, ki pušča na vseh koncih, je lahko polna samo ob
               trdnem gospodarstvu. Tega pa ta politika, ki je spravila skupaj tak proračun, ne
               obeta. Populizma in demagogije, da bo kar naprej boljše, pa upokojenci ne bodo jemali
               za hrano, ne za zajtrk, ne za opoldne, ne za zvečer! Ključ je v gospodarski politiki,
               ki je šibka, ki je "gasilska", ki ni razvojna. Če bi imeli tako gospodarsko politiko,
               se pravi, politiko ustvarjanja sredstev, potem, gospe in gospodje, bi se pa
               pogovarjali o delitvi. To, kar imamo sedaj, vodi v tisto, kar smo že imeli, da delimo
               to, ali tisti, ki imajo to moč, delijo to, česar nimamo. To je pa zame, bom spet
               rekel, socializem.</p>
               <p>Proračun bi moral biti brez primanjkljaja. Primanjkljaj je skupni, sintetični ali
               zbirni izkaz neprimerne politike. Lani se je z njim začelo, letos vlada z njim
               podaljšuje. Se pravi, tukaj imamo zdaj novo filozofijo in novo prakso. V najtežjih
               časih smo imeli plus pri proračunu. Leta 1992, ko je končala Demosova vlada, smo
               imeli plus, in še kasneje tudi plus. Dvakrat zdaj je tukaj minus. Jaz se spomnim
               prvega nastopa guvernerja centralne banke, gospoda Arharja, kaj je govoril lani
               tukaj, kaj je ojačal letos. Torej ne gre za apriorni "ne" primanjkljaju proračuna;
               jaz sem za primanjkljaj, če me vlada prepriča, da bo to nosilo nekaj v prihodnosti.
               Tako, kot je naš primanjkljaj pojmovan in uporabljen, je samo pokrivanje starih
               zadev, je reakcija na bolezen, ne pa investicija v zdravje. Zato jaz odklanjam
               sprejetje tega proračuna, ker ima vgrajen primanjkljaj. S primanjkljajem mi tudi v
               Evropo spet ne moremo. V Evropi, kot je že gospod Arhar povedal, je samo pet držav z
               minusom. Te, h katerim gremo, imajo plus.</p>
               <p>Seveda pa je treba povedati še nekaj. Mislim, da so že tudi nekateri iz koalicije
               sami opozorili na to, da utegne biti primanjkljaj veliko večji, kot je zapisan kot
               cilj ali prikazan v številkah tega proračuna, jaz mislim, da ne samo enkrat, dvakrat,
               trikrat. Lahko bi bil po številkah, kot jih jaz razumem, štirikrat večji, kot ga
               vlada predstavlja. To pa je, seveda, daleč čez tiste okvire, ki jih recimo Evropska
               zveza še sprejema. Jaz ne vidim prav nobene garancije za to, da se ne bodo tamle
               trije, štirje ali pet procentov primanjkljaja zgodili. Seveda, če se reši
               primanjkljaj tako, kot se je lansko leto, da se 10 milijard minusa v ZPIZ-u ne
               prizna, in smo sprejemali 121 ali koliko milijard, bilo jih je pa čez 130, potem se
               da to računovodsko vse rešiti. Samo naše prihodnosti, gospe in gospodje v koaliciji,
               ne bomo mogli rešiti računovodsko, ne z dvojnim, ne z enojnim, ne s trojnim
               knjigovodstvom! Eno za Bruselj, eno za vlado in eno za parlament! Tako jaz razumem to
               politiko. Tako ne bo šlo. Če bi pa bila jasna razlaga, prepričljiva, da je
               primanjkljaj investicija v razvoj, v nova delovna mesta, v jačanje sektorjev, ki
               kreirajo nova delovna mesta, ga jaz podprem sam in prepričam še koga, da stori isto.
               Tako pa tega ne morem narediti in moram tukaj opozoriti na nek beton, ki sem ga
               srečal te dni, ko smo razpravljali o proračunu in tudi o primanjkljaju. Dvakrat sem
               predlagal, da bi vlada naredila varianto proračuna z 0,5, se pravi, s pol manj
               primanjkljaja, kot ga predlaga sedaj. Torej, jaz sem se počutil, kot da me koalicija
               vidi kot človeka, ki ni čisto pri pravi, in sem bil gladko povožen s tem predlogom.
               Torej, niti kot opcija ne more funkcionirati, recimo drugačna izbira pri proračunu.
               Torej beton v glavah koalicije in to me seveda še bolj skrbi od samega primanjkljaja.
               In tukaj smo seveda na tem, to je razlaga za tako situacijo, je moja enaka, kot sem
               jo že prej dejal, jo samo nadaljujem. Imamo vlado, ki noče tvegati, ker noče tvegati
               nobene negativne politične točke, in pravim, vlade, ki ni pripravljena tvegati, ki
               hodi kot dirigent za orkestrom, ko orkester igra, in se ozira samo na javno mnenje,
               namesto, da bi s svojo politiko javno mnenje delala, take vlade ta država ne
               potrebuje, sredi tranzicije.</p>
               <p>In gremo počasi h kraju. Tak proračun se ne bi smel norčevati iz ljudi in bi moral
               jačati zaupanje v državo. Zame je ta proračun, predlog proračuna pesek v oči in ne
               more krepiti zaupanja ljudi v državo, ki pa je pogoj za stabilnost, ki jo
               potrebujemo, gospodarsko, politično in socialno, in jaz bi rekel, ne podcenjevati
               ljudi. Ljudje vedo, da so tukaj nova dejstva, da smo še v tranziciji, da se borimo z
               nekaterimi starimi boleznimi, da traja pač to prehajanje. Vedo tudi, da smo premalo
               investirali v zdrave temelje za našo prihodnost. So tudi pripravljeni nekaj vložiti v
               to, da bo drugače. Prisluhnejo stvari, prisluhnejo trezni besedi, ne bi se pa radi
               dali prinesti okrog, kot se temu reče ali ne bi se dali radi opetnajstiti, kot
               pravimo na Dolenjskem in imajo prav.</p>
               <p>Za konec, gospe in gospodje. Tudi tu smo poslušali predstavnike vlade o dilemah,
               govoriti o dilemah. Nekaj ministrov sem razumel, da jim je zelo hudo, da so tako
               kratko odrezali. Razumem, v vsaki vladi, v vsakem mandatu so ti problemi, ampak nas v
               parlamentu ali pa vsaj nas v opoziciji ne zanima, kako hudo je komu v vladi ali kako
               malo se je odrezal. Nas zanima enotna volja vlade glede proračuna in seveda enotna
               volja, povezana z reformami. In nas torej ne zanimajo vladna razhajanja ali težave
               posameznih ministrov in nimamo vlade za to, da nam profesorsko razlaga, kot sem že
               rekel, kako stoji svet in kaj vse je hudega pred nami, ampak kako bomo probleme
               razreševali. V tej hiši se govori, se posluša, verjetno se več govori kot posluša ali
               pa preveč govori, ampak v tej hiši moramo tudi odločati. Odločamo lahko pa samo, če
               imamo jasne alternative, bi rekel dobre opcije in zato smo izvoljeni, da tudi
               odločamo. Trdim, da to, kar je pred nami, da je slaba podlaga za odločanje, in če je
               to tisto, s čimer misli vlada v tem letu reševati naše zadeve, potem mislim, da ni to
               dokument, ki bi bil primeren ali vreden podpore. Ta predlog proračuna preprosto ni
               odgovor na izzive časa, ki dobiva nove in nove elemente, na katere se je treba
               odzivati. Prizadel bo gospodarstvo, ker bo obremenil še tiste ali še bolj tiste, ki
               dobro delajo. Prizadel bo tako tudi družino, prizadel bo upokojence in prizadel bo
               naše razvojne možnosti. V tem smislu ta predlog proračuna podaljšuje preteklost,
               namesto da bi se odlepil od nje tam, kjer je to nujno in potrebno, in tako seveda ne
               utrjujemo temeljev naši prihodnosti.</p>
               <p>Še zadnja beseda o tem, zakaj je to tako. Ker je v novi koaliciji od vsega začetka v
               ospredju strankarski pred državnim interesom, ker je tukaj namesto projektno
               orientiranega pristopa k reformam več volje pa po podelitvi raznih sfer, tukaj seveda
               po prvem letu vladanja nimamo tistega, o čemer bi se morali odločati. In zato
               napovedujem tudi v letu, ki ga zadeva proračun, nadaljnjo rast birokracije, nadaljnjo
               rast paradržavnih institucij. Kajti tukaj so zdaj nove politične sile, ki potrebujejo
               svoje sklade, svoje direkcije, svoje fundacije itd.; to bo šlo naprej. In tako
               napovedujem, kakor se je zgodilo v lanskem letu, da bo tudi v letu 1998 ta koalicija
               pozabila na državo. Ko nagovarja državljane k odrekanju, bi rekel, naj se začne
               najprej odrekati svojim apetitom po širjenju državne uprave, po širjenju novih
               finančnih virov za razne potrebe in naj se posveti tistemu, kar ji govori, ne samo
               opozicija, kar ji govori ves partnerski svet, s katerim smo povezani. Potrebne so
               reforme, in kadar bo prišla vlada z jasno besedo in z jasnim projektom reforme,
               takrat bom z veseljem govoril drugače, do takrat pa bom govoril, da gre za odlašanje,
               neodločnost, beg od odgovornosti, kar samo poglablja slovensko krizo, ki bi bila ob
               drugačni politiki lahko bistveno drugačna in bi govorila o optimizmu na koncu tega
               tisočletja.</p>
            </sp>
            <sp xml:id="SDZ2-Izredna-19-1998-01-22.sp5">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Alojzu Peterletu. Prijavljena je naslednja razpravljalka, kolegica
               Helena Hren-Vencelj. Izvolite kolegica.Pripravi se pa naj Branko Tomažič.</p>
            </sp>
            <sp xml:id="SDZ2-Izredna-19-1998-01-22.sp6">

               <speaker>DR. HELENA HREN-VENCELJ:</speaker>

               <p>Lep pozdrav. Jaz ne bom tako dolga in izčrpna, kot je bil gospod Peterle, pa vendar
               ne morem mimo dejstva, da je to obširno nedeljsko branje, ki nam ga je pripravila
               vlada, bolj pismo o dobri nameri, kot pa natančen proračun in pa obrazložitve, ki bi
               jih parlament želel. Kot je rekel gospod minister zadnjič v zelo kratki predstavitvi,
               ki pravzaprav niti ni bila predstavitev, saj se je osredotočil in tudi to zelo na
               kratko samo na štiri točke, da je proračun kombinacija dejstev in pa predpostavk.
               Torej, mislim, da prav resno, vsaj na prihodkovni strani potem ne moremo računati s
               sredstvi, ki naj bi jih v odhodkovni strani potem potrošili. Se pravi predvidevanja,
               koliko bo posamezen zakon iz sklopa varčevalnih zakonov prinesel, so dokaj
               neoprijemljiva. Mi vemo, da smo se z dvema zakonoma, ki sta bila v proceduri v
               decembru, dolgo časa opletali in na koncu ugotovili, da oba skupaj bosta prihranila
               komaj 500 milijonov. Vemo tudi, da nekatera zakonodaja je v državnem zboru v fazi
               različnih postopkov, da pa nekaterih od teh, na osnovi katerih naj bi napolnili
               proračunsko potrebo oziroma proračun, sploh še niso v državnem zboru. In zato bi
               pričakovali, da bi gospod minister Gaspari bolj natančno opredelil prihodke, ki naj
               bi jih država dobila z varčevalnimi zakoni, da bi torej vedeli natančneje, s kakšnimi
               sredstvi operira proračun, po drugi strani pa bi prav tako želeli, da bi natančneje
               opredelil tudi odhodke. Kajti tudi ti niso opredeljeni, so nepregledni in večkrat je
               bilo že tukaj rečeno, tudi niso bili predstavljeni ukrepi, ki bi zagotavljali, da se
               bodo stvari res tako izvajale, kot je v papirjih napisano.</p>
               <p>Če pogledamo samo nekaj stvari, ki poleg tega, kar je bilo že rečeno, pravzaprav
               bode v oči. Vlada na primer ni ničesar napisala o tem, kakšna bo politika države do
               velikih podjetij, ki živijo delno z državnimi krediti ali pa na osnovi garancij, ki
               jih daje država, torej, kako dolgo bo ta politika šla še naprej. Nadalje, zakaj je
               vlada tako neuspešna pri pobiranju davkov? Tudi ne vemo, kakšno, torej kakšen delež
               predstavljajo nepobrani davki in na kakšen način ta problem misli rešiti. Napisali so
               sicer, da je potrebna reforma davčne uprave, vendar konkretno, kaj in koliko naj bi
               se tega denarja zbralo, ne vemo. Torej, če se bo sploh ta reforma izvedla v tem
               letu.</p>
               <p>Nadalje, kako se bo rešil problem elektrogospodarstva. Mi vemo, da
               elektrogospodarstvo v veliki meri trpi prav zaradi velikih podjetij, ki ne plačujejo
               ogromnih računov za porabljeno, prodano električno energijo. Po drugi strani pa se
               demagoško kaže na potrebo, na porabo elektrike v gospodinjstvih, ki da je prevelika,
               ne varčna in ki da je tudi prepoceni za gospodinjstva. Seveda, nihče pa ne reče, da
               gospodinjstva so tista, ki so pravzaprav redni plačevalci računov, in da
               predstavljajo v celotni elektroenergetski oskrbi države relativno majhen delež.</p>
               <p>Seveda, vlada tudi nič ni rekla, s kakšnimi ukrepi bo zajezila, obrzdala rast plač v
               državni administraciji oziroma državni upravi in tudi drugod oziroma z drugimi
               besedami, na kakšen način bo dosegla, da bomo lahko živeli samo s tistim, kar
               ustvarjamo, brez zadolževanja.</p>
               <p>V memorandumu je napisano, da je nujno revidirati in reorganizirati socialne pravice
               ljudi. Gospod minister je govoril v zvezi s socialnimi transferji, da so te pravice
               demagoško pridobljene, in potem tudi navajal te socialne partnerje oziroma dogovore s
               socialnimi partnerji, ki niso za državo koristni. Vendar pa, če pogledamo mednarodni
               denarni sklad, pa je rekel, naj namesto vzdrževanja socialnega miru v obliki
               socialnih transferjev, namesto prelivanja denarja v malho ZPIZ-a ter intervencij v
               javnofinančni sferi, ki so malo uspešne, da naj čimprej posodobimo pokojninski
               sistem. Seveda, o tem pokojninskem sistemu pa imamo zelo različne informacije. Že
               Bela knjiga se je od časa, ko je bila oblikovana, pa do zdaj se te stvari že spet
               spreminjajo in tisti stavek, ki je bil že tudi tukaj rečen, da naj bi upokojeni imeli
               zagotovljene približno enake pravice kot sedaj, v ta stavek skoraj nihče ne verjame.
               Gospod finančni minister je rekel, da so te socialne pravice demagogija oziroma
               demagoško pridobljene. Čudim se, kajti pri vsaki zakonodaji, ki je bila tukaj
               sprejeta, vlada da svoje mnenje. Le redko ali zelo malo je bilo takih amandmajev
               poslancev, na katere vlada ne bi dala svoje privolitve, torej mnenja, vlada podpirala
               ali pa ne podpirala. Najbolj boleč pa je pravzaprav socialni transfer, ki je v
               proračunu ministrstva za delo, družino in socialne zadeve opredeljen za otroško
               varstvo, s tem arhaičnim izrazom, ki pravzaprav pomeni skrb za družino ali pa varstvo
               družine. Gospod Peterle je o tem zelo lepo in izčrpno povedal. Vendar pa ni rekel, da
               se prav to, kar je skrb za družino, da se v sklopu proračuna varčuje na račun otrok.
               Ne razumem politike vlade, da prav pri otroškem varstvu, konkretno pri pomoči, pri
               tistih stvareh, ki zadevajo otroke, da je pa tukaj najlažje varčevati, in kar nekaj
               milijard se bo privarčevalo na ta račun. Kajti indeks rasti je konkretno za otroški
               dodatek celo 104, pri tem, da ima gospod minister indeks rasti za plače 124 in indeks
               rasti za pomoč družinam 105 v celoti, za ves ta sklop.</p>
               <p>Nerazumna je taka politika tudi s stališča pokojninske reforme. Poglejte, mi že
               deset let ugotavljamo, da število rojstev pada in da se nam ta demografski graf, ki
               naj bi predstavljal smreko, katere vrh so upokojenci - osnovo predstavlja mlada
               populacija do 18 let in ta srednji del populacije, ki pravzaprav aktivno prinaša
               dohodek v pokojninsko in v zdravstveno blagajno - torej, da se nam ta smreka
               spreminja v obliko čajnega turškega vrča, kjer je spodnji del - mlade populacije
               vedno manj, potem sledi del, kjer se ta čajni vrč razširi, to je populacija, ki je
               aktivno zaposlena in prinaša dohodke, plačuje dohodke, potem imamo pa polovico tega
               in velik vrh upokojene populacije. Po predvidevanjih se bo ta stvar še poslabšala.
               Torej, če ne bomo imeli otrok, če ne bo otrok, tudi ne bo nikogar, ki bi v
               bodočnosti, čez dvajset let ali več, prispeval v pokojninsko blagajno. Torej politika
               vlade do družine in do otrok je restriktivna in to ni dobro.</p>
               <p>No, gospod minister je tudi priznal, da pri socialnih pravicah pravzaprav ne vedo
               čisto dobro, katere so takšne skupine; kar z drugimi besedami pomeni, da socialne
               pravice niso dovolj natančno opredeljene. Ministrstvo samo ne ve, kdo je v resnici
               potreben socialne podpore in kdo je ni potreben. Torej, to zanesljivo ni stvar, o
               kateri bi moral parlament razpravljati, temveč je to pomanjkljivo delo ministrstva. V
               memorandumu se pa zelo lepo prebere, da bo vlada predlagala rešitve s posluhom za
               potrebe socialno ogroženih skupin, mlade generacije in pa družin z otroki. Očitno iz
               tega proračuna teh trditev vlade ne razberemo in zato še enkrat poudarim, da so to
               samo dobre namere, ne pa politika, ki bi to izražala.</p>
               <p>V nekaj besedah bi se rada dotaknila še tega, kar je gospod Sovič govoril v zvezi z
               ministrstvom za znanost in tehnologijo in sredstvi, ki jih država namenja za razvoj
               znanosti in pa za tehnološki razvoj. Opažamo odstopanja od tega, kar opredeljuje
               nacionalni raziskovalni program, in ta odstopanja so že tako velika, da se je v
               štirih letih to odstopanje povečalo za celoleten proračun ministrstva za znanost in
               tehnologijo. Gospod Sovič je govoril tudi o ARNES-u in če bo to omrežje razpadlo,
               potem smo odrezani od razvitega sveta, in jaz si težko predstavljam, kako naj se
               Slovenija vključuje v Evropsko zvezo na ta način. In končno, vlada ne spodbuja
               tehnološkega razvoja v gospodarstvu, kajti brez spodbujenega tehnološkega razvoja ni
               napredka. O tem smo tudi vsi prepričani in prav spodbude za tehnološki razvoj so tudi
               za četrtino manjše glede na nacionalni program. Skratka danes,
               ko sem govorila z nekom, ki je vpet v te mednarodne raziskovalne tokove, je rekel,
               naša država je na najboljši poti, da privzame ruski sistem.</p>
               <p>Ker proračun ni zakon, obravnavamo vsebine, ki se potem lahko še presneto
               spremenijo, sredstva prelivajo, tako da je proračun resnično nepregleden in zato tudi
               ne verjamemo, da bo primanjkljaj samo 1% glede na bruto dohodek na proizvod, da ta
               planirani primanjkljaj ni realen. Ugotavljamo, da je proračun premalo razvojno
               naravnan, da je vprašljiva realizacija memoranduma, ki je sploh neopredeljen samo na
               leto 1998, temveč se razvleče še na nekaj let naprej, skratka, pričakovati je, da bo
               končni primanjkljaj večji. Tepe nas tudi preveliko zadolževanje v preteklosti in
               slišali smo že, da pravzaprav vlada tudi nad tem nima pregleda. Tepe nas to, da je
               potrebno velike vsote rezervirati za plačilo obresti od kreditov. Skratka, imamo
               vrsto resnih problemov, ki jih država, pa si naj to priznamo ali ne, mora rešiti, če
               hočemo preživeti.</p>
               <p>Glede tega, kakšna je vloga parlamenta, pa še tole. Nek novinar je napisal, da je
               parlament postal navidezno resničen. Tudi razprava v tem parlamentu v teh dneh kaže
               na to, da pravzaprav mi govorimo ene stvari, vlada pa, kot da se je to prav posebno
               ne tiče. Ta novinar se je tudi slikovito izrazil, da je pravzaprav zadnja postaja v
               glavnem podzemske informacijske železnice. Če sklenem, bo verjetno koalicija rekla:
               In vendar se vrti, "Eppur si muove", oziroma psi lajajo, karavana gre dalje.</p>
            </sp>
            <sp xml:id="SDZ2-Izredna-19-1998-01-22.sp7">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegici Vencelj. Na vrsti pa je naslednji razpravljalec, gospod Branko
               Tomažič. Pripravi naj se Peter Hrastelj.</p>
            </sp>
            <sp xml:id="SDZ2-Izredna-19-1998-01-22.sp8">

               <speaker>BRANKO TOMAŽIČ:</speaker>

               <p>Hvala za besedo. Spoštovani zbor! Uvodoma bi samo na kratko repliciral predhodniku.
               Moti me, da tisti, ki so imeli v rokah vzvode oblasti, danes govorijo o napakah
               drugih, sami pa so sokrivi tudi tega stanja, ki je v slovenskem prostoru. Generalno
               predlog proračuna za leto 1998 podpiram. Za vse postavke je premalo zagotovljenih
               sredstev in vsi si želimo več, celo zahtevamo in postavljamo nemogoče zahteve. Plan
               želja je velik, realnost pa je čisto nekaj drugega. Vsi razmišljamo o racionalizaciji
               porabe proračuna, a nihče ne želi opustiti svoje pozicije ali prepustiti dela svoje
               pogače drugemu. Ko razmišljamo o racionalizaciji državne uprave, institucij, zavodov
               in agencij, se nekako strinjamo, pozitivno razmišljamo, vendar naj se vse to zgodi
               pri sosedu, nikakor ne meni. Vsi vemo, kako je v Nemčiji državna uprava zmanjšala za
               30% službene kilometrine, dnevnice, potovanja in še bi lahko naštevali, in vse to je
               naredila, da je omilila ržavno porabo. Zakaj tudi mi nismo sposobni takih dejanj,
               tudi na tem segmentu se racionalno obnašati. Ne strinjam se z mnenji nekaterih
               predlagateljev proračuna, ki so svojo 'malho' napolnili in sedaj drugim vehementno
               nasprotujejo, ko si želijo v svojo torbo le, kar nujno potrebujejo. Enostransko
               polnenje uporabnikov proračuna ali zagotavljanje sredstev le za svoje usmeritve ne
               sme biti pravilo. Večina razpravljalcev je v teh dneh govorila samo o "outputu" in
               nič o "inputu" proračuna. Vsi razmišljamo samo o porabi proračuna. Če nimaš kje
               vzeti, je res, da tudi dati ni možno. Prav to pa je v vseh dosedanjih proračunih
               največji problem. Ne znamo ali nočemo pobrati tistega, kar državi pripada. Ne znamo
               ali nočemo spoštovati zakonodaje, ki predpisuje in določa polnenje proračuna. Ne
               znamo in nočemo tudi sprejeti zakonodaje, ki je v Evropi že utečena v praksi. Moramo
               se zavedati, da je potrebno krog davkoplačevalcev širiti in višino davka nižati, kar
               pa nam zadnja leta ne uspeva in delamo obratno, davke plačnikom višamo, neplačevalce
               pa pustimo pri miru. Dajatve znamo pobirati samo pri poštenih davkoplačevalcih, nič
               ali pa zelo malo naredimo za spoštovanje pravne države. Proračun se vse premalo
               navezuje ali sledi trendom proračunov Evropske unije. Vemo, kako lahko država pomaga
               ali usmerja sredstva v gospodarstvo, kmetijstvo, okolje in druge namene. Najbrž nam
               bo določene navade ali razvade Evropska unija prepovedala, ko bomo vstopili v
               Evropsko unijo, zato naj se proračuni že sedaj pripravljajo tako, da bodo sledili
               trendom proračunov Evropske unije, posebno v segmentih spodbud v gospodarstvo in
               kmetijstvo. Vzdihovanje odgovornih pri pripravi proračuna, da vse preveč sredstev
               namenimo za otroško varstvo, porodniški dopust, varstvene dodatke, otroške dodatke,
               je neupravičeno. Rezultati so slabi. Otrok je vedno manj, nataliteta pada. Kakšno
               stanje ali negativni trend natalitete bi bil, če vse te pomoči ne bi namenjali za
               dvig rojstev na Slovenskem. Smatram, da še zmeraj veliko premalo pomoči namenimo
               mladim družinam za reševanje stanovanjske problematike, pri zaposlovanju in še bi
               lahko naštevali. Da ne bomo postali država starcev, bomo prav na tem segmentu morali
               veliko več narediti in z raznimi državnimi spodbudami ali olajšavami spodujevati
               nataliteto. Z vsem tem bomo tudi razširjali miselnost, ki bo v prid večanju števila
               otrok. Taka skrb ponuja optimizem in veselje nad prihodnostjo, ki nas čaka. Ne
               strinjam se z načinom, da je 56% slovenskih otrok državno podprtih z zagotavljanjem
               otroškega varstva v vrtcih, ker država prek zagotovljene porabe subvencionira vrtce.
               Kaj pa ostali otroci, ki se varujejo doma in v zasebnem varstvu? Ali ti otroci niso
               upravičeni tudi iz tega naslova? Proračun ali politika varstva diskriminira 44%
               slovenskih otrok. Ali so morda ti otroci manj vredni v tej državi? Predlagam, da se v
               proračunu nameni sredstva tudi za te otroke, saj bodo le tako enaki med enakimi.</p>
               <p>Za regionalni razvoj je v zadnjem času namenjenih vse več sredstev, vendar se ta
               denar vse preveč kopiči v novih centrih regij. Zato je potrebno več sredstev nameniti
               za demografijo ali za prostor, ki je ogrožen glede poseljenosti in razvojne
               naravnanosti. Tako bomo več namenili celotnemu prostoru in nova regijska središča
               decentralizirali pa tudi izvedli pravo decentralizacijo.</p>
               <p>S postavko v proračunu za kmetijstvo nisem povsem zadovoljen. Smatram, da je premalo
               sredstev namenjenih za direktne subvencije v področja z omejeno pridelavo in v
               področja, ki se zaraščajo. Zadovoljen pa sem, da se v zadnjih dveh letih proračun za
               kmetijstvo povečuje. Vemo pa, da tistih procentov ne bomo nikoli dosegli, ker je leto
               1992 bilo izjemno nenaklonjeno kmetijstvu, ko je bila renominacija in se proračun za
               kmetijstvo ni povečal, ko se je za vse druge postavke povečal za prek 100%. Poznano
               nam je, koliko sredstev namenjajo dežele Evropske unije za direktne podpore v
               kmetijstvu. Da bomo s to preživeli, je nujno potrebno slediti trendom Evropske unije.
               Veliko premalo sredstev je namenjenih za izobraževanje kmetij ali večanju posestne
               strukture. Zato predlagam, da se za to postavko v letošnjem letu nameni več sredstev,
               mnogo več, kot jih ministrstvo za kmetijstvo predvideva. Predlagam, da se zagotovi
               več sredstev za pomoč pri branžnem organiziranju kmetov, ki je v 50. letih moralo
               zamreti; danes pa Evropa zahteva od nas, da se kmetje organizirajo in postanejo
               partner pri soodločanju o svojem razvoju in svojih usmeritvah.</p>
               <p>Zaradi nesprejemanja prepotrebne pokojninske zakonodaje je vse večji porabnik
               proračuna pokojninski sklad, ki siromaši državno blagajno in odžira sredstva za druge
               nujne namene. Ne morem mimo dejstva, da ni možno dobiti dvakrat, če si le enkrat dal
               v ta sklad. Kako to, da sin, ki dela v istem podjetju, kot je njegov oče, in je
               podjetje enako uspešno, kot je bilo takrat, in sin opravlja isto delo, kot ga je oče,
               pa dobi manj plače kot njegov oče pokojnine?! Potrebno se bo soočiti tudi s tem
               problemom. Če se ne bo ta vlada ali ta predsednik, se bo morala druga vlada ali drug
               predsednik ali zagotovo nekdo drug. Zaradi vse večjega načrtnega upokojevanja,
               reševanja odvečne delovne sile, zastarelih ali neprimernih politikov, članov raznih
               združb, "ferajnov", se razmerje med aktivnim ali delovnim prebivalstvom zožuje
               nasproti upokojencem. Že pred časom bi se moral oglasiti alarm v pokojninskem skladu,
               še bolj pa v vladi. Zakaj tiščimo glavo v pesek, ko vsi vemo, kaj se bo zgodilo, če
               hitro ne ukrepamo in ne sprejmemo nove zakonodaje. Zajeziti je potrebno tudi
               nenormalno predčasno upokojevanje zdravih, mladih ljudi, ki po upokojitvi odpirajo
               svoja nova podjetja. Ljudje, ki delajo v državni upravi, naredijo prekršek, za
               nagrado so s 25. leti upokojeni in dobijo 200.000 penzije, zraven pa odprejo svoja
               nova delovna mesta. Kje je to pravica te države, od drugih ljudi pa zahteva, da bi
               delali prekomerno. Na drugi strani pa hočemo podaljšati starostno mejo upokojitve in
               prisiliti delavca za tekočim trakom v tovarnah v daljšo delovno dobo. Temu bom
               nasprotoval, saj menim, da je prepotrebno rešiti upokojevanje s 25. leti delovne dobe
               in invalide, ki niso invalidi, poslati nazaj na delo. Gorje državi, kjer upokojenci
               začnejo vzvode oblasti jemati v svoje roke. Nekatere države že opažajo vpliv vodenja
               upokojencev in se s težavo otepajo diktiranju oblasti v korist upokojencev. Če se bo
               trend nadaljeval, pravi znani profesor, bo prišlo do revolucije starih zoper mlade.
               Stari bodo zahtevali, da se dajatve obdržijo, mladi pa, da se davki ne povišujejo.
               Glede na starostno strukturo in nataliteto slovenskega naroda bo trend davkov v
               naslednjih letih moral naraščati, da bo lahko polnil blagajno ZPIZ-a. Z vsem
               spoštovanjem do starejših, vendar v tej družbi imamo tudi mlade, tiste, na katere je
               potrebno misliti in jim pomagati, ki bodo kasneje delali za upokojence. Zato se
               moramo otresti tega sindroma, prekiniti ta utečeni ritem, napraviti red na tem
               področju in prekiniti z generacijo, ki je determinirala minula desetletja in to hoče
               še naprej.</p>
               <p>Naj zaključim. Preproste mlade Slovence danes teži, kako bodo preživeli in kako bodo
               v vedno bolj dragi državi lahko poskrbeli zase in za svoje otroke. Brez dvoma pa mora
               postati prednost obramba človekovega življenja, kajti brez življenja ni zaposlovanja,
               ni gospodarskega blagostanja, ne sociale, niso potrebna stanovanja, šole, ne
               zdravstvo, ne poračun in ne vlada in najbrž ne tudi ta parlament. Hvala.</p>
            </sp>
            <sp xml:id="SDZ2-Izredna-19-1998-01-22.sp9">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Replika. Gospod Peterle, izvolite.</p>
            </sp>
            <sp xml:id="SDZ2-Izredna-19-1998-01-22.sp10">

               <speaker>ALOJZ PETERLE:</speaker>

               <p>Gospod poslanec Tomažič je povedal veliko zadev, s katerimi se lahko strinjam. Kar
               zadeva njegov prav začetni del, da vsi hočemo več, bi rad povedal, da na tej strani
               Slovenski krščanski demokrati nočemo nič več, hočemo drugače. Mi vemo, da ni denarja
               dovolj za več, trdimo pa, da je napačno razporejen in da niso prave prioritete
               postavljene, tako da v naših amandmajih, kolikor jih bomo dali, bomo povsod povedali,
               kje vzeti in kam dati, znotraj tega, kar mislimo, da je realno.</p>
               <p>Kar zadeva preteklost, bi samo še enkrat povedal. Vi ste v podobni situaciji zdaj,
               kot smo bili mi, iz manjšinske pozicije v vladi ne moreš doseči tistih zadev ali pa
               ne vedno, če večinski partner tega ne želi. To je pač logika politike, drugače pa
               jasno, da tisti, ki so gor, so za določene stvari zaslužni, za določene krivi, za vse
               pa gotovo odgovorni.</p>
               <p>Kar zadeva zdaj pa še varčevalnega ukrepa, mislim, da ste omenili nemški primer.
               Poglejte, jaz bi svetoval vladi, da enkrat tvega ta strošek, pa pogleda, kateri
               uradniki, ki jim gre državni službeni avto, se z njim prevažajo v zasebne namene ob
               sobotah, ob nedeljah na razna smučišča itn., pa naj to malo pomnožijo, pa seštejejo,
               pa bi videli, da če bi se dosledno državni avtomobili uporabljali, bi videli, da bi
               se dalo nekaj privarčevati, ampak tega v varčevalnih ukrepih seveda ni. Mislim, da bi
               se dalo precej "prišparati", po domače povedano.</p>
            </sp>
            <sp xml:id="SDZ2-Izredna-19-1998-01-22.sp11">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Replika na repliko, gospod Tomažič.</p>
            </sp>
            <sp xml:id="SDZ2-Izredna-19-1998-01-22.sp12">

               <speaker>BRANKO TOMAŽIČ:</speaker>

               <p>Hvala. Spoštovani zbor, ne bi rad vodil replik, ker jih ni bilo do zdaj, vendar bi
               povedal samo en segment. Člani pozicije tudi izhajamo iz svojih volilnih enot, na
               primer jaz izhajam iz volilne enote Ajdovščina. Moram reči, da sem dobil v
               zagotovljeni porabi ali v denarju za demografsko ogrožena področja manj, kot mi
               pripada. Lahko pa s prstom pokažem na več poslancev opozicije, ki so dobili več, kot
               jim pripada, pa nisem iz tega delal nobenih negativnih sindromov v tem parlamentu,
               ampak sem menil, da naj dobijo, če res več rabijo, kot jim pripada.</p>
            </sp>
            <sp xml:id="SDZ2-Izredna-19-1998-01-22.sp13">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Naslednji razpravljavec je Peter Hrastelj. Izvoli, kolega. Pripravi naj
               se Branko Kelemina.</p>
            </sp>
            <sp xml:id="SDZ2-Izredna-19-1998-01-22.sp14">

               <speaker>PETER HRASTELJ:</speaker>

               <p>Spoštovani predsedujoči, spoštovani kolegi, jaz bom pa bolj kratek. Prav gotovo je
               sestavljanje proračuna, pa naj si bo to na občinski ravni, ker sem tudi župan,
               predvsem pa še na državni ravni, ni lahko naloga in to ni mačji kašelj. Čisto prav
               je, da se pove s te govornice, kaj ni prav in da se povedo tudi želje - tole bi bilo
               pa boljše takole. Jaz se v pretežni meri strinjam z mojimi predgovorniki, ki
               ugotavljajo marsikaj, kar bi bilo dobro spremeniti v tem proračunu. Ne bom se ozrl na
               vse segmente našega državnega proračuna, vendar samo na eno in to na drobno
               gospodarstvo in to na tisti segment v našem gospodarstvu, ki še danes kolikor toliko
               živi in dela in uspeva ter se širi, ker konec koncev, vse življenje sem v tem
               segmentu tudi deloval.</p>
               <p>Če se spomnite, spoštovani kolegi, ta branža v preteklosti do leta 1956 od takratne
               državne ureditve sploh ni bila priznana. Hvala bogu, od takrat naprej nas je država
               že tako ali drugače priznavala. Danes imamo že ministrstvo za drobno gospodarstvo.
               Ampak, če pa pogledamo tisto nesrečno številko, koliko pa imamo v tem proračunu na
               tej postavki, je pa smešno malo. Sicer je indeks velik, ampak v preteklosti je bila
               ta postavka mačehovsko obravnavana. Če vam prikličem v spomin, da je v Republiki
               Sloveniji po podatkih iz lanskega leta 60 tisoč obrtnikov in SP-jev. Pri njih je
               zaposlenih približno 50 tisoč delavcev. Kaj ima s to populacijo naša država opravka?
               Nič drugega, kot da davke pobira in nič drugega, če se prispevki ne odvajajo, da jih
               poterja. Nobene druge "brige" naša država s tem nima.</p>
               <p>Priporočam sestavljalcem proračuna, priporočam vladi, naj vendar pomisli in
               razmisli, ali ne bi bilo bolje mogoče samo 0,1% tistih sredstev, ki smo jih doslej,
               bom grdo rekel, zmetali za železarne pa za razne TAM-e in tako dalje, za
               subvencioniranje obrestne mere pri najetju kreditov in tako dalje, za razvoj tega
               segmenta gospodarstva. Vedite, da ta sredstva ne bi bila vržena stran, tako kot so že
               marsikdaj bila za druge namene. Želim in pričakujem od vlade, da bo prisluhnila ne
               samo mojim sugestijam, tudi vsem mojim predhodnikom, da bi vendarle nekako našli
               konsenz in ta proračun tudi sprejeli. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp15">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Petru Hrastelju. Naslednji razpravljalec je Branko Kelemina.
               Izvoli! Pripravi naj se Franci Rokavec.</p>
            </sp>
            <sp xml:id="SDZ2-Izredna-19-1998-01-22.sp16">

               <speaker>BRANKO KELEMINA:</speaker>

               <p>Spoštovani predsedujoči, poslanke in poslanci, spoštovani predstavniki vlade, ki so
               prisotni! Seveda bom, tako kot se pač zdaj in že ves čas določene stvari ponavljajo,
               tudi jaz, žal, neke stvari moral ponoviti, kajti osnova nam je pač isti proračun, in
               ne moremo drugače, zato moramo govoriti kolikor toliko o istih zadevah. Tokrat bom
               govoril popolnoma v svojem imenu, niti v imenu socialne demokracije, niti v imenu
               opozicije, ampak v svojem imenu in v imenu tistih volilcev, ki se pač strinjajo in ki
               so podobnega mišljenja kot sam osebno.</p>
               <p>Torej, osebno se v tem letošnjem proračunu 1998 zavzemam za zmanjšanje proračunskega
               primanjkljaja oziroma, bolje povedano, za uravnotežen proračun. To bom tudi poskušal
               uveljavljati z vloženimi amandmaji. Kako doseči ta uravnovešen proračun v globalu, je
               veliko vprašanje. Na krajši rok, seveda, prav gotovo težko. To pa tudi zaradi tega,
               ker je sistem kot tak na daljši rok v celoti kar precej zavožen. No, naj samo navedem
               recimo nekaj izboljšav oziroma mojih pripomb, za katere mislim, da bi bilo dobro, da
               bi jih država upoštevala, pa tudi koalicija pri nekaterih ukrepih, ki bi jih bilo
               treba zavzeti za ureditev teh razmer.</p>
               <p>Prav gotovo bi lahko, recimo, uredili marsikatero področje, zagotovili več sredstev
               za državni proračun, z novimi davki. Seveda to s tistimi davki, ki bi obdavčili
               bogatejše sloje. To je recimo tudi davek na premoženje, ki, ne vem, zakaj ne more
               ugledati luči sveta; upam, da ga bo v nekem krajšem obdobju. Potem je potrebno
               sprejeti tudi davek na dodano vrednost, tukaj so tudi neke možnosti za pridobitev
               nekaj dodatnih sredstev. Zdaj po vseh ocenah oziroma kolikor sem pač razbral iz
               proračuna, ker ga je težko brati, ni razvidno, koliko je v letošnjem letu namenjenih
               sredstev za izvajanje tega programa in kako se bo ta program tudi v drugem letu začel
               izvajati. Kajti vemo, da so to zelo dolgoročne priprave, predvsem na usposabljanju
               delavcev, ki bodo to izvajali, pa tudi samega sistema.</p>
               <p>Nadalje, recimo, je absolutno nujno potrebno zmanjšanje inflacije. To pa pomeni -
               inflacije ne moremo zmanjšati kar tako, tudi ne na krajši rok, ampak je potrebna
               pospešitev investicijskih ciklusov, kar je pri nas poseben problem, o čemer bom
               kasneje nekoliko več povedal.</p>
               <p>Je pa tudi naslednji problem oziroma možnost, kako urediti, uravnovesiti proračun,
               varčevanje na vseh področjih. Tukaj se zdaj mi zavzemamo oziroma država je prišla z
               idejo, da bi varčevali državljani in vlagali svoje prihranke v naložbe, kajti zdajle
               se pač že celo večnost, pravzaprav že celo obdobje, tudi iz starega sistema, ljudje
               oziroma prebivalci obnašamo potrošniško. To pa seveda zaradi tega, ker nam država
               daje izredno slab zgled za te namene. Seveda to je razvidno tudi iz sedanjega
               proračuna, ki kaže na to, da želi porabiti bistveno več, kakor je sposoben ustvariti.
               Tako da, dokler bo, seveda država se tako obnašala, naj ne računa na dobro
               razmišljanje državljanov in da bodo oni resnično začeli drugače razmišljati, kajti to
               je res dolg proces in dokler, tako kot sem povedal, ne bo vzgleda, se to prav gotovo
               ne bo zgodilo.</p>
               <p>No, zdajle, če se naslonim še na naslednja področja, ki so bila žal seveda
               velikokrat omenjena, ampak tudi sam bom nekaj v zvezi s tem omenil, seveda to je
               tista nesrečna plačna politika v celoti. Seveda neugodna v vseh strukturah v državi,
               tako kot so že seveda vsi ugotovili oziroma marsikdo, seveda posebej plače v javnem
               sektorju, ki so seveda v vseh naslednjih, kot je tudi bilo prikazano, recimo realno
               porasle celo za 10%, to je prek vseh meja in prek vseh možnosti. Vzroki za to slonijo
               seveda v preteklosti in še nastajajo tudi v sedanjem sistemu oziroma v sedanjem času,
               to je tudi na osnovi novih zaposlitev itn. Torej bo absolutno nujno zmanjševanje plač
               v masi, kot v celoti v javnem sektorju. Nujne bodo tudi seveda racionalizacije, to
               pomeni prekvalifikacije tega osebja, upravnega in usposobiti jih pač v najkrajšem
               času za tiste funkcije, ki se na novo pojavljajo, kot je bilo rečeno tukaj s tem
               prehodom Slovenije oziroma približevanju Evropi. Seveda, jaz priznam, da se
               prikazujejo nove dejavnosti oziroma nove potrebe, ampak to je potrebno pač z
               obstoječimi ljudmi zagotoviti. V kolikor to ni možno, je pač potrebno tiste ljudi, ki
               so odveč, pustiti, odpustiti enostavno. Jaz smatram, da bi bilo potrebno, državna
               uprava je neučinkovita in bi morali zmanjšati zaposlene vsaj za 20%, s tem bi seveda
               povečali učinkovitost, pa res tiste nujne strokovnjake, ki bi morali delati na teh
               projektih, potem dodatno zaposliti.</p>
               <p>Vsi radi tukaj v državnem zboru, ja, zdajle je že ura taka, res, da se kosilu bliža
               čas, tako da bo malo težko tole razpravljati pred prazno dvorano, ampak ne glede, jaz
               bom svoje povedal. Torej vsi, ki so danes tukaj oziroma v teh dneh nastopali, tudi
               poslanci pred govorniškim odrom so zatrjevali, da je pač potrebno to plačno politiko
               ukrotiti na nek način in verjetno vsi so mislili na neke druge institucije, ki bi to
               morale storiti, malo kdo je pa pomislil, da je treba naprej začeti seveda pri sebi te
               racionalizacije izvajati. Tudi jaz smatram, da so nekoč, tudi pred časom in pa tudi
               danes poslanske plače vsaj za 50% previsoke, seveda glede na drugo strukturo
               prebivalstva, ki živi v težkem pomanjkanju. Kajti, če jaz seštejem vse svoje
               prihodke, ki jih imam, tudi tiste dodatke, ki jih dobim zraven, je to tam nekje, pa
               imam pač manjši osebni dohodek, s temi dodatki nekaj čez 400.000, dočim moji volivci,
               s katerimi se srečujem v volilni enoti, pa imajo tam okrog 40.000, 45.000, torej imam
               jaz 10-krat večji osebni dohodek. Zdajle vas pa vprašam, kaj si lahko on, ki dela
               tudi tako rekoč kot jaz cel mesec, kupi za tistih 40.000 tolarjev in kaj si lahko
               kupim jaz. Jaz lahko grem v trgovino in kupim vse, kar tam vidim, on pa ne more in ne
               ve, ali bi vzel s poličke in dal v svojo košaro ali ne. Jaz lahko kupim vse, kar
               vidim. Vsaj za enkrat je tako. Mislim, da bi lahko tudi poslanske plače zmanjšali,
               potem zahtevali od vseh ostalih institucij, da bi se tudi sami racionalno obnašali.
               Seveda bo tudi potrebno zmanjšati stroške državnega zbora tudi s tem, da bo potrebno
               mogoče zmanjšati število zaposlenih in pa seveda predvsem zmanjšati materialne
               stroške, absolutno se jih da na vseh nivojih zmanjšati. To bi bila ta
               racionalizacija, o kateri smatram, da je zelo nujna in potrebna.</p>
               <p>Naslednja je pa seveda pokojnine. O tem je tudi bilo veliko že rečenega. Recimo samo
               en podatek. V letu 1998 skupaj s plačami seveda v javnem sektorju bo šlo v te namene
               350 milijard tolarjev. To je ogromna vsota. Vzroki za te pokojnine segajo, kot smo že
               ugotovili, iz leta 1985. Res bi bilo potrebno vprašati, kjer so tisti ljudje, ki so o
               tem takrat odločali, da smo danes v taki situaciji. Prav gotovo so bili pošteno
               plačani za to, da bi tudi dolgoročno razmišljali, kaj se lahko iz tega sistema zgodi,
               ampak očitno izgleda, da žal niso, in zato smo danes tukaj, kjer smo. Seveda so tudi
               razlogi, tista predčasna upokojevanja in pa še drugi elementi, previsoke pokojnine,
               priviligirane itd., o katerih je tudi že bilo rečeno nekaj. In kako rešitev zdaj
               najti iz tega? Seveda pokojninske reforme pa kot vidimo še lep čas ne bo. Če pa bo,
               pa ne bo tisto, kar je v prvi fazi bilo mišljeno oziroma kar bi se dejansko moralo z
               njo zgoditi. In če te pokojninske reforme letos ne bo, potem je jasno, da je tudi ne
               bo drugo leto in naslednje leto, kajti znano je, da v kolikor se te reforme ne
               zgodijo v prvem volilnem letu nekega vladanju, potem se te več ne morejo zgoditi
               zaradi teh političnih igric, ki se dogajajo in ki so že bile omenjene.</p>
               <p>Poglejte, če samo omenim tisti predlog gospoda Kebriča za spremembo te zakonodaje
               pokojninske. Nek govornik se je spraševal tukaj, koliko je to sploh vredno, ta
               predlog, če bi bil slučajno sprejet. Ta predlog je po moji oceni, in kot sem sem se
               tudi pozanimal, težak okrog 15 do 20 milijard, če se to sprejme in to pomeni, da je
               teh 5 glasov v tej koaliciji izredno dragih in je to resnično draga koalicija za
               vlado in pa tudi seveda za politične stranke. Upam seveda, da predlog ne bo
               izglasovan in da se to ne bo zgodilo in da bomo privarčevali teh 15-20 milijard.</p>
               <p>Vso to problematiko, ki sem jo do sedaj navedel tukaj, bi bilo potrebno na nek način
               z nekimi res razumnimi ukrepi uskladiti in tudi odpraviti, ampak seveda to bi se
               moralo zgoditi za ceno, ki bi jo morala plačati tista vladajoča koalicija, ki je pač
               v nekem obdobju na oblasti. Kajti, če vprašate povprečnega državljana, kaj je za
               njega pomembno, ali osebne koristi ali strankarske koristi ali koristi koalicije,
               potem bo prav gotovo odgovoril, da so za njega pomembne koristi za Slovenijo kot
               državo, koristi za njene državljane pod enakimi pogoji za vsakega brez vseh
               privilegijev enako. Torej bi resnično morala ena koalicija, ki bi prišla na oblast v
               nekem obdobju, in to bi seveda mi Socialdemokrati storili, če bi bili na oblasti,
               žrtvovati svojo naslednjo izvolitev v naslednjem mandatu za to, da bi uredilo vse te
               razmere na vseh teh področjih in da bi potem lahko država lažje zadihala in da bi
               tudi lažje se podala na pot v Evropo, v katero si toliko želimo.</p>
               <p>No, če grem hitro naprej, potem je bilo tudi veliko govora o naložbenem sektorju.
               Seveda je to en element državnega proračuna, ki je zelo zanimiv, in lahko tudi veliko
               zmanjšamo primanjkljaj, če okrnimo te naložbe, ki smo si jih zastavili v nekih
               programih. Ampak, recimo čisto osebno, z mojega stališča, če pogledam naložbe v
               ceste, moram reči, da jih ni možno okrniti. Zakaj jih ni možno okrniti? Poglejte,
               promet neizmerno hitro narašča in če hočemo, da se bo hitro odvijal, ker nam to vzame
               ogromno časa, pa tudi velika izguba časa je glede same produktivnosti in vsega,
               moramo zagotoviti, da se bo ta promet čim hitreje odvijal, gre pa seveda tudi za
               varnost. Pri vseh teh naložbah pa je vprašljiva racionalnost, kajti ni ustreznega
               nadzora. To, kar imamo, ta nadzor, ki ga imamo - saj to je prisotno tudi pri vseh
               drugih segmentih državnega nadzora nad državno upravo oziroma nad vlado in tako
               naprej - je takorekoč, po moji oceni, čisti "blef", resnično "blef". Kajti vse te
               inštitucije, smo ugotovili, z Računskim sodiščem na čelu, v bistvu nimajo nobenih
               pravih kompetenc za tisto dokončno ukrepanje in tudi dokončno rešitev vseh negativnih
               pojavov, ki se dogajajo pri tem poslu. Po moji oceni, recimo, če bi bila sposobnost
               te države, tudi tega državnega zbora, v končni fazi, bi morali nadzor nad vsemi temi
               pomembnimi investicijami in velikimi investicijami zagotoviti s tujimi strokovnjaki
               in res neodvisnimi tujimi strokovnjaki in ti bi takrat spremljali te zadeve, nekaj bi
               sicer stalo, ampak imeli bi pa čiste podatke in si ne mi mogli nikdar očitati, pa
               tudi komu drugemu ne, da smo storili napake ali da smo karkoli spravili tudi
               neupravičeno v žep.</p>
               <p>Naslednji segment teh naložb so tudi železnice. Vemo, da je posodobitev nujna, kdaj
               in kako, pa je veliko vprašanje. Je pa tudi veliko vprašanje, ki bi ga bilo potrebno
               tudi razčistiti, kaj vse se je na tem področju zgodilo v preteklosti. Za to bi rabili
               ogromno časa, ki vam ga zdajle ne bi jemal, ampak bi bilo resnično potrebno tudi za
               to področje se enkrat usesti v tem državnem zboru in te stvari razčistiti. Če se
               naslonim na gospodarstvo, kot naslednjo dejavnost v tem naložbenem sektorju, lahko
               ugotovim, kot so tudi drugi ugotovili, da pravih naložb v bistvu ni. Če teh naložb ne
               bo, bo spet tista stara zgodba, ki jo vsi poznamo - ne bo delovnih mest, ne bo plač,
               ne bo varčevanja in tako naprej; ta začaran krog se seveda vrti z vedno večjo
               hitrostjo in požira vase vse, kar pride nedogovorjeno in neusklajeno pred njega.
               Sedaj, v tej fazi, je pač znano, da imamo samo sanacije, intervencije,
               dokapitalizacije, reprogramiranje, pokrivanje izgub in tako dalje, da ne bi tega
               naprej navajal, ker je znano, ker ste vsi pogledali v proračunu, kaj piše. To vse
               skupaj, po moji oceni, pa je velikokrat samo ena velika potuha za nesposobnost in
               različne mahinacije. To so ugotovili tudi že strokovnjaki. Za to so lep primer
               železarne, kar sem že tudi enkrat omenil. Ljudje enostavno pričakujejo, da bodo nekaj
               dobili od te ljube države in se niso pripravljeni sami potruditi in tudi pokazati
               samoiniciative svojega znanja itn. To si upam trditi in to je jasen psihološki
               občutek in tudi značaj, o tem ni potrebno naprej razpravljati.</p>
               <p>Seveda prav tako bi recimo na področju gospodarstva oziroma celotnega sistema bilo
               potrebno znižati inflacijo na 4 do 5%. No, je pa tudi tale neuravnovešen proračun
               tako rekoč tisti glavni motor inflacije in tudi tu je en začaran krog, ki se vrti in
               vkolikor ne bomo tega uspeli omejiti, bo ta inflacija šla še mogoče čez 10%. Vemo pa,
               na kakšen način se zdajle drži v okvirih, da ne presega teh 10%, čeprav je mogoče po
               nekih, če bi naredil izračune, malo drugačne, ta čez 10%.</p>
               <p>Poglejte, moram se tudi dotakniti enega segmenta, to je energetike. O tem smo že
               tudi govorili, pa bomo še tudi takrat, ko bo to na dnevnem redu, ampak močno me pa
               moti to, da sem opazil v proračunu 500 milijonov tolarjev za TET 3. Kako si lahko
               nekdo dovoli, da brez vsakega vnaprejšnjega dogovora, niti ni sprejet zakon niti
               nimamo sprejetega nacionalnega programa itn., zagotovi taka ogromna sredstva za
               predpripravljalna ali kakršnakoli dela že na nekem objektu, če nima za to nobene
               potrditve. To se lahko zgodi samo tukaj pri nas v Sloveniji, ker gre pač za politične
               odločitve in potem pridemo do takih anomalij in iz takih izkrivljanj in tudi
               popravljanja posledic, ki jih ne moremo nikdar popraviti, če tako stvari
               zastavimo.</p>
               <p>Omenil bi tukaj tudi, moram omeniti seveda tudi program savskih elektrarn, ki je
               tudi v proračunu nekje omenjen in tudi so govorili že določeni o tem. Poglejte, tukaj
               je zdajle glavni problem, pri teh naložbah v savske elektrarne, kdo bo dejansko
               prevzel te funkcije, glavne, torej, kdo bo direktor in vse ostale pozicije, kdo bo v
               tem projektu prevzel, in od kod bo prišel kapital za te projekte. Jaz se popolnoma
               zavedam in se strinjam tudi z ministrom za finance, ko pravi, da pač ni možno več
               obremenjevati države s krediti in s poroštvi in s temi zadevami, ampak jaz sem trdno
               prepričan, in podatke, ki sem jih tudi sprejel - mogoče bo to tudi nekaj, kar ne bi
               smel povedati tukaj - ampak baje je v tujini našega kapitala dovolj, slovenskega,
               baje nekje za okrog milijardo in pol, ne, 1.500 milijard. Vendar ga kot takšnega ne
               moremo spraviti v državo, ker, poznate evropsko zakonodajo, če nima čistega ozadja,
               potem ga ne moreš plasirati, zato pa seveda vse tiste naveze z Italijo itn. Ne bom
               vam to razlagal, tisti, ki ste v teh poslih že bili , bolj poznate te stvari in
               veste, kako. Ampak jaz kljub temu mislim, da je Slovenija sposobna in da so slovenski
               ljudje in pa tudi posamezniki že toliko močni, da bi lahko vložili svoj kapital v te
               projekte, kajti zato, da se ta projekt savskih elektrarn požene, potrebujemo mogoče v
               prvi začetni fazi tam nekje 10 milijard, potem pa še kakšnih 10 in še enkrat 10,
               potem bi jih pa že skoraj dosti bilo in bi celotni projekt lahko zgradili v
               naslednjih 10 letih. Zdajle, vkolikor se bo pa to šlo spet z nekimi kooperanti iz
               Avstrije itn., potem bomo počasi resnično prišli pod tuje roke in pod tujo oblast,
               tako kot smo bili, ker verjetno nam to tudi nekaterim najbolj odgovarja, da drugi
               odločajo o naši usodi, ne mi sami.</p>
               <p>Naslednja tema, ki se je seveda moram dotakniti, je tisto moje področje, malo
               gospodarstvo, ki je bilo že omenjeno. O tem je bilo tukaj v državnem zboru še veliko
               rečenega. Vsi se strinjajo tudi na najvišjem nivoju, da je to naš paradni konj, ki pa
               je ostal brez hrane, brez krme. Strategija razvoja malega gospodarstva predvideva,
               kako se bo to vse razvijalo v naslednjih obdobjih, samo jaz vas vprašam - na osnovi
               česa? Če ni krme, če ni hrane, kako pričakujete, da se bo malo gospodarstvo razvijalo
               naprej. Naj samo omenim sklad za razvoj malega gospodarstva, če podam samo nekaj
               podatkov, če vas mogoče zanima. Poglejte, v letu 1996 je bilo razdeljenih približno 3
               milijarde tolarjev podjetnikom in obrtnikom, v letu 1997 2 milijardi, torej se ta
               sredstva celo zmanjšujejo, potreb je pa bilo, recimo v letu 1997, za 15 milijard. Jaz
               sem trdno prepričan, da v kolikor bi bilo v tem skladu več denarja in da bi
               podjetniki in obrtniki to vedeli, da je več denarja in da ga je možno dobiti, bi bilo
               zahtevkov mogoče tudi za 20 ali še več milijard, kajti ta sektor tako rekoč ne pozna
               omejitev in je neizmerno požrešen, ambiciozen in je pripravljen delati, investirati
               in to je tisto, kar potrebuje v bistvu tako rekoč finančna sredstva. Saj jaz vam bom
               povedal. Podjetniki in obrtniki, brez skrbi, tudi brez vaše državne intervencije in
               vlade, takoj vnaprej povem, se bo znašlo, bodite brez skrbi. Zagotovili si bodo tudi
               sredstva, ampak na svoj način, seveda, iz tujine tako rekoč. Tudi vrnili bodo vsa ta
               sredstva, brez skrbi bodite, da bodo, ampak imeli bodo pa tudi svoje drugačno
               mišljenje o tej državi in odnos do nje bo takšen, če država ni sposobna teh stvari
               financirati.</p>
               <p>Omenil sem tudi to, recimo našemu ministru za malo gospodarstvo, pa je začel
               kritizirati ta sklad, češ, da so se zgodile nepravilnosti, da gre za 1 milijardo 300
               izgubljenih sredstev. Ja, to ni moj problem, spoštovani, niti ni problem podjetnikov
               in obrtnikov. To je problem pravne države. Če bi pravna država funkcionirala, bi
               dejansko ta sredstva bila na nek način vrnjena in bi sklad funkcioniral naprej. Potem
               je tudi omenil, da ta sklad kot tak ne more funkcionirati več kot sklad, ampak bi ga
               bilo treba vključiti v ministrstvo. Jaz nimam popolnoma nič proti. Naj ga vključijo
               kamor hočejo, samo naj zagotovijo neka naložbena sredstva, da bodo lahko obrtniki in
               podjetniki dobili kapital, in to seveda po neki razumni ceni. Po moji oceni, če mene
               vprašate, če bi država res hotela vlagati v malo gospodarstvo, bi obrestna mera
               morala maksimalno znašati 8% brez vsakih drugih dodatkov. Država naj sicer, če
               resnično želi, vlaga in nekoliko subvencionira te obresti, če že mora bankam te
               obresti tako visoko plačevati. Druge rešitve jaz tukaj ne vidim. Druge rešitve ni. In
               prav zanima me, kaj se bo v naslednjih letih na tem področju zgodilo. To bom seveda
               izredno spremljal, ampak trdno sem prepričan že danes, da se ne bo zgodilo nič kaj
               dobrega.</p>
               <p>Če omenim samo še slabosti sklada, ki sem jih jaz ugotovil, ker veste, da poleg
               sklada funkcionira še več različnih drugih skladov. Pravim, da če je že tako, kot sem
               že tudi omenil pri strategiji razvoja malega gospodarstva, da je potrebno
               organizirati neko krovno organizacijo, da bo vse te sklade povezala in da bo tu nek
               pregled in da tudi tisto osebje, ki bo na tem delalo, ne bo za svoje lastne stroške
               porabilo večino tistega denarja, ki se dejansko v te sklade steka.</p>
               <p>Naslednja slabost - no, ni slabost, ampak prav bi bilo, kaj jaz vem, da bi se ta
               sklad, po moji oceni, zdaj na nek način dokapitaliziral vsaj za trikrat. Kajti, če
               smo vlagali toliko sredstev v SID, pa v Slovensko razvojno družbo, pa ne vem kam še
               vse, smo dokapitalizirali - pa jaz ne bom rekel in trdil, da tam ni nobenih učinkov,
               ampak prav gotovo bi bil bistveno večji učinek, če bi dokapitalizirali ta sklad,
               kajti sklad kot tak, s tistimi finančnimi transakcijami oziroma zdaj, ko je bilo s
               kupninami in z drugimi zadevami, ko so se sredstva stekala v ta sklad - teh je vedno
               manj in dejansko se ne bo nabralo toliko sredstev, da bi ta sklad postal končno
               zadosti močan in tudi zadosti obilen, da bi lahko iz njega zajemali obrtniki in
               podjetniki svojo moč.</p>
               <p>Še na eno točko bi se samo naslonil, potem pa bom končal, ker se bo tudi čas iztekel
               - to pa je geografija. Poglejte, zakaj se tako zavzemam za to področje? Samo malo vam
               bom opisal, kako je bilo s tem nekoč. Nekoč so, pač zato, ker je bilo na podeželju
               veliko število neizobraženih kadrov, veliko število prebivalcev nezaposlenih, so se
               gradile velike tovarne, veliki sistemi, predvsem predelovalne industrije. Že takrat
               so sicer bile te dejavnosti takorekoč na robu rentabilnosti, v večini primerov so pa
               kar dobro poslovale, čeprav so delavci imeli razmeroma nizke plače. Nekoč so bile te
               inštitucije, se pravi, te tovarne na podeželju takorekoč gonilna sila nekega kraja.
               Vlagali so v določene projekte svoja finančna sredstva, ker so jih pač imeli nekaj
               več na razpolago, bili so takorekoč nosilci razvoja v nekem kraju. Danes so seveda
               razmere popolnoma drugačne. Prvič, težka gospodarska situacija, postali so novi
               lastniki, katerih cilj je dobiček, dividende, v skrajnem primeru tudi, če želite,
               odliv v tujino, in tako naprej. Danes je tudi velika izguba v teh dejavnostih, v
               predelovalni industriji, tako da ni možno več računati na kakršnakoli neposredna
               vlaganja v kakšne projekte na podeželju.</p>
               <p>Ampak, poglejte, tisto, kar je najbolj pomembno, kar si velja zapomniti, da se boste
               lažje pri proračunu odločali. Ta sektor pa kljub temu še danes zaposluje veliko
               število prebivalcev na teh območjih in prispeva v državno blagajno ogromno, ogromno
               sredstev. Seveda so pa ti ljudje danes, ki živijo na teh območjih, se pravi delavci,
               še toliko slabše neplačani in tudi sami, zaradi tega, ker so tako nizko plačani, se
               pravi, tam okrog 40.000 ali pa še manj, ali pa je to 50, 60.000 tolarjev, da komaj
               preživijo in tudi sami ne morejo več vlagati v te infrastrukturne objekte na
               podeželju, pa vendar še kljub temu to počnejo, ampak vsak dan v bistvu težje. Tudi to
               je zelo zanimivo, poglejte, da danes ti gospodarski subjekti predelovalne industrije
               v večini primerov 50 pa tudi 90% svojih izdelkov morajo izvažati; uvažajo pa seveda
               bistveno manj. Zaradi neugodne tečajne politike - tukaj gre za ogromno razliko -
               veste, da inflacija oziroma devizni tečaj ne dosega inflacije, da je v bistvenem
               zaostanku, in da ta porast z leti v bistvu narašča ali pa vsaj konstantno narašča, in
               da gre na račun tega prebivalstva ogromno, se prelivajo ogromna sredstva v
               prestolnico. Zakaj v prestolnico? V prestolnico zato, ker mesto v glavnem nima te
               predelovalne industrije, mesto ima v glavnem, se ukvarja s kapitalskimi naložbami,
               gre v glavnem za ugoden uvoz, kajti razlika v kurzu je v bistvu v prid uvoznikom
               sedaj. Seveda gre tudi za trgovino in gre za veliki dobiček. Tako da iz tega razloga,
               prav zaradi tega razloga, ker se velika finančna sredstva prelivajo v to prestolnico,
               bi morala država nujno povečati sredstva za demografsko ogrožena področja, kajti, jaz
               sem že povedal tukaj, če ne bomo pomagali tem ljudem na geografsko ogroženih
               področjih zagotoviti dodatnih sredstev, potem se bo dejansko ta demografija še
               stopnjevala in izseljenost v centre bo vedno in pritisk na centre bo vedno močnejši.
               Vsi pa v mestih, kot veste, ne moremo živeti.</p>
               <p>Zato bom jaz povedal takole. Mi, vsaj tisti, ki živimo na podeželju, ne bomo prosili
               to državo, da nam zagotovi dodatna sredstva za te namene, se pravi za demografsko
               ogrožene, ampak zahtevamo, to je naša pravica. Kajti ogromno sredstev, kot sem
               povedal, ogromno kapitala se zliva v prestolnico in ne prosimo za njihova sredstva,
               ampak samo zahtevamo svoja sredstva nazaj, da se vrnejo tja, kjer so se ustvarila.
               Predvsem je to tipično za mojo občino, za občino Sevnica, kjer imamo ogromno te
               industrije in ogromno zaposlenih z najnižjimi osebnimi dohodki.</p>
               <p>Zato apeliram na vse poslance, ki ste iz podeželja, da ne dovolimo več izkoriščanja,
               in da vzamemo to odločitev v svoje roke in damo temu ubogemu podeželju tisto, kar mu
               pripada. Moja ura je minila, jaz se vam iskreno zahvaljujem za pozornost in vam želim
               dober tek. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp17">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Kelemina. Na vrsti, kot že najavljen, je gospod Rokavec. V
               kolikor je tvoja razprava do 5 minut in ne daljša, začni, sicer prekinjamo. Je
               daljša? Daljša. V tem primeru zaključujem oziroma prekinjam 2. točko dnevnega reda
               19. izredne seje do 14.30 ure, ko bomo nadaljevali z razpravo prijavljenih poslank in
               poslancev. Začne gospod Rokavec Franci.</p>
               <p><stage>(Seja je bila prekinjena ob 12.55 uri in se je nadaljevala ob 14.40 uri.)</stage></p>
            </sp>
            <sp xml:id="SDZ2-Izredna-19-1998-01-22.sp18">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci, nadaljujemo z delom državnega zbora. Najprej
               ugotovimo sklepčnost v dvorani! <stage>(50 poslank in poslancev.)</stage> Zbor je sklepčen in lahko
               nadaljuje z delom.</p>
               <p>Kot prvi bo razpravljal gospod Franci Rokavec. Še preden mu dam besedo, moram
               obvestiti zbor, da sta se dodatno opravičili za nadaljevanje 19. izredne seje Rudolf
               Petan za popoldanski del seje, prav tako Jože Jerovšek in Vili Trofenik, Eda
               Okretič-Salmič, gospod doktor Jože Zagožen in Roman Jakič od 16. ure dalje. Besedo
               dajem gospodu Franciju Rokavcu. Pripravi naj se Miroslav Luci.</p>
            </sp>
            <sp xml:id="SDZ2-Izredna-19-1998-01-22.sp19">

               <speaker>FRANCI ROKAVEC:</speaker>

               <p>Spoštovani podpredsednik, spoštovane poslanke in poslanci! Proračun je gotovo, naj si
               bo to za državo, občino ali katerokoli skupnost temeljni dokument vsakega leta. Lahko
               je sestaviti proračun, če ga je možno sestaviti s postavljanjem prioritet. Zagotovo
               pa je, da vse nujne naloge, pa kadarkoli so jih postavljali ali se jih postavlja ali
               kadarkoli si jih bodo postavljali tudi v prihodnje, ne bo možno zajeti v celoti.
               Težko pa je, če je postavljanje prioritet blokirano. In prav osnovna usmeritev
               proračuna države Slovenije za leto 1998 je skupek vrste obveznosti države iz
               preteklih obdobij, predvsem zakonskih, ki so temeljili na političnih interesih.
               Dejstvo je, da največje breme letošnjega proračuna nosi postavka prispevki za ZPIZ v
               višini 126 milijard SIT. Iluzija je pričakovati, da bo pokojninska reforma dala takoj
               tudi finančne učinke v proračunu. Je pa popolnoma jasno, da državni proračun nosi
               težek nahrbtnik, kjer že v preteklih letih ni bilo narejenega ničesar za hitrejšo
               pripravo in realizacijo pokojninske reforme. In prav to breme, ki ga nosi letošnji
               proračun, je resen signal, da je potrebno k temu problemu pristopiti takoj, kajti
               vsak dan, ki bo zamujen na tej poti, bo dodatno še bolj oteževal v prihodnje razvojno
               oblikovanje državnega proračuna.</p>
               <p>Varčevalni paket je delno zajel svoj namen. Vprašanje pa je, kot je že v uvodu
               pojasnil finančni minister, ali so načrtovani prihodki kakor tudi odhodki realno
               načrtovani. Tu vidim, da bo potrebno v nadaljevanju postopka proračuna za leto 1998
               še veliko naporov za čim boljše uravnoteženje oziroma zmanjševanje proračunskega
               primanjkljaja. Zato bi prenova javne uprave morala biti ena od takojšnjih
               prioritetnih nalog te države. Vlaganje proračunskih sredstev po posameznih postavkah,
               predvsem če se dotaknem postavk intervencij v gospodarstvo, pa pred menoj postavlja
               nekaj dilem in dovolite mi, da jih navedem.</p>
               <p>Kakšna je uspešnost naloženih proračunskih sredstev v ta podjetja? Te informacije
               celovite še nismo do sedaj nikoli prejeli. Naslednja zadeva - nepreglednost teh
               sredstev in tudi obseg socialnega učinka vloženih sredstev. Vprašljiva so tudi
               vlaganja teh sredstev v luči približevanja Slovenije Evropi. Ključni moteči element
               pa je premajhna zakonska odgovornost uprav podjetij, odgovornih oseb kot posameznikov
               za uspeh posamezne sanacije. Narejen je minimalen napredek pri sredstvih za
               spodbujanje demografsko ogroženih območij v primerjavi z letom 1997. Vendar je
               potrebno v nadaljevanju postopka narediti še korak naprej, če želi država Slovenija
               dejansko zagotoviti skladnejši razvoj Slovenije. Predlagam pa, da se v letu 1998
               spremenijo kriteriji za delitev sredstev, saj so večje občine v podrejenem položaju,
               tako da se uravnotežijo pogoji za vse.</p>
               <p>Na področju kmetijstva je v proračunu 1997-1998 zaznan korak naprej. Dejstvo pa je,
               da je sredstev za celovito pripravljenost slovenskega kmetijstva za vstop v Evropsko
               zvezo premalo, in bi bilo potrebno zagotoviti več sredstev za ta namen. Namreč,
               naložen denar v kmetijstvo pomeni tudi vlaganje sredstev na območja, kjer bomo
               zadržali marsikatero slovensko vas pri življenju in ohranili prenekatero kulturno
               dediščino v Sloveniji.</p>
               <p>Na prvi pogled proračunski indeks v ministrstvu za promet in zveze pomeni realno
               povečanje sredstev na tem področju. Za državo pa je slabo, če poskrbi samo za glavne
               žile; tu mislim predvsem na avtoceste. Katera izgradnja je nujno potrebna, toda če ne
               bomo posvetili večje pozornosti ostalim državnim in občinskim cestam, se bodo
               bistveno poslabšali pogoji življenja, predvsem pa gospodarskega razvoja območij, ki
               so odmaknjena od tako imenovanega cestnega križa. Že ob obravnavi proračuna za leto
               1997 sem opozoril, da je osrednje območje Slovenije, to je območje občine Litija,
               prevoznih po makadamskem cestišču kar 18 kilometrov državnih cest. Kot kažejo podatki
               v letošnjih proračunskih namerah, tudi po letošnjem letu na tem segmentu ne bo večjih
               sprememb. Kar pa je slabo, če hočemo predvsem osrednje območje Slovenije tudi v
               prihodnje obdržati na tako nerazvitem nivoju. Indeks 103 sredstev, namenjenih za
               zagotovljeno porabo občinam, je sigurno prenizek. Predvsem iz splošno znanega
               dejstva, da se denar, vložen v občine, obrestuje oziroma oplemeniti mnogo bolj kot na
               ravni države. Tu bi predvsem opozoril na pomanjkanje investicijskega denarja, kjer pa
               državi denarja primanjkuje, bi bilo mnogo boljše in za državo cenejše, če bi se za
               nekatere naloge - naj omenim področje prostora - preneslo v celoti občinam oziroma
               občinskim povezavam. Nesprejemljivo pa je, da se, poleg zamika proračunskega leta v
               mesec januar, zamika tudi izplačila zagotovljene porabe občinam, čeprav se od njih v
               zakonu o financiranju oziroma izvajanju proračuna zahteva, da se proračunsko leto
               konča s koledarskim.</p>
               <p>Eno od svetlih točk vidim v tem proračunu v predvidenih sredstvih za razvoj drobnega
               gospodarstva in turizma.</p>
               <p>Toda kljub nekaterim pozitivnim trendom je ta proračun pospremljen še z veliko
               negotovosti, kot je paket socialnega sporazuma s sindikati, potrebnimi sredstvi za
               uvedbo davka na dodano vrednost in tako dalje.</p>
               <p>Prepričan sem, da je potrebno čim bolj uravnotežiti proračun v nadaljnjem postopku.
               Rezerve pa so na vseh področjih. To so tudi že predhodniki pred menoj poudarili. Na
               koncu pa mi spoštovane gospe in gospodje dovolite, da izpostavim dva konkretna
               predloga.</p>
               <p>Za v prihodnje. Vlada naj za v prihodnje pripravi proračun, ki bo bolj pregleden,
               saj se s predlaganim dokumentom lahko primerja marsikatera slovenska občina.</p>
               <p>Drugo pa je predlog komisiji za poslovnik državnega zbora, da se poenostavijo in
               skrajšajo roki za sprejemanje državnega proračuna. Hvala.</p>
            </sp>
            <sp xml:id="SDZ2-Izredna-19-1998-01-22.sp20">

               <speaker>PODPREDSEDNIK ANDREJ GERENČER:</speaker>

               <p>Hvala gospod Rokavec. Besedo dajem gospodu Miroslavu Luciju, pripravi naj se Ivo
               Hvalica.</p>
            </sp>
            <sp xml:id="SDZ2-Izredna-19-1998-01-22.sp21">

               <speaker>MIROSLAV LUCI:</speaker>

               <p>Spoštovane kolegice, spoštovani kolegi!</p>
               <p>Začel bom nekje tam, kjer sem razpravljal lani. Ob formiranju vlade.</p>
               <p>Takrat je bilo rečeno, izredno močna koalcija, številčno in strokovno je potrebna za
               korenite spremembe v Sloveniji, ki so nujne. Vsi se tega zavedamo. Ne bi sedaj o tem,
               zakaj ni tako. To se pozna zlasti pri proračunu, ki je najpomembnejši akt državnega
               zbora. In kjer se de facto odvija politika. Pred nami je paket zakonodaje invalidsko
               pokojninskega sistema, delavske zakonodaje, dokončane denacionalizacije,
               privatizacije, tukaj je zakonodaja glede vstopa v Evropsko zvezo. Za vse to je
               potrebna močna, čvrsta koalcija in tudi vključevanje opozicije, kar na žalost v
               preteklem proračunu in tudi v tem ni videno.</p>
               <p>V proračunskem memorandumu je že uvodoma zapisano, napisano, da bo vlada za
               doseganje ciljev, ki jih je zapisala v memorandumu, izvajala program varčevanja in
               razvojnih vzpodbud. Vendar na žalost predlog proračuna ne odseva želja in ciljev
               zapisanih v tem proračunskem memorandumu. Da vlada tega ne misli resno, se nazorno
               vidi že v proračunu leta 1998. Vsakomur je jasno, da varčevanje pomeni to, da porabi
               manj oziroma nikakor ne več, kot zasluži in da tisto, kar mu ostane vloži v nekaj,
               kar mu bo v prihodnjih letih prineslo korist, čemur bi v vladnem žargonu lahko rekli,
               razvojna vzpodbuda. Tako se mora vesti vsak delavec, vsaka družina ali podjetje pri
               sprejemanju svojega proračuna, če želi preživeti.</p>
               <p>Vsakdo od nas ve, kam nas pripelje zapravljanje čez mero. Celo predsednik vlade je
               kmalu po vstopu v vlado ugotovil, da je njegova javno finančna politika preprosta. Ne
               smemo porabiti več, kot ustvarimo, je dejal. Letošnji predlog proračuna je popolnoma
               drugačen. Poglejmo vsaj nekaj konkretnejših številk.</p>
               <p>Skupni odhodki proračuna so bili lani 743 milijard, v etošnjem predlogu so 843
               milijard, kar je nekaj več kot 100 milijonov več kot preteklo leto. Če bi se
               odločili, da ne bi bili preveč omejevalni pri varčevanju in bi si postavili za cilj,
               da bo proračun ostal na lanski realizaciji ter priznali 8% inflacijo, ne bi smel biti
               letos proračun večji kot 802 milijardi. Kar pomeni, da bo država letos zaradi
               varčevalnih ukrepov dražja za 40 milijard. Za lažjo predstavo, koliko denarja je to,
               naj povemo, da je to približno 280.000 povprečnih plač. Torej se je slovenska država
               v enem letu podražila za 200.000 kvadratnih metrov stanovanj, po cenah v Ljubljani,
               ali za približno 3.000 dvosobnih stanovanj ali za 1,5 milijona študentskih štipendij.
               Seveda nas bodo vladni finančniki poskušali prepričati, da bi pri tem računu morali
               upoštevati tudi 4% gospodarske rasti, in bi bilo potrebno kot indeks realne rasti
               upoštevati indeks 112 in ne 108, kar znaša inflacija sama. Toda tem 4%, ki pomenijo,
               koliko več je naše gospodarstvo ustvarilo, bi se morala država odreči v korist
               tistega, ki jih je ustvaril. Torej bi jih morala država vrniti v gospodarstvo, v
               obliki subvencij ali, kar je še bolje, v obliki davčnih olajšav. To bi bila tista
               razvojna spodbuda, ki jo naše z davki in prispevki preobremenjeno gospodarstvo
               najbolj potrebuje. Namesto tega pa vlada s tako imenovanimi varčevalnimi ukrepi še
               dodatno obremenjuje gospodarstvo.</p>
               <p>Če bi se vlada resno lotila tako imenovane politike razbremenjevanja gospodarstva in
               izvajanja drugih razvojnih programov, bi morala spremeniti proračun tudi na
               prihodkovni strani. V letu 1997 je država imela 710 milijard vseh prihodkov, letos
               jih načrtuje dobrih 810 milijard ali 100 milijard več kot lani. Če bi upoštevali tudi
               tukaj isto merilo kot pri prihodkih, torej bi dovolili povečanje za največ 8%, bi
               bili prihodki večji samo za 66 milijard tolarjev, s čemer bi lahko za znižanje davkov
               namenili 36 milijard tolarjev. To pa bi predstavljalo 4% znižanje davčnih prihodkov
               in s tem tudi razbremenitve gospodarstva in zaposlenih.</p>
               <p>Seveda pa bi lahko ta denar vseeno pobrali in ga namenili za eno najpomembnejših
               reform, ki čaka našo državo, to je reformo pokojninskega sistema. Gre za reformo, s
               katero vlada zamuja že najmanj pet let, in vse kaže, da se je niti sedanja vlada ne
               bo upala lotiti. Odlašanje z njo pa lahko povzroči katastrofalne posledice. Samo v
               letošnjem letu mora država iz proračuna za pokrivanje razlike med prihodki in odhodki
               Zavoda za pokojninsko in invalidsko zavarovanje nameniti 94 milijard tolarjev, vseh
               obveznosti do ZPIZ-a pa ima 126 milijard tolarjev. To je za skoraj 100% več kot
               predlani, ko je bilo teh obveznosti 67 milijard; medtem ko je bilo leta 1995 teh
               obveznosti manj kot 20 milijard tolarjev. Vlada bo prej ali slej morala ugrizniti v
               to kislo jabolko in se s tem, seveda, zameriti velikemu številu volilcev, predvsem
               tistim, ki že vse življenje zajedajo v državni proračun. Razen, če se ji zdi
               pomembneje, da je priljubljena, četudi se zaradi tega celoten sistem javnih financ in
               s tem tudi gospodarstva sesuje sam vase.</p>
               <p>Še veliko podatkov govori o tem, da je slovenska vlada slab gospodar, in da se ob
               takšnem nadaljnjem delovanju, ko se koalicijski partnerji bolj ukvarjajo sami s sabo
               kot z državo, ne moremo veseliti svetle prihodnosti.</p>
               <p>Tudi obrazložitev proračuna je nekaj zase. Skoraj nobeno povečanje ni obrazloženo
               tako, da bi bilo razumljivo, zakaj je potrebno. Tak primer je proračunska rezerva,
               kjer povečanje 700% skoraj ni obrazloženo. In čeprav je obrazložitev dolga več kot
               100 strani, je iz nje razvidno samo to, da je vlada slabo organizirana, da nima niti
               enotnega informacijskega sistema niti enotnih standardov za enake naloge. Veliko
               nalog se namreč opravlja na različnih ministrstvih.</p>
               <p>Deloma bi se dotaknil še transfera lokalnim skupnostim, občinam. Kje so zagonska
               sredstva za nove občine, ki bodo tukaj. Kje so obljubljena dodatna sredstva občinam,
               lokalnim skupnostim za razvoj turizma, za malo gospodarstvo, za razvoj kmetijstva.
               Vse to je ostalo tudi v tem proračunu zakrito v skladih, na katere občine kandidirajo
               z več projekti. Zelo malo je pozitivnih odgovorov in še to je vprašanje, po kakšnih
               kriterijih je to razdeljeno.</p>
               <p>Če pogledamo še razporejenost proračuna, vidimo, da so nekatera področja izpuščena.
               V obsežni proračunski knjigi boste težko našli določena področja, ni nobene
               investicije. Ne vem, zakaj so se nekatera področja zamerila. Državnemu zboru ali
               vladi? Kako bo ta koalicija že v jeseni nastopala na volitvah, ko pa ne bo nobenih
               sredstev, ki so bila obljubljena in podpisana s strani še prejšnje koalicije, vendar
               jih ta koalicija ni sposobna sprejeti za svoje in jih speljati naprej in so enostavno
               izvržena.</p>
               <p>Druga pripomba za proračun bi bila tudi ta, da je še vedno nepregleden,
               netransparenten, torej je neevropski. Demografija je že omenjena. V zdravstvu se bo
               pojavil problem. Pred nami bo kmalu zakon o zdravnikih, ki bo kakorkoli že zahteval
               nova sredstva, nikakor ne manj. Poleg ostalega bo tudi tisti del, ki govori o
               dohodkih. Zdravstvo, zdravstvene organizacije, bolnišnice so v glavnem v izgubi.
               Tovarne zdravil, veleprodaja, lekarne - uživajo. Kdo se bo spoprijel s tem problemom?
               Kako bomo vzdržali strokovno raven zdravstva, ki je evropsko. Ko bo prišlo do tega,
               da bomo morali delavce, zdravnike in zdravstvene delavce enkrat plačati ne po
               evropskih, rekel bom kar srednjeevropskih, južnoevropskih normah, sedaj so, ne bom
               rekel, na katerih. Ob vsem tem, da se ne bi več ponavljal, bom ostalo spustil.</p>
               <p>Ob stenogramu, ki sem si ga prečital, ker nisem v odboru za finance, ob izjavah, ki
               jih je na tem odboru podal minister Gaspari, ob vseh dilemah, kako bo mogoče to
               izpeljati, sem seveda sam v dilemi. Njegova razprava na odboru za finance me je
               prepričala, da tisti pogoji, da bi bil proračun sprejet na dohodkovni in prihodkovni
               strani, so relativni, zato me nikakor ne prepričuje, da bi za tak proračun glasoval.
               Torej se bom odločil proti. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp22">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Luci. Besedo ima gospod Ivo Hvalica. Pripravi naj se Vladimir
               Čeligoj.</p>
            </sp>
            <sp xml:id="SDZ2-Izredna-19-1998-01-22.sp23">

               <speaker>IVO HVALICA:</speaker>

               <p>Hvala lepa. Spoštovani kolegi! Spoštovani maloštevilni predstavniki vlade,
               spoštovani ministri v večni odsotnosti! Včeraj je poslanec vladajoče koalicije rekel,
               da bo tudi državni zbor nosil odgovornost za sprejem tega proračuna. To tezo odločno
               zavračam. Državni zbor sem tudi jaz in jaz tega proračuna ne bom podprl. Torej
               govoriti v imenu državnega zbora in odgovornosti je nehigienično, kot jaz temu
               pravim. Lahko bi rekel, odgovorna bo večina v državnem zboru ali koalicija.</p>
               <p>Pravzaprav pred kratkim smo sprejemali proračun za prejšnje leto in kaj smo
               ugotovili. Ugotovili smo, da državni zbor niti malo ni vplival na sprejem proračuna.
               Nič! Od 400 amandmajev niti eden ni bil sprejet. Torej smo država za razliko od
               večine parlamentarnih demokracij, kjer državni zbor ne sprejema proračuna. Sprejema
               ga vlada, v državni zbor ga zgolj pošlje iz proceduralnih razlogov.</p>
               <p>Sicer pa proračun 1998, nič novega, je marsikdo rekel, tudi jaz pravim, nič novega,
               pač, če sem zelo ironičen, velika novica, velika novost. Na 4. strani je kazalo.
               Pomislite! Pet let sem za to govornico državnega zbora zahteval kazalo in zdaj se je
               to uresničilo. Torej to gre izjemna pohvala, moram povedati, da se mi je državni
               sekretar Engelman posebej pohvalil v preddverju pred dnevi, da je tokrat dal kazalo v
               Poročevalca. Poglejte, to je res velik dosežek.</p>
               <p>Torej, kaj je ta proračun. To je značilna delitev denarja med stranke vladajoče
               koalicije. Jaz sem si drznil na odboru za obrambo povedati, da je proračun za
               obrambni resor prenizek, na primer vis-a-vis prometnega resorja ali pa ministrstva za
               kmetijstvo. Meni je to jasno, to je pač delitev denarja glede na to, kako se lahko
               zadovolji določene segmente ljudi, volivce itn., smo v letu lokalnih volitev in je
               meni to jasno. Vprašanje pa je, kam ta zadeva vodi na takšen način. Poglejte, tu
               sploh ne gre več za politično opcijo, gre za to, da se uveljavijo neka pravila igre,
               ki jih bo moral sprejeti tudi naslednji, ko bo prišel na oblast. In če bo delal tako,
               se tej državi ne piše dobro. Ne gre za politično opcijo. Proračun je sicer
               nepregleden in netransparenten, pri čemer nepreglednost ločim od netransparentnosti.
               Pod transparentnost mislim številko, ki je podana pri določeni postavki, pa človek ne
               ve, za kaj gre. Tega kar mrgoli, zato tega ne bom seciral, ker nima smisla. Na vsak
               način je pa nekaj neizpodbitno. Takšen koncept proračuna je v bistvu idealno lovišče,
               lovišče za sesalce proračunskega denarja - teh je pa ogromno. Teh je ogromno! Samo
               poglejte okoli sebe, koliko državnih in paradržavnih institucij je nastalo! In
               poglejte, kakšne publikacije, na primer, dobivate iz teh institucij! Luksuzne izvedbe
               raznih brezveznih podatkov in statistik, mi pa v državnem zboru izdajamo neko
               brošurico, knjižico "Parlamentarec", v črno-beli tehniki, kot se je reklo, dimenzije
               oziroma kvalitete leta 1960, 1965. Poglejte pa, kakšne publikacije si privoščijo
               posamezna ministrstva! Denar mečejo skozi okno. Tega je ogromno. Sam sem kot prejšnji
               vodja poslanske skupine dobil cel kup tega in sem si naredil pravo zbirko. Toliko
               denarja je bilo zmetanega tu, da je človeku pravzaprav malo čudno pri duši, ko
               pomisli, kako nekateri razmetavajo z denarjem. Me veseli, da se je pojavil v
               parlamentu tudi minister Gaspari, ker bom potem imel nanj naslovljeno eno pripombo.
               Torej, vsekakor ministra Gasparija lepo pozdravljam.</p>
               <p>Lovišče za sesalce, smo rekli - sesalce državnega proračuna. Ustvarja se
               klientelizem, korupcija - o tem je govoril tudi predsednik države. Povedal je tudi,
               da je to zaradi neizdelanih pravil, ki so res neizdelana. Nekateri, vam povem, poznam
               tudi nekaj moje neposredne okolice, si manejo roke in na račun proračunskega denarja
               kot podizvajalci živijo tako, da smo mi z našimi poslanskimi plačami, ki so vedno na
               udaru, pravi revčki. Ne vem pa kdaj bomo to spregledali.</p>
               <p>Ko sem govoril o sistemu, kako se deli ta denar med resorje, sem mislil predvsem na
               nekaj, kar kovengira ta naš parlamentarni sistem, to je neizpodbitni začetek
               strankokracije. Strankokracija je čudna sestavljenka, pojem poznamo predvsem iz
               Italije, tam vemo, kam je tudi ta strankokracija partitokracija, kot tam temu rečejo
               - zadevo pripeljala. Tudi mi smo šli na to pot in ponovim še enkrat. Kdorkoli bo
               prišel na oblast, se enostavno ne bo mogel več popolnoma ogniti teh shem, ki so tu
               nastavljene in ki jih je predvsem nastavila liberalna demokracija.</p>
               <p>Sam se bom sicer dotaknil samo enega segmenta proračuna, to je resor za obrambo. Moj
               priviligirani resor bi rekel, s tem se ukvarjam že 5 let in tu mi je dobrodošla
               prisotnost ministra Gasparija. Proračun za obrambo ni kompleten. Minister Gaspari, vi
               dobro veste, da temeljni razvojni programi niso v proračunu za obrambo. To ni samo v
               nasprotju s standardi Nata in normalnih parlamentarnih demokracij. To je tudi v
               nasprotju s pravkar zasnovano strategijo pristopa k Evropski zvezi in Natu. Koga
               "farbamo"? Vi mene lahko "farbate" in me tudi preglasujete, ne boste pa "nafarbali"
               Nata, dragi minister. Obrambni proračun mora biti transparente. Ali to razumete ali
               ne? Kako se pustite na takšen način komprimitirati? Sam dvomim, da ste vi to osebno
               želeli, da je temu tako. Navsezadnje bi verjetno vam bolj "pasalo", da ta največja
               postavka, ki je nabava orožja, ne spada pod finance, pač pa pod resor, kamor spada.
               Kje ste pa še videli, da spada nabava orožja pod ministrstvo za finance, kje ste za
               božjo to videli v Evropi? To ste mogoče videli v prejšnji Sovjetski zvezi, to ste
               mogoče videli na Koreji, to ste mogoče videli na Kubi, ne pa v parlamentarnih
               demokracijah. In torej vas prosim, če mislimo resno - tudi ostale poslanske kolege -
               z Evropsko zvezo in Natom, da to naredimo transparentno. Pridite s papirji na dan.
               Lahko to naredimo na zaprti seji, lahko na odboru za obrambo. Ampak mora biti to
               jasno razvidno, pregledno, ne pa, da to skrivate. In to je tu skrito. Tega vam Evropa
               ne bo odpustila.</p>
               <p>Še marsikaj bi vam lahko rekel, pa - kot sem rekel - nima smisla. Vi boste
               izglasovali svoje, Evropa bo sicer videla svoje. Nekaj bi rekel ob zaključku. To je
               že drugi proračun v kratkem času s precejšnjim proračunskim primanjkljajem. To mi
               daje, bi rekel, pravico, da lahko to koalicijo imenujem koalicijo proračunskih
               primanjkljajev. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp24">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Hvalica. Besedo ima gospod Vladimir Čeligoj, pripravi naj se Aurelio
               Juri.</p>
            </sp>
            <sp xml:id="SDZ2-Izredna-19-1998-01-22.sp25">

               <speaker>VLADIMIR ČELIGOJ:</speaker>

               <p>Hvala lepa. Spoštovani, nekaj besed bi želel spregovoriti o proračunu glede kulture,
               nekaj pa na splošno o proračunu.</p>
               <p>Z vstopanjem Slovenije v Evropsko zvezo dobiva kultura izredno pomembno vlogo v tem
               integracijskem procesu. Slovenska država mora biti razpoznavna tudi z izražanjem in
               predstavljanjem slovenske kulture. Predpogoj vsemu pa je ohranitev slovenske
               narodnostne identitete, kjer želim predvsem poudariti skrb za živo in pisano
               slovensko besedo. Prav zaradi integracije v Evropsko zvezo je treba posvečati večjo
               pozornost kot tudi sredstev v proračun za te namene.</p>
               <p>Zakon o zagotavljanju sredstev za nekatere nujne programe Republike Slovenije v
               kulturi, ki je že v parlamentarni proceduri, je dobil v prvem branju široko podporo.
               Ta zakon bo delno zapolnil finančne potrebe na področju kulture. Tako, kot je sedaj
               zastavljen letošnji proračun za kulturo, predstavlja le prerazporeditvene novitete,
               razen redkih izjem - to je za kulturo narodnosti in za spomenike v lasti Republike
               Slovenije. Ne predstavlja pa predlog proračuna višje razvojne ravni.</p>
               <p>Kje vidim večjo možnost uveljavljanja in rasti kulture? Ena izmed možnosti je prav
               gotovo v davčni politiki, ki bi spodbujala domačo kulturno ustvarjalnost. V tem bi
               morala vlada najti določene rešitve. Vstopamo v Evropsko zvezo, kjer je kultura
               visoko vrednotena v družbeni sferi. Zato bo potrebno naše prilagajanje tudi v tem
               pogledu. In kaj naj rečem o celotnem letošnjem predlogu proračuna? Prav gotovo je
               res, da predlog proračuna ni pripravljen v smislu dobrega gospodarja. Vlada bi morala
               predlog proračuna zastaviti tako, da bi država varčevala najprej pri sebi, ne pa
               povečevati javno porabo, v isti sapi pa govoriti o varčevalnih ukrepih. Vlada je
               varčevalne ukrepe le delno izpeljala. Bistveni del varčevalnega paketa pa še čaka na
               področju davčne politike, spremembe pokojninskega sistema, spremembe socialne
               zakonodaje. Več sredstev bi morala vlada nameniti v investicije v gospodarstvu, ki bi
               doprinesle nova delovna mesta - predvsem za mlade, ki so končali šolanje na šolah in
               fakultetah.</p>
               <p>Ne vem sicer, kako bo vlada odreagirala na vse pripombe in dane predloge, ki so bili
               izrečeni v minulih dneh za tem odrom in v kakšni meri bo predlog proračuna dopolnila.
               Dejstvo pa je, da je letošnji predlog proračuna potreben temeljitega in hitrega
               popravka v smislu uravnovešenosti proračuna. V kolikšni meri bo vlada to upoštevala,
               pa bo vidno v zelo kratkem času. Vsekakor pa takšen proračun, kot je sedaj predlagan,
               osebno ne bom podprl. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp26">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Čeligoj. Ker smo izčrpali prijave tistih, ki so lahko govorili,
               kolikor so pač imeli povedati, imam zdaj štiri prijave s skrajšanim nastopom, pa
               prosim vse, ki bodo nastopili, da se držijo tega roka oziroma tega časa. Prvi je
               gospod Aurelio Juri, pripravi naj se gospa doktor Majda Zbačnik.</p>
            </sp>
            <sp xml:id="SDZ2-Izredna-19-1998-01-22.sp27">

               <speaker>AURELIO JURI:</speaker>

               <p>Hvala. Kolegice in kolegi, lep pozdrav! Verjamem, da je pod še živimi vtisi
               proračunske razprave spred parih mesecev, ko smo se "dajali" s proračunom obračunov,
               kot mu pravimo, leta 1997. Seveda potem je pod vtisi pri tokratni obravnavi težko
               živahneje sodelovati. Če so igre znotraj koalicije že sklenjene oziroma velja nekaka
               zapoved, da karkoli že predlaga druga stran, torej opozicija, je palec vselej
               navzdol, je romanje za mikrofon, pripovedovanje o drugačnih proračunskih pogledih in
               želja, pisanja amandmajev in njihovih obrazložitev bolj zapravljanje časa, živcev,
               moči kot karkoli drugega in koristnega. Da se tako dozdeva večini izmed nas, priča
               nenazadnje anemičnost redhodnega soočenja s proračunskim predlogom znotraj delovnih
               teles.</p>
               <p>Da je letošnji vladni javnofinančni izdelek slabši od lanskega, pa poleg kritike
               zainteresirane - ali če hočemo - prizadete strokovne javnosti, tudi zadržanost in
               celo odkrito negodovanje v samih koalicijskih vrstah ali več ali manj glasno. Ko pa
               že ni upati v prizanesljivost parlamentarne večine do prizadevanj manjšine, da bi
               proračun vsaj malce izboljšali, je koristno vsekakor o le-teh spregovoriti in
               seznaniti javnost, da naj zadevo presodi.</p>
               <p>Kaj se najpogosteje in ne samo iz opozicijskih klopi očita letošnjemu proračunu? Da
               je slabo pregleden, da ni uravnotežen in predvsem to, da je tako kot lanski, bolj
               potrošniško kot razvojno naravnan. Prihranil vam bom zgodbo o proračunskih potrebah
               slovenskega Primorja in zaradi prispevka, ki ga daje bruto domačemu proizvodu, ter
               razvojnih potencialov, ki jih ponuja, o upravičenosti njegovih pričakovanj - o tem
               sem govoril, kaže, bolj v prazno - ob proračunu 1997. Bom pa zato navedel in
               ilustriral primer nesposobnosti vlade, poiskati poti racionalizacije državne
               organiziranosti tudi tam, kjer sama fizična omejenost prostora kliče po tovrstnem
               ravnanju. Ne morem se sprijazniti z dejstvom, zlasti ne, ko slišim o taki varčevalni
               vnemi vlade, da po skoraj 7 letih državnosti tu nihče ne razmišlja o tem, ali bi bilo
               možno na malem in zato toliko bolj dragocenem slovenskem morju državne službe in
               strukture, ki v tem prostoru opravljajo neke naloge, organizirati tako, da bi bil
               učinek njihovega dela večji ob nižjih stroških oziroma da bi za isti denar opravili
               več in boljše delo.</p>
               <p>Na morju je država prisotna z vojsko, policijo, z reševalnimi službami, s carino, s
               pomorsko upravo, z okoljevarstveno in ribiško inšpekcijo, nenazadnje z
               znanstvenoraziskovalnimi ustanovami. Varuje teritorialno integriteto in suverenost
               države, zagotavlja varnost in zakonitost plovbe ter upravljanja oziroma gospodarjenja
               z morjem. Iz tega naslova pobira pristojbine, ščiti zdravje narave in ljudi ter v
               funkciji vsega tega znanosti omogoča - ali točneje, naj bi omogočala - raziskovanje.
               Kako to počnejo drugje v razvitem svetu? Tudi tam, kjer imajo bistveno več prostora,
               več morja in več obale in predvsem več sredstev, na bolj racionalen in koordiniran
               način, kot to počnemo mi, ko vsaka navedena ustanova razmišlja in skrbi za lastno
               dejavnost in lasten razvoj z vsemi multiplikativnimi učinki, tudi v segmentih, ko se
               funkcije v osnovi pokrivajo povsem ločeno od ostalih. Brez plovil seveda na morju ne
               gre, zato vsak potrebuje svojo manjšo ali večjo floto, svojo posadko, seveda ob
               svojih servisnih in upravnih službah in svojih prostorih.</p>
               <p><stage>(Ali je še 5 minut? Hitro se je izteklo.)</stage> Glejte, bom tu sklenil z eno samo mislijo.</p>
               <p>Če je temu tako in če res v nadaljnjem obdobju, v letošnjem letu pa v naslednjih
               letih ne bo prišlo v tem segmentu - samo tega sem ilustriral - do dejansko
               varčevalnih ukrepov v iskanju koordinativnih in racionalnih oblik, seveda ni kaj
               upati, da bomo na drugih segmentih kaj bolj varčni. Zato poziv vladi, naj o tem resno
               razmisli. Hvala.</p>
            </sp>
            <sp xml:id="SDZ2-Izredna-19-1998-01-22.sp28">

               <speaker>PREDSEDNIK ANDREJ GERENČER:</speaker>

               <p>Hvala, gospod Juri. Besedo ima gospa dr. Majda Zbačnik. Pripravi naj se Ivan
               Kebrič.</p>
            </sp>
            <sp xml:id="SDZ2-Izredna-19-1998-01-22.sp29">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav! Spoštovani! naj pričnem s citatom iz memoranduma: "Jedro proračunskega
               memoranduma 1998 tvorijo ukrepi, ki imajo za cilj povečanje deleža bruto nacionalnega
               varčevanja v bruto domači proizvod za okoli 4% do leta 2002."</p>
               <p>Promocija varčevanja kot nacionalna vrednota v Sloveniji naj bi torej ustvarila
               potrebno politično in socialno klimo, v kateri bodo ekonomski subjekti pripravljeni
               usklajeno delovati v interesu napredka in razvoj države. Torej bi šlo le za ukrepe,
               ki spodbuja varčevanje pri državi, v podjetjih in pri prebivalstvu. Tako naj bi letos
               vlada v okviru nacionalnega varčevalnega paketa predložila ukrepe za stabilizacijo
               gospodarskega razvoja, za prestrukturiranja socialne politike, za ohranjanje
               javnofinančne stabilnosti.</p>
               <p>To vse se zelo lepo sliši. Kako pa bo potem z državo in s to vlado, ki svojih obljub
               ne potrjuje z dejanji? In vlada, ki ima ves čas škarje in platno v rokah, ki določa
               to politiko, predlaga ukrepe, zakone, nad tem samo narekuje in ne ukrepa. Kje je
               nujna reforma državne uprave, ki bi morala biti prva izvedena in na kar opozarjajo
               tudi iz Bruslja? Obljuba. Obljublja se minimalna rast zaposlenosti, povečanje deleža
               bruto nacionalnega varčevanja v bruto domačem proizvodu za 4% točke, a to spet do
               2002. Kaj pa leta 1998? Napovedano je, naj bi javnofinančni prihodki v letu 1998
               znašali 45% bruto domačega proizvoda, od tega pa naj bi šlo za pokojninsko in
               invalidsko zavarovanje 13,4% bruto domačega proizvoda; za zdravstvo in zavarovanje
               6,7%; za proračunsko porabo občin 4,7%. V istem memorandumu, ko vlada napoveduje
               resne varčevalne ukrepe, ki bi zmanjšali javno porabo, hkrati pa tudi že napoveduje
               realno rast proračuna za 5%. Torej, na eni strani varčevalni ukrepi, na drugi strani
               pa že "falirana" rast proračunskih izdatkov.</p>
               <p>Država torej očitno ni pripravljena varčevati pri sebi, davkoplačevalcem pa
               obljublja varčevalen ukrepe in povečanje davkov. Pri pregledu splošne razdelitve
               sredstev po posameznih resorjih, zbode v oči indeks 126 pri uradu predsednika vlade.
               Ob napovedanih varčevalnih ukrepih je v proračunu druga večja postavka ravno urad
               predsednika vlade. In dalje. Zakaj je tako visoka proračunska rezerva, saj predsednik
               vlade ves čas zagotavlja, da smo politično zelo stabilna država, zato naj se ta
               proračunska rezerva mirno prerazporedi in tako ni treba, da se proračun v letošnjem
               letu poveča.</p>
               <p>Kaj se dogaja na področju zdravstva? Vlada zopet napoveduje ohranitev iste ravni
               pravic ob enaki prispevni stopnji za zdravstveno zavarovanje. Vsi dobro vemo, koliko
               se je sedaj vlagalo v zdravstvo, v investicije, v posodobljene aparature in kako je
               podcenjena delovna sila v zdravstvu. Slovensko zdravstvo čakajo težke naloge: od
               sprejema nacionalnega programa zdravstvenega zdravstva do standardizacije,
               kategorizacije slovenskih bolnišnic, zakona o zdravniški službi, čimprejšnjega
               sprejetja tudi zakona o transplatacijski dejavnosti in ustanovitvi javnega zavoda
               Slovenski transplant, do nujne spremembe zakonodaje na področju investicij v osnovno
               zdravstveno mrežo. Tako bi tudi ustanoviteljske pravice z zdravstvenih domov prešle
               na državo in s tem financiranja osnovne zdravstvene mreže iz občine na državo.</p>
               <p>Vemo, kaj se sedaj dogaja v osnovni zdravstveni mreži, koliko sredstev bi
               potrebovali za nujne investicije, občine pa teh sredstev nimajo. Na postavki
               ministrstva za finance je sicer nekaj sredstev za izravnavo na področju občin, a to
               še daleč ne zadošča. Po sedaj veljavni zakonodaji pa ministrstvo za zdravstvo ne vodi
               investicij v osnovnem zdravstvu. Opozoriti bi morali tudi na dejstvo, da so bila
               sredstva za investicije v zdravstvu, kljub temu da so zagotovljena po zakonu o
               investicijah, letos v predlogu proračuna zmanjšana več kot za 50%. Vprašanje je tudi,
               kako bo nov način plačevanja bolezni vplivalo na zdravstvo, saj finančni načrt
               ministrstva za zdravstvo in Zavoda za zdravstveno zavarovanje Slovenije ne
               predvidevata dodatnih 8,8 milijard SIT, ki bodo potrebne za plačevanje boleznin. To
               pomeni: ali zagotoviti dodatna sredstva iz proračuna Zavoda za zdravstveno
               zavarovanje Slovenije ali pa razmišljati o dvigu prispevne stopnje za zdravstvo.</p>
               <p>In nenazadnje, kaj bo z nujno medicinsko pomočjo? Razvoj sicer ureja pravilnik,
               namenjenih sredstev za izvajanje pa je mnogo premalo. Po zagotovilih državnega
               sekretarja na odboru za zdravstvo so dodatna sredstva zagotovljena "baje" po dogovoru
               z Zavodom za zdravstveno zavarovanje Slovenije.</p>
               <p>Naj se na kratko dotaknim postavke proračuna: delo, družina in sociala. Eden od
               pomembnih prispevkov k racionalizaciji socialnih pravic je vsekakor postopen prehod
               iz pasivne oblike socialne politike na aktivne oblike. Tako si lahko tudi posameznik
               v večji meri zagotovi socialno varnost. <stage>(Predsedujoči, koliko lahko še?)</stage> Razveseljivo
               je, da je v tem delu proračuna največ sredstev namenjenih za socialne transferje -
               torej za pravice, ki so ljudem zagotovljene na podlagi zakonov. Upam, da se bo to res
               zgodilo. Prav tako je tudi razveseljivo občutno povečanje sredstev za financiranje
               programov različnih nevladnih organizacij, za socialno rehabilitacijo, zasvojenost,
               za materinske domove, stanovanjske skupnosti. Največje povečanje pa je predvideno na
               postavkah, ki so namenjene investicijam v domove za starejše in drugih programov
               oskrbe na domu starejših v Sloveniji. Tudi to, upam, da se bo realiziralo.</p>
               <p>Omenila bi pa prehrano študentov, ki je sedaj relativno dobro urejena s
               subvencioniranjem. Kaj pa prehrana zlate srednješolske mladine, ki je v najbolj
               kritični dobi, tako fizičnega in psihičnega razvoja, in ki ji je kvalitetna prehrana
               tako pomembna za razvoj zdrave, aktivne odrasle populacije? Sedaj govorim kot
               zdravnik pediater, ker sem se v svoji praksi, zlasti v zadnjih letih, srečevala z
               velikim porastom psihosomatike, zlasti na področju prebavil, ki so povezani tako s
               stresi in z neurejeno prehrano. V zadnjem času pa v ospredje vedno močneje stopa tudi
               socialni moment. Pa tudi sama razmišljam in se pridružujem kolegu Bevku, ki je že
               včeraj govoril o izsledkih ankete, ki jo je med dijaki izvedel odbor za socialne
               zadeve Dijaške organizacije Slovenije. Izsledki te ankete bodo pomagali postaviti
               kriterije za dodelitev subvencioniranja dijaške prehrane. Vsebina vprašalnika se
               nanaša na pogoje prihoda in oddaljenost od šole, na prehranjevalne navade in socialni
               položaj staršev. Po oceni je anketa zajela 10% dijakov slovenskih šol. Tudi o tem bi
               morala vlada razmišljati in nekaj ukreniti; morda združiti obe postavki, prehrano
               študentov in dijakov, pod ministrstvo za delo, družino in socialne zadeve, ki je
               letos pokazalo veliko dobrih programov, in upam, da konec leta tudi dovolj dejanj.</p>
               <p>Še bi lahko naštevala. Ena največjih rakavih ran na ministrstvu za delo, družino in
               socialo pa so obveznosti poravnave krivic, ki izhajajo iz vojnih zakonov, kjer letos
               obljubljajo tudi pospešeno ureditev.</p>
               <p>Pri pregledu ostalih postavk proračuna moram opozoriti na tisti del proračuna, ki se
               nanaša na urad za Slovence v zamejstvu in po svetu, kjer bi morali dati tudi večjo
               finančno podporo, v skladu z resolucijo o položaju avtohtonih slovenskih manjšin v
               sosednjih državah in s tem povezanimi odgovornostmi naše dežele. Zakaj združitev
               nekaterih postavk, predvsem postavke "Svetovni Slovenski kongres, slovenska
               izseljeniška matica, ustavne obveznosti, podpora Slovencem po svetu". Zastavlja se
               vprašanje, ali... <stage>(nerazločno!)</stage> oziroma napraviti finančno nepreglednost. Upam, da bo
               Urad Republike Slovenije za Slovence v zamejstvu in po svetu izdelal do naslednjega
               branja pregled razdelitve sredstev po postavkah, ki so sedaj združene.</p>
               <p>Zanima me tudi, kje je v predlogu proračuna postavka 1812 urada Slovencev v
               zamejstvu in po svetu vključenih dodatnih 200 milijonov SIT, ki jih je zagotovila
               vlada v proračunu 1997? Tudi tukaj je treba ponovno opozoriti na nepreglednost in
               neurejenost proračuna, saj je metodologija iz leta v leto drugačna, poleg tega pa
               vsak proračnski porabnik dela po svoji metodologiji. Kljub večkratnim opozorilom in
               tudi sklepom državnega zbora še vedno nimamo zakona o proračunskih načelih in
               šifranta proračunskih postavk, narejenih po merilih mednarodnega denarnega sklada.</p>
               <p>Vprašljivo je tudi zelo visoko povečanje proračunskih rezerv, indeks prek 700,
               pojavljajo se tudi nove postavke - manjše investicije. Vse to daje slutiti, da si
               posamezni proračunski porabniki oziroma ministrstva hočejo zagotoviti nekaj sredstev,
               ki niso posebej opredeljena, in jih razdeliti po posameznih rezervah, po vedno novih
               pravilih in ne glede na že obstoječe zakone in programe.</p>
               <p>Naj zaključim. Mislim, da je bilo v teh dneh že veliko povedanega, veliko kritik,
               tudi veliko dobrega, da bi se izboljšal proračun. Država, ki ni pripravljena sama
               varčevati, nima moralne pravice zahtevati varčevanja od državljanov, prav tako pa
               tudi ne more izsiljevati reform, ki jih ni sposobna izvršiti pri sebi. Zato naj bo
               promocija varčevanja najprej pričeta pri vladi, pri reformi državne uprave in nato se
               bo nadaljevala na ostala področja. Tako bo postala promocija varčevanja, kot je
               zapisano v memorandumu, "nacionalna vrednota v Sloveniji", ki bo ustvarila potrebno
               politično in socialno klimo za vse nujne reforme, ki čakajo nas, naše otroke in
               prihodnje rodove. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp30">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Besedo ima gospod Ivan Kebrič. Pripravi naj se Bojan Kontič.</p>
            </sp>
            <sp xml:id="SDZ2-Izredna-19-1998-01-22.sp31">

               <speaker>IVAN KEBRIČ:</speaker>

               <p>Gospod predsedujoči, spoštovane kolegice, kolegi! Nismo se mislili oglasiti, saj je
               ta razprava že marsikaj razkrila, vendar, ker se skozi vso razpravo vleče kot rdeča
               nit, da so upokojenci tisti oziroma transfer v zavod pokojninskega in invalidskega
               zavarovanja - recimo mu kratko pokojninska blagajna, da je to glavni razlog ali med
               glavnimi razlogi, da je ta proračun tak in da je proračunski primanjkljaj tako velik.
               Vendar, vedeti moramo, da upokojenci niso krivi za dve stvari.</p>
               <p>Prvič, da je njihovo število takšno, kakršno je, da je prejšnja vlada leta 1991
               poslala v pokoj prek 10% - normalen priliv v upokojenske vrste pa je med 1% do 1,5% -
               na drugi strani, da smo tudi mi, spoštovane kolegice in kolegi, pa naši predhodniki,
               od katerih mnogi danes tudi tu sedijo oziroma so člani tega državnega zbora,
               uzakonili določene pravice in te pravice kot pravna država moramo upoštevati, moramo
               spoštovati, vsaka pravica pa ima na drugi strani tudi določeno dolžnost. Oči naših
               poslancev v Demokratični stranki upokojencev Slovenije so uprte v bodočnost, zato
               želimo, da se najprej osredotočimo na prihodkovno stran tega proračuna, saj prav
               gotovo tudi mi nismo s takim proračun najbolj zadovoljni in imamo določen kritičen
               odnos do njega. Na drugi strani pa se zavedamo, da je ta predlog proračuna prava
               slika našega gospodarskega, ekonomskega in finančnega stanja, kakršno je v naši
               državi in zato, kot sem dejal, želimo najprej na prihodkovni strani urediti zadeve
               tako, kot smo jih mi kot najvišje zakonodajno telo uzakonili.</p>
               <p>To se pravi, če bomo skrbeli, da bodo plačani davki, prispevki in druge dajatve,
               potem mi nimamo bojazni, da ta proračun ne bi izpeljali vsaj v okviru globalnih
               želja, kakršne so bile izpostavljene na odhodkovni strani; pri čemer se pa zavedamo,
               da bi morali tam gledati širše, ne pa, če sem jaz dobil malo, naj še drugi manj dobil
               ali naj se meni poveča na račun drugega. Vendar! Bodimo si na jasnem, da bomo samo,
               če bomo mi kot državni zbor sledili kontroli, da se bo ta proračun tako izvrševal,
               kakor je, potem menimo, da bomo dobro speljali do konca leta. Ampak, mi zahtevamo od
               vlade te stvari in zahtevali bomo, da jih bo dosledno spoštovala in tudi upoštevala.</p>
               <p>Hvala, da ste me poslušali. Če bomo imeli to v zavesti, potem sem prepričan, da ne
               bodo vedno upokojenci tisti problem, o katerem so moji predhodniki razpravljavci
               govorili tako in drugače. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp32">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Kebrič. Zadnji razpravljavec, ki je pripravljen, je gospod Bojan
               Kontič. Replika? Prosim.</p>
            </sp>
            <sp xml:id="SDZ2-Izredna-19-1998-01-22.sp33">

               <speaker>BRANKO TOMAŽIČ:</speaker>

               <p>Hvala za besedo. Spoštovani zbor! Res je, gospod Kebrič, različno smo diskutirali in
               stavili na tehtnico, da je v slovenskem prostoru problem upokojevanja, da se mladi
               upokojujejo in da se uporabljajo sredstva, ki so bila pred časom 8 milijard in so
               prišla čez 60 milijard in je ZPIZ največji porabnik proračuna. Ampak samo na nekaj
               vas bi spomnil. Kdaj ste DeSUS kot stranka opozorili na probleme v ZPIZ-u? Kdaj ste
               javno govorili o nenormalnem upokojevanju? Kdaj ste opozorili, da se upokojujejo
               mladi, ki bi morali delati? Nasprotno, veselili ste se tega zaradi tega, da ste
               pridobivali na moči, ker ste bili številčno močni. Hvala.</p>
            </sp>
            <sp xml:id="SDZ2-Izredna-19-1998-01-22.sp34">

               <speaker>PODPREDSEDNIK ANDREJ GERENČER:</speaker>

               <p>Replika, gospod Kebrič.</p>
            </sp>
            <sp xml:id="SDZ2-Izredna-19-1998-01-22.sp35">

               <speaker>IVAN KEBRIČ:</speaker>

               <p>Hvala za besedo. Sploh ne mislim odgovarjati na taka vprašanja, kajti upokojenci so
               na mnogih zborovanjih ravno te stvari postavljali. In ni fair, nekorektno je, da je
               danes padla beseda na moj predlog zakona, da bo ta stal 15 do 20 milijard. To ni
               predmet današnjega razgovora, ampak je današnji razgovor in današnja razprava o
               proračunu, kakršen je danes pred nami. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp36">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Kebrič. Besedo dajem gospodu Kontiču.</p>
            </sp>
            <sp xml:id="SDZ2-Izredna-19-1998-01-22.sp37">

               <speaker>BOJAN KONTIČ:</speaker>

               <p>Hvala lepa. Spoštovane kolegice, spoštovani kolegi! Smo v fazi splošne razprave o
               proračunu ali točneje, proti koncu razprave smo. Dovolite mi dve moji skromni
               pripombi, ki jih le dodajam k vsemu že povedanemu. Predlagam, kar pa seveda ni novo
               in so to predstavniki občin že omenjali do zdaj, naj se lokalnim skupnostim namenijo
               sredstva, na primer za potrebe malega gospodarstva, turizma, na področju kmetijstva
               direktno preko zagotovljene porabe na osnovi kriterijev in meril, ki morajo biti
               strokovno pripravljena in ne da se daje sredstva le preko javnih razpisov.</p>
               <p>Sistem, ki je sedaj v veljavi, omogoča ravno to, na kar so opozorili že kolegi pred
               mano. Dane so koncesije ministrom oziroma vladi, da sredstva razdeli na podlagi
               javnih razpisov, kjer pa se lahko nekateri, ki so pravočasno obveščeni ali
               informirani, v veliki prednosti. Saj poznamo vsebine razpisov, ki zahtevajo, da je
               pripravljen prostorski ali drug ustrezen akt. In če si pravočasno informiran, boš to
               seveda tudi kvalitetno pripravil in posledično na razpisu tudi uspel. Posebno
               poglavje za moje okolje, iz katerega izhajam, pa je ministrstvo za promet in zveze,
               ki že nekaj časa skrbno pazi, da se stanje cest v mestni občini Velenje niti slučajno
               ne bi izboljšalo. Pri tem ste zelo uspešni. V preteklosti, ko je bil minister iz vrst
               Slovenskih krščanskih demokratov, so se širile govorice, da sta v koliziji barva
               asfalta in barva občine, ki so jo rdeče obarvali. Sedaj imamo tudi rdeči asfalt, pa
               minister, žal, ni več isti. No, upam, da sedaj, ko je vlada bolj pisana ali - kot je
               dejal kolega Hvalica - vlada štirih letnih časov, tudi barva ne bo več imela pomembne
               vloge. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp38">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? Gospod Zamernik.</p>
            </sp>
            <sp xml:id="SDZ2-Izredna-19-1998-01-22.sp39">

               <speaker>BOGOMIR ZAMERNIK:</speaker>

               <p>Moja razprava bo povsem kratka in začuda ne bom govoril o tistem, kar pač naše ljudi
               najbolj žuli, to je o cesti, ki jo poslušamo od vseh vlad že 8 let. Vse je bilo v teh
               treh dneh praktično povedano, večinoma iz teh vrst, kaj je vse narobe. Veliko je
               narobe.</p>
               <p>Leto 1996 je bil proračun 600 milijard tolarjev, samo še toliko, kot se je zvišala
               višina proračuna od lanskega leta do letos manjka in bo šlo za plače v državnih
               organih, za plačilo obresti in za obveznosti do ZPIZ-a toliko denarja, kot ga je bilo
               leta 1996 v celotnem proračunu. Kam ta ladja plove, se seveda ne bom spraševal.</p>
               <p>Hotel sem pa nekaj reči. V teh dneh smo dobili na mizo veliko gradiv: s strani vlade
               z dne 19.1.1998 zajeten kup papirjev - 233 strani, kjer piše tako: "V tabelah so
               prikazani podatki, ki so jih posredovali posamezni proračunski uporabniki. Obseg
               investicij za leto 1998 je usklajen s predlogom proračuna za tisti del proračunskih
               uporabnikov, za katerega obseg sredstev določa Vlada Republike Slovenije. Generalni
               sekretar, Borut Šuklje." Ko sem ta šel gradiva pogledati in jih primerjal z gradivi,
               ki smo jih dobili na odbor za infrastrukturo in okolje, se stvari niti slučajno, niti
               približno ne ujemajo. Ko sem o tem vprašal včeraj nekatere ljudi, so rekli: ja, to je
               pač napaka. Ampak, to je uradni dokument, ki je prišel s strani vlade in še zelo
               obsežen je. Na tiste neuradne izjave koalicijskih poslancev nisem mogel dati veliko;
               ko pa je kolega iz Savinjske doline, Jakob Presečnik in hkrati predsednik odbora
               včeraj za to govornico trikrat omenil ta gradiva - navedel bom, kaj je rekel - pravi:
               "Tega elaborata" - govor je seveda o tem - "vlada naj ne bi poslala v parlament
               takega, kot je, ker trdim, da je neuporaben." Potem pa nadalje: "Elaborat, ki je
               prišel v parlament, prej škodi kot koristi" in na koncu, da se spet vrnem na ta
               dokument - tako pravi: "Ni vreden praktično nič." Lepo vas prosim, potem ne
               pošiljajte takih dokumentov v parlament in lahko jih tudi sami strgate.</p>
            </sp>
            <sp xml:id="SDZ2-Izredna-19-1998-01-22.sp40">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Peterle.</p>
            </sp>
            <sp xml:id="SDZ2-Izredna-19-1998-01-22.sp41">

               <speaker>ALOJZ PETERLE:</speaker>

               <p>Gospod podpredsednik, spoštovane poslanke in poslanci! Tudi jaz se ne morem ...
               <stage>(Nemir v dvorani.)</stage></p>
            </sp>
            <sp xml:id="SDZ2-Izredna-19-1998-01-22.sp42">

               <speaker>PODPREDSEDNIK ANDREJ GERENČER:</speaker>

               <p>Gospodje poslanci, lepo prosim, ne motite razpravljavca in prisluhnite razpravi.
               Gospod Jakič!</p>
            </sp>
            <sp xml:id="SDZ2-Izredna-19-1998-01-22.sp43">

               <speaker>ALOJZ PETERLE:</speaker>

               <p>... ob sklepu prvega dela proračunske razprave izogniti izjavi, ki zadeva odnos
               vlade do državnega zbora. Mogoče kdo od vas kdaj v poznih urah, ko pride domov,
               pogleda, kako se odvijajo te zadeve po Evropi. Ministri sedijo kot pribiti od začetka
               do konca razprave, pa še kdo zraven. Veste, kdaj so pri nas ministri prišli, kdaj je
               prišla vlada v celi postavi v to hišo? Takrat, ko je predsednik vlade govoril in ko
               smo bili mi čisto tiho. Takrat, ko so prišli sebe poslušati, takrat so bili med nami.
               Gospe in gospodje, to je narobe svet.</p>
               <p>Zdaj pa ob koncu še eno vprašanje - ne računam niti na odgovor, ker 52 glasov je
               dovolj, da se povozi še tako močan argument. Vprašam nekaj - kje bom v naslednji
               rundi, se pravi v drugi fazi branja ...</p>
            </sp>
            <sp xml:id="SDZ2-Izredna-19-1998-01-22.sp44">

               <speaker>PODPREDSEDNIK ANDREJ GERENČER:</speaker>

               <p>Gospodje poslanci, prosim, zasedite svoja mesta, prej ne bomo nadaljevali.</p>
            </sp>
            <sp xml:id="SDZ2-Izredna-19-1998-01-22.sp45">

               <speaker>ALOJZ PETERLE:</speaker>

               <p>Rad bi vprašal že sedaj in dal čas vladi, da za drugo branje pripravi pregleden
               proračun in bi rad vedel, kje lahko pričakujem 100 milijonov tolarjev, ki so bili
               podarjeni tam okoli Svetih treh kraljev Hrvaški - kombi je menda prišel nazaj.
               Mislim, da bo to nekje pri odhodkih, ne vem pa, ali bo to "smatrano" kot Karitas ali
               kot Rdeči križ. Vsekakor je to darilo, za katerega zaenkrat še nihče ne odgovarja, in
               bi rad vedel, iz katere postavke bomo to pokrili, kajti to opremo bomo menda vendar
               še rabili. Hvala.</p>
            </sp>
            <sp xml:id="SDZ2-Izredna-19-1998-01-22.sp46">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo razpravljati? Gospod Čebulj.</p>
            </sp>
            <sp xml:id="SDZ2-Izredna-19-1998-01-22.sp47">

               <speaker>FRANC ČEBULJ:</speaker>

               <p>Hvala, gospod podpredsednik. Spoštovane kolegice in kolegi! Glede na to, kar se
               dogaja v tej naši parlamentarni dvorani že ob sami razpravi proračuna za leto 1998,
               imam vseskozi občutek, da te diskusije, ki ste jih vodili, spoštovani kolegi
               poslanci, seveda nekaterih, tudi pozicijskih vladnih strank, pretežno pa
               opozicijskih, da je to ponovno čisti passe. Občutek imam predvsem zaradi tega, ker
               resorjev, kot ministrov ali državnih sekretarjev, ne zanimajo vaše diskusije, vaši
               predlogi. Tudi ne zanima vas, spoštovani poslanci in poslanke iz vladne koalicije. To
               se pravi, da je proračun kljub pametnim predlogom in kritikam, kakšen naj bi bil
               proračun Slovenije za leto 1998, pa tudi v nadaljevanju približevanje Evropski
               skupnosti, ki naj bi šlo v pravo smer, je ta proračun več ali manj, po mojih
               občutkih, že sprejet. Zato bi res prosil, spoštovani predstavniki vlade in vladni
               poslanci, povejte nam, ali se nam izplača vlagati kakršenkoli amandma? Ali boste šli
               ponovno spet skozi opozicijo, kot ste šli v decembru mesecu? To se pravi, da nas
               boste enostavno povozili in pogazili. Skratka, da ne bo noben amandma več sprejet
               oziroma ne bo sprejet niti v letošnjem letu. Ali bo res proračun samo LDS-a in SLS-a?
               Ali bodo dejansko res v samih proračunih zajeta samo področja - Štajerska, Primorska,
               Dolenjske, Gorenjske ne vidim ne v osnovnem šolstvu, ne v srednjem šolstvu, ne v
               visokem šolstvu, ne v cestah. Mislim, povejte nam, gospodje iz ministrstev, pristojni
               ministri iz resorja! Ministrstvo za ceste, ministrstvo za kmetijstvo, ministrstvo za
               šolstvo in še in še lahko naštevam. Odgovorite mi na ta vprašanja! Dejansko je passe,
               da tukaj sedimo tri dni in danes sem že prepričan, da od teh diskusij in razprav ne
               bomo imeli popolnoma nič. Zapravljanje časa! Zapravljanje časa! Ne čudimo se, zakaj
               ima naš slovenski parlament tako slab ugled v naši državi in tudi v državah srednje
               Evrope oziroma v državah, s katerimi se hočemo v bližnji prihodnosti poenotiti v neki
               združeni Evropi. Bomo pa še na nižjem nivoju, kot pri raznih anketah v časopisih, na
               tako nizkem nivoju, ker imamo debate tri dni, pa še bodo take debate, ki bodo padle
               na neplodna tla. Res bi prosil vsaj nekaj odgovorov na to. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp48">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? <stage>(Ne želi nihče.)</stage> Zaključujemo razpravo.</p>
               <p>Prehajamo na glasovanje o predlogu sklepa, ki glasi:</p>
               <p>"Državni zbor nadaljuje postopek sprejemanja predloga proračuna Republike Slovenije
               za leto 1998..."</p>
               <p>Prosim, proceduralno, gospod Špiletič.</p>
            </sp>
            <sp xml:id="SDZ2-Izredna-19-1998-01-22.sp49">

               <speaker>BOGOMIR ŠPILETIČ:</speaker>

               <p>Spoštovani gospod predsednik! Glede na to, da sem že včeraj opozoril, da vlada ni
               predložila s tem predlogom proračuna vsega, kar je dolžna v skladu z 88. členom
               zakona o izvrševanju proračuna, sprašujem, ali je mogoče šteti predloženi predlog
               proračuna kot popoln in ali je to dovolj zadostna in pravnomočna podlaga, da sploh
               lahko odločamo danes o predlogu kot takem.</p>
               <p>Jaz sem to vprašanje postavil že na kolegiju predsednika državnega zbora, tudi na
               telesih, ki so obravnavala proračun, vendar vse do danes se do tega nihče ni
               opredelil. Tudi v mnenju sekretariata državnega zbora v zvezi s predlogom o tem ni
               govora, čeprav mi je gospod Baškovič na kolegiju seje predsednika državnega zbora
               obljubil, da takrat, ko bodo zavzemali stališča do predloga, da se bodo opredelili
               tudi do tega, vendar je očitno spregledal to svojo obljubo. In če nič drugega, menim,
               da je prav, da nam nekdo z vladne strani, če že vsaj na nobeno drugo vprašanje ne, ki
               so bila postavljena v teh dneh, odgovori vsaj na dileme, ki jih postavlja sekretariat
               za zakonodajo in pravne zadeve.</p>
               <p>Jaz bi pa še enkrat opozarjal, da sem izrecno zaprosil ministra oziroma predstavnike
               vlade, da povedo, ali so storili vse, da ne bo vnovčenih 33 milijard obveznic iz
               naslova elektrogospodarstva, železnic in drugega gospodarstva v breme proračuna v
               letu 1998. Gre pa za 33 milijard slovenskih tolarjev. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp50">

               <speaker>PODPREDSEDNIK ANDREJ GERENČER:</speaker>

               <p>Hvala. Želi kdo besedo? <stage>(Ne želi nihče.)</stage> Gospod Špiletič, prosim.</p>
            </sp>
            <sp xml:id="SDZ2-Izredna-19-1998-01-22.sp51">

               <speaker>BOGOMIR ŠPILETIČ:</speaker>

               <p>Gospod predsedujoči, jaz sem postavil vprašanje, ali obstajajo pravne podlage, da
               odločamo glede na to, da vlada ni izpolnila 88. člena zakona o izvrševanju proračuna
               Republike Slovenije. Pred glasovanjem bi vas prosil, da podate na moje vprašanje
               odgovor in da bomo vsaj vedeli, o čem odločamo, ali o zakonitem ali o nezakonitem
               predlogu proračuna.</p>
            </sp>
            <sp xml:id="SDZ2-Izredna-19-1998-01-22.sp52">

               <speaker>PODPREDSEDNIK ANDREJ GERENČER:</speaker>

               <p>Sprašujem vlado, ali želi odgovoriti na vprašanje, ki ga je postavil gospod
               poslanec? Besedo dajem gospodu ministru, magistru Mitji Gaspariju.</p>
            </sp>
            <sp xml:id="SDZ2-Izredna-19-1998-01-22.sp53">

               <speaker>MAG. MITJA GASPARI:</speaker>

               <p>Gospod predsedujoči! Mi menimo, da so pogoji dani za razpravo. Točno je, da dve
               agenciji še nista oddali svojega poročila, zato bo vlada začela postopek proti
               nadzornim organom teh dveh agencij, ki sta dolžni po zakonu, v rokih, ki so z zakonom
               predpisani, predložiti ustrezne dokumente. Seveda, vlada ne more izsiliti dokumenta,
               ki ga je samostojna pravna oseba dolžna predložiti. To je podcenjevanje državnega
               zbora. V tem primeru, kot sem rekel, bo Vlada Republike Slovenije na predlog
               ministrstva za finance začela formalni postopek pri nadzornih svetih teh agencij - po
               eni strani zaradi odgovornosti za nepredložitev dokumentov, po drugi strani pa
               zagotovilo o naslednjem tednu oziroma če se bo dalo še v tem tednu manjkajoča dva
               dokumenta.</p>
               <p>Gre za, mislim, da dve agenciji od dvajsetih, torej ne gre za pravilo, ampak za
               čisto izjemo. Opisal sem pa, kako je nastala. Mislim, da je to razumljivo. Državni
               zbor o teh načrtih formalno ne odloča, se pa z njimi seznanja po zakonu. Torej je
               sprejemanje državnega proračuna Republike Slovenije po zakonu s tem omogočeno in se
               lahko ta postopek nadaljuje. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp54">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo besedo? Gospod Peterle.</p>
            </sp>
            <sp xml:id="SDZ2-Izredna-19-1998-01-22.sp55">

               <speaker>ALOJZ PETERLE:</speaker>

               <p>Spoštovani! Vsak dan, ki bi pomenil povečevanje te zamude, ki je že nastala, je
               seveda slab.</p>
               <p>Ampak rad pa bi ob tem, ko je tukaj že prišlo do odločanja proti ustavi, ne bi rad,
               da se s to linijo nadaljuje. Predlagam, da se preloži za teh nekaj dni odločanje o
               proračunu, dokler ne bo zadoščeno pogojem zakona, kot jaz zakon razumem. Pogoji za
               odločanje niso izpolnjeni.</p>
            </sp>
            <sp xml:id="SDZ2-Izredna-19-1998-01-22.sp56">

               <speaker>PODPREDSEDNIK ANDREJ GERENČER:</speaker>

               <p>Še kdo prosim? Lahko to razumemo kot proceduralni predlog, da prekinemo razpravo o
               proračunu? Prosim, če ponovite gospod Peterle. Kompleten predlog.</p>
            </sp>
            <sp xml:id="SDZ2-Izredna-19-1998-01-22.sp57">

               <speaker>ALOJZ PETERLE:</speaker>

               <p>Jaz sem razumel gospoda ministra Gasparija, da je vprašanje nekaj dni, da bi ti dve
               agenciji, ki nista ravnali v skladu z zakonom, da to pripravita oziroma pošljeta, da
               dobimo na znanje in da se takoj izpolnijo pogoji po zakonu za odločanje o proračunu.</p>
               <p>In zato predlagam, proceduralno, da odložimo odločanje do takrat, ko bomo te zadeve
               dobili na vpogled.</p>
            </sp>
            <sp xml:id="SDZ2-Izredna-19-1998-01-22.sp58">

               <speaker>PODPREDSEDNIK ANDREJ GERENČER:</speaker>

               <p>Torej ni razprave o proceduralnem predlogu, gospod minister. Predlog je, da
               prekinemo razpravo o proračunu in jo nadaljujemo, ko pridobimo mnenje vlade. Dajem ta
               proceduralni predlog na glasovanje. Ugotavljamo prisotnost! <stage>(71 prisotnih.)</stage></p>
               <p>Kdo je za proceduralni predlog? <stage>(28 poslancev.)</stage> Je kdo proti? <stage>(41 poslancev.)</stage></p>
               <p>Ugotavljam, da proceduralni predlog ni sprejet.</p>
               <p>Prosim gospod Špiletič, proceduralno. Razprava še teče. Proceduralnoima gospod
               Špiletič. Prosim.</p>
            </sp>
            <sp xml:id="SDZ2-Izredna-19-1998-01-22.sp59">

               <speaker>BOGOMIR ŠPILETIČ:</speaker>

               <p>Jaz sem vas, gospod predsedujoči, vprašal, ali menite, da so izpolnjeni pogoji za
               glasovanje. Vi, kot predsedujoči, ste mi dolžni podati tudi odgovor, vsaj tako ta
               poslovnik berem. Niste se še opredelili z "da" ali "ne" in nas silite v glasovanje.
               Ko boste predlagali glasovanje, bom pa prosil za nov proceduralni predlog.</p>
            </sp>
            <sp xml:id="SDZ2-Izredna-19-1998-01-22.sp60">

               <speaker>PODPREDSEDNIK ANDREJ GERENČER:</speaker>

               <p>V vodstvu poznamo problem, ampak menimo, da so vseeno podani pogoji, da lahko o tem
               danes odločamo. Bo pa priložnost, da se še o tem proračunu pogovarjamo. Prosim.</p>
            </sp>
            <sp xml:id="SDZ2-Izredna-19-1998-01-22.sp61">

               <speaker>BOGOMIR ŠPILETIČ:</speaker>

               <p>Glede na nastalo situacijo in ker ni nikjer nobenega jamstva, da bo to, o čemer je
               gospod Gaspari tu tudi govoril, kajti za vlado zakoni ne veljajo. In ker je Računsko
               sodišče že za leto 1996 zapisalo, da celo v primerih, ko je vlada hkrati tudi
               skupščina sklada ali agencije, te funkcije ne opravlja zadovoljivo in ne zagotavlja,
               da ta sklad ali agencija izvaja z zakoni ali statuti naloženo nalogo, v naši
               poslanski skupini ocenjujemo oziroma menimo, da potrebujemo posvetovanje. Zato prosim
               za petnajst minut odmora.</p>
            </sp>
            <sp xml:id="SDZ2-Izredna-19-1998-01-22.sp62">

               <speaker>PODPREDSEDNIK ANDREJ GERENČER:</speaker>

               <p>Nadaljujemo ob 16.15 uri.</p>
               <p><stage>(Seja je bila prekinjena ob 16.00 uri in se je nadaljevala ob 16.20 uri.)</stage></p>
            </sp>
            <sp xml:id="SDZ2-Izredna-19-1998-01-22.sp63">

               <speaker>PODPREDSEDNIK ANDREJ GERENČER:</speaker>

               <p>Kolegice in kolegi poslanci, nadaljujemo sejo. Najprej ugotovimo prisotnost! <stage>(70
               poslank in poslancev.)</stage> Zbor je sklepčen in lahko nadaljujemo z delom.</p>
               <p>Gospod Špiletič, želite besedo? Prosim.</p>
            </sp>
            <sp xml:id="SDZ2-Izredna-19-1998-01-22.sp64">

               <speaker>BOGOMIR ŠPILETIČ:</speaker>

               <p>Spoštovani! Po proučitvi nastalega problema smo se v poslanski skupini odločili
               naslednje; že včeraj, ko smo predstavljali mnenje poslanske skupine do omenjenega
               predloga proračuna, smo dejali, da predloga ne moremo podpreti, če ne dobimo trdnega
               zagotovila vlade, da ta ne bo z amandmaji do zadnje obravnave poskrbela, da ta ostane
               realno velik lanskemu proračunu. Žal, po vseh današnjih dogodkih, sploh pa po tem
               zadnjem zapletu, ko nas tako minister za finance kot vladajoča koalicija zopet vse
               poslance meče v isti koš in nas sili, da sodelujemo v protizakonitem dejanju, smo
               ugotovili, da nimamo nobenega zagotovila, da se bo to zgodilo, niti da bo upoštevan
               katerikoli od naših amandmajev, ki jih bomo vložili v naslednjem roku, kot ga
               predvideva poslovnik državnega zbora.</p>
               <p>Zato se tu lahko postavi le dvoje; ali narediti obstrukcijo ali ne podpreti predloga
               zakona za nadaljnjo obravnavo. Odločili smo se za drugo varianto, kajti želimo jasno
               povedati, da gre za protizakonito ravnanje in da sedanji predlagani proračun presega
               možnosti realnega trošenja te države. Upamo pa, da bo tudi tokrat predsednik države,
               Kučan, zopet opozoril, ampak, bom rekel, samo tiste poslance, ki boste podprli ta
               predlog, ki je tudi protiustaven in protizakonit, da ste ravnali v nasprotju z
               ustavo, kot je to storil za ostala dva zakona, ki ju je Ustavno sodišče, mimogrede,
               že razveljavilo. Hkrati pa moram na tem mestu reči, da nas takšno ravnanje ministra
               za finance kot opozicijsko stranko dobesedno sili v razmišljanje o tem, ali vložiti
               zoper njega interpelacijo ali ne.</p>
            </sp>
            <sp xml:id="SDZ2-Izredna-19-1998-01-22.sp65">

               <speaker>PODPREDSEDNIK ANDREJ GERENČER:</speaker>

               <p>Ker ni po poslovniku, da bi sedaj dajali besedo ministrstvu ali tudi naši zakonodaji,
               ampak vseeno predlagam, kolegice in kolegi poslanci, da nam gospa Tina Bitenc-Pengov,
               namestnica sekretarja za zakonodajo da odgovor. Se strinjate? Hvala.</p>
            </sp>
            <sp xml:id="SDZ2-Izredna-19-1998-01-22.sp66">

               <speaker>TINA BITENC-PENGOV:</speaker>

               <p>Cenjeno predsedstvo, spoštovani zbor! Sekretariat je resnično opozarjal na to
               vprašanje, vendar ugotavljamo, da je 16.1.1998 vlada predložila državnemu zboru na
               podlagi 88. člena zakona o izvrševanju proračuna finančne načrte določenih skladov,
               zavodov in agencij. V svojem dopisu je na koncu izrecno povedala, da nekateri
               finančni načrti manjkajo in bodo posredovani naknadno.</p>
               <p>Po preučitvi določbe 88. člena zakona o izvrševanju proračuna, je v drugem odstavku
               določeno, da so organizacije iz prejšnjega odstavka dolžne finančne načrte predložiti
               vladi v skladu z zakoni, ki urejajo njihovo delovanje na podlagi izhodišč, ki se
               uporabijo za pripravo proračuna za prihodnje leto ter v rokih, določenih v
               izhodiščih.</p>
               <p>Sekretariat meni, da se na podlagi teh finančnih načrtov dejansko omogoča
               ocenjevanje realnosti posameznih postavk v predlogu proračuna, zato seveda je v
               načelu prav, da so predložene s predlogom proračuna kakor določa uvod, prvi odstavek
               88. člena, vendar pa ocenjujemo, da bi bilo osnovnemu namenu ali pa glavnemu namenu
               te določbe zadoščeno, da se celovito gradivo predloži do začetka razprav in obravnave
               posameznih proračunskih postavk in potem seveda do roka, ki je odprt za vlaganje
               amandmajev, s čimer bo dejansko omogočena celovita obravnava in ocenjevanje
               upravičenosti postavk. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp67">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod minister, še vam dam besedo, če želite.</p>
            </sp>
            <sp xml:id="SDZ2-Izredna-19-1998-01-22.sp68">

               <speaker>MAG. MITJA GASPARI:</speaker>

               <p>Opozoril bi na to, da je v času od sprejetja zakona leta 1996 s tem členom o
               izvrševanju proračuna prišlo do nekaterih pravnih sprememb v statusu določenih
               subjektov, ki vsaj po zdajšnjem zakonu o izvrševanju proračuna ne sodijo več v ta
               okvir. Eden takih ali pa tak je Slovenska razvojna družba, ki ni več sklad, ima nov
               zakon in je organizirana po drugačnih principih kot je bil organiziran sklad za
               razvoj. Torej ni razlogov, da se od Slovenske razvojne družbe zahteva takšen pregled.
               Enako velja, in tudi ni vsebovano v zakonu, je tudi Slovenska izvozna družba. Tretja
               institucija, ki tudi ne daje preko vlade svojega načrta v državni zbor, ampak
               direktno državnemu zboru in ta direktno tudi sprejema načrt in zaključni račun, je
               Agencija za trg vrednostnih papirjev po zakonu o Agenciji o trgu vrednostnih
               papirjev. Torej so manjkajoče institucije naslednje - da bi bilo popolnoma jasno in
               da ne bi imeli pri tej stvari velikih težav, tudi po velikosti zanemarljive v odnosu
               na vseh dvanajst predloženih načrtov:</p>
               <p>Prvič; Filmski sklad Republike Slovenije, drugič; Sklad Republike Slovenije za
               razvoj malega gospodarstva in tretjič; Agencija Republike Slovenije za privatizacijo
               in prestrukturiranje, za katero ne vemo, ali ne bo s sprejetim zakonom ob koncu
               lastninskega preoblikovanja enostavno tudi prenehala z delovanje tako, kot bo
               prenehala z delovanjem Agencija za sanacijo bank in hranilnic v začetku leta
               1998.</p>
               <p>Torej gre formalno res za tri pravne osebe, ki bi še morale biti na tem spisku.
               Omenil sem jih, še enkrat ponovim: Filmski sklad, Sklad Republike Slovenije za drobno
               gospodarstvo in Agencija za privatizacijo.</p>
               <p>Mislim, da to ne zavira, ne zmanjšuje možnost za celovito obravnavo državnega
               proračuna, prvič.</p>
               <p>In drugič, kot sem rekel, je popolnoma utemeljena zahteva, da se začnejo postopki
               proti nadzornim organom teh institucij, ki niso pravočasno v skladu z zahtevo vlade,
               oziroma njenega generalnega sekretariata predložila gradiva vladi, da bi vlada lahko
               predložila državnemu zboru. To mislim, da je upravičena zahteva, da se začne postopek
               ustanovitelja oziroma tistega, ki ima večinsko pravico v teh skladih, da postopa v
               skladu s predpisi in zahtevo odgovornost nadzornih organov v teh treh institucijah.
               Hvala lepa.</p>
            </sp>
            <sp xml:id="SDZ2-Izredna-19-1998-01-22.sp69">

               <speaker>PODPREDSEDNIK ANDREJ GERENČER:</speaker>

               <p>Hvala. Torej prehajamo na... Proceduralno, gospod Špiletič? Prosim.</p>
            </sp>
            <sp xml:id="SDZ2-Izredna-19-1998-01-22.sp70">

               <speaker>BOGOMIR ŠPILETIČ:</speaker>

               <p>... <stage>(Iz klopi.)</stage> ...</p>
            </sp>
            <sp xml:id="SDZ2-Izredna-19-1998-01-22.sp71">

               <speaker>PODPREDSEDNIK ANDREJ GERENČER:</speaker>

               <p>Dobro, dajmo še gospodu Špiletiču besedo. Razprave ni. Se strinjam, proceduralno
               tudi ni, dajmo besedo, da ne bomo spet kaj v tej dvorani nerazčiščenega peljali.</p>
            </sp>
            <sp xml:id="SDZ2-Izredna-19-1998-01-22.sp72">

               <speaker>BOGOMIR ŠPILETIČ:</speaker>

               <p>Bom zelo kratek. Rad bi pa odgovoril gospe Bitenčevi in gospodu ministru.</p>
               <p>Namreč ta hip mi ni več jasno, komu naj verjamem. Sekretariatu državnega zbora, ki
               meni, da so vse institucije, naštete v 88. členu dolžne predložiti finančne načrte.
               Vlada Republike Slovenije nas je z dopisom z dne 19.1. obvestila, da bomo naknadno
               prejeli tudi finančne načrte Agencije Republike Slovenije za trg vrednostih papirjev
               in Slovenske razvojne družbe in še eno od teh institucij, danes pa tu gospod
               minister, član te iste vlade govori, da bomo prejeli samo tri finančne načrte.</p>
               <p>Sedaj pa res lepo prosim, povejte mi, kdo od vas treh govori resnico. Očitno se bo
               zopet zgodilo to, kar se je zgodilo pri mojem predlaganju sprememb in dopolnitev
               zakonov o Banki Slovenije glede izbora revizorja, ko je sekretariat za zakonodajo in
               pravne zadeve državnega zbora ugotovil, da je moj predlog povsem v nasprotju z
               zakonom, nakar Svet banke ugotovi, da to ni res. Vlada tudi ugotovi, da to ni res in
               tako imamo namesto zakonov in spoštovanja zakonov, spoštovanje mnenj oziroma
               vzporedno pravni red oziroma mnenja DURS, sem že včeraj omenil. Jutri pa samo še
               uvedbo nekih uradnih listov, ki bodo imeli zaupno označbo.</p>
            </sp>
            <sp xml:id="SDZ2-Izredna-19-1998-01-22.sp73">

               <speaker>PODPREDSEDNIK ANDREJ GERENČER:</speaker>

               <p>Gospod minister. Ali želite besedo? <stage>(Ne želite.)</stage> Slišali smo vsa tri mnenja. Prosim,
               samo še trenutek.</p>
            </sp>
            <sp xml:id="SDZ2-Izredna-19-1998-01-22.sp74">

               <speaker>MAG. MITJA GASPARI:</speaker>

               <p>Da ne bi ostalo v zraku, da se posluje nezakonito in neustavno - Sklada za razvoj
               Republike Slovenije ni več po zakonu. Agencija za privatizacijo ima zakon, v katerem
               je zadolžena, za trg vrednostnih papirjev je zadolžena, da pošilja svoje predloge
               finančnih načrtov direktno državnemu zboru po zakonu.</p>
               <p>Tretja institucija, mislim, da sta ti dve instituciji, ki naj bi bile za gospoda
               poslanca Špiletiča sporne. Torej Sklad za razvoj ne more več poslati niti vladi niti
               državnemu zboru, ker ne obstaja. Agencija za trg vrednostnih papirjev pa pošlje
               državnemu zboru in bi bilo to pošiljanje dvakratno. Državni zbor bi v tem primeru
               dvakrat obravnaval isto gradivo. Samo to je. Se pravi, ne gre za nepravno situacijo,
               situacija je pravno pokrita. Za tisto, kar pa trdi gospod Špiletič, gre pa za Filmski
               sklad in pa Sklad za drobno gospodarstvo ter za Agencijo za prestrukturiranje in
               privatizacijo. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp75">

               <speaker>PODPREDSEDNIK ANDREJ GERENČER:</speaker>

               <p>Hvala. Slišali smo vsa mnenja. Prehajamo na odločanje. Preberem še enkrat sklep:
               "Državni zbor nadaljuje postopek sprejemanja predloga proračuna Republike Slovenije
               za leto 1998." Pardon, se opravičujem, razpravo o predlogu sklepa. Želi kdo
               razpravljati o predlogu sklepa? <stage>(Ne želi.)</stage> Potem prehajamo na odločanje. Lahko kdo
               obrazloži glas, če želi? Gospod Špiletič želi obrazložiti svoj glas.</p>
            </sp>
            <sp xml:id="SDZ2-Izredna-19-1998-01-22.sp76">

               <speaker>BOGOMIR ŠPILETIČ:</speaker>

               <p>Ker gospod minister Gaspari zelo spretno preobrača moje besede in govori tukaj, da
               sem v zmoti, kakor še kar naprej govori...</p>
            </sp>
            <sp xml:id="SDZ2-Izredna-19-1998-01-22.sp77">

               <speaker>PODPREDSEDNIK ANDREJ GERENČER:</speaker>

               <p>Obrazložitev glasu, gospod Špiletič!</p>
            </sp>
            <sp xml:id="SDZ2-Izredna-19-1998-01-22.sp78">

               <speaker>BOGOMIR ŠPILETIČ:</speaker>

               <p>Da govorim še vedno o skladu za razvoj, sem...</p>
            </sp>
            <sp xml:id="SDZ2-Izredna-19-1998-01-22.sp79">

               <speaker>PODPREDSEDNIK ANDREJ GERENČER:</speaker>

               <p>Gospod Špiletič, obrazložitev glasu!</p>
            </sp>
            <sp xml:id="SDZ2-Izredna-19-1998-01-22.sp80">

               <speaker>BOGOMIR ŠPILETIČ:</speaker>

               <p>Bom, to je obrazložitev glasu, vendar dovolite mi, da naredim uvod v obrazložitev
               glasu. Dovolite ali ne dovolite, gospod predsednik? Glasoval bom proti iz naslednjega
               razloga. Prvič, ker še vedno menim, da vlada ni ravnala v skladu z zakonom, ko ni
               predložila vseh finančnih načrtov, kot jih narekuje 88. člen zakona o izvrševanju
               proračuna. Proti bom pa glasoval tudi iz razloga, ker ni zagotovila za to, da bomo
               prejeli finančne načrte do naslednje obravnave, ko bomo dokončno odločali o višini
               proračuna za leto 1998. Kajti nesporno je na vladnem dokumentu, ki smo ga poslanci
               prejeli 19.1. in skupaj načrte oziroma osnutke finančnih načrtov agencij in skladov
               zapisano tako, da bo vlada posredovala finančne načrte Slovenske razvojne družbe,
               gospod Gaspari, ne sklada za razvoj, naknadno. To si nisem izmislil, to piše tukaj s
               podpisom Borut Šuklje, generalni sekretar vlade.</p>
            </sp>
            <sp xml:id="SDZ2-Izredna-19-1998-01-22.sp81">

               <speaker>PODPREDSEDNIK ANDREJ GERENČER:</speaker>

               <p>Hvala. Prehajamo na odločanje. Še kdo želi obrazložiti glas? Gospod Jazbec, potem
               gospod Mozetič.</p>
            </sp>
            <sp xml:id="SDZ2-Izredna-19-1998-01-22.sp82">

               <speaker>FRANC JAZBEC:</speaker>

               <p>Spoštovani! Danes bomo glasovali o proračunu, ki odraža moč vladajoče koalicije,
               vendar samo moč, ne pa tudi složnost. Za proračun ne bom glasoval, ker smatram, da je
               prevelik in da je bila najprej usklajena odhodkovna stran, za prihodkovno stran pa ta
               vlada in ta vladajoča koalicija nima nobenega zagotovila, da ga bo lahko kdaj
               zagotovila. Hvala.</p>
            </sp>
            <sp xml:id="SDZ2-Izredna-19-1998-01-22.sp83">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Mozetič.</p>
            </sp>
            <sp xml:id="SDZ2-Izredna-19-1998-01-22.sp84">

               <speaker>MIROSLAV MOZETIČ:</speaker>

               <p>Hvala za besedo. Spoštovane kolegice, spoštovani kolegi! Res je to sklep, vmesni
               sklep v postopku sprejemanja proračuna, vendar je pomemben sklep, ker govori o tem,
               da je ta proračun primeren, da je v redu, da je zakonito pripravljen, da lahko gremo
               v naslednjo fazo zbiranja želja posameznih poslancev, ki jih bo potem koalicija
               strumno, gladko, pokončno in odločno zavrnila. To so pa tisti znani amandmaji. Vendar
               je bilo v razpravi z veliko strani, veliko poslancev, pa tudi s strani nekaterih
               inštitucij, gospodarske zbornice in podobnih, jasno opozorjeno na to, da ima ta
               proračun ponovno minus, da bo imel minus. Ampak zdaj smo v tej fazi in ko bo šla
               naprej, se ta minus ne bo izgubil. Da ni razvojno naravnan, da je dejansko
               protizakonit, zdaj ugotavljamo tukaj, da je vrsta postavk, ki so prazne oziroma so
               določene postavke, za katere se pa ne ve, za kaj se bodo uporabljale in jih bodo
               potem ministri uporabljali po željah. V letošnjem letu 1998, ki je volilno leto na
               lokalnem nivoju, je to velika skušnjava, da bodo ministri to uporabljali tako, kot je
               pač primerno za politične potrebe. Vrsta teh negativnosti, protiustavnosti,
               protizakonitosti, kar poslance sicer ne zanima, vendar bi potem želeli, da bodo vsi
               tisti, ki kritizirajo poslance in parlament, da sprejemajo protizakonite akte, bili
               zelo določni in odločni, in rekli, protizakonit zakon, protizakonit proračun, so
               sprejeli poslanci vladajoče koalicije, ne pa parlament. Čeprav ga je formalno, jasno,
               sprejel parlament. Vendar, ker tega ne bo, ker vas to tudi v glavnem, večino
               pozicije, ne zanima, bom jaz osebno glasoval proti. Pa da ne bo hodila kompletna
               poslanska skupina, je tako dogovorjeno - poslanska skupina SKD bo glasovala proti
               temu sklepu. Zahvaljujem se pa za pohvalo kolegu poslancu iz Ljudske stranke.</p>
            </sp>
            <sp xml:id="SDZ2-Izredna-19-1998-01-22.sp85">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Peterle, obrazložitev glasu, če želite? <stage>(Ne, se odpoveduje.)</stage> Prav.</p>
               <p>Prehajamo na odločanje. Ugotovimo prisotnost! <stage>(71 prisotnih.)</stage> Še enkrat preberem
               sklep, ki se glasi:</p>
               <p>"Državni zbor nadaljuje postopek sprejemanja predloga proračuna Republike Slovenije
               za leto 1998."</p>
               <p>Kdo je za takšen sklep? <stage>(43 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da je sklep sprejet.</p>
               <p>Imamo še dodatni sklep odbora. Ga preberem? <stage>(Da.)</stage> Sklep odbora za nadzor proračuna
               in drugih javnih financ, ki se glasi:</p>
               <p>"Državni zbor Republike Slovenije ponovno predlaga Vladi Republike Slovenije, da
               opravi preveritev oziroma uskladitev nacionalnih programov in tako imenovanih
               razvojnih zakonov s proračunskimi možnostmi."</p>
               <p>Predlagani sklep dajem v razpravo. Ker ne želi nihče razpravljati, zaključujem
               razpravo. Ugotovimo prisotnost! <stage>(66 prisotnih.)</stage></p>
               <p>Kdo je za predlagani sklep? <stage>(46 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je sklep sprejet.</p>
               <p>Na koncu vas želim obvestiti, spoštovane kolegice poslanke in poslanci, da z
               jutrišnjim dnem prične teči 15-dnevni rok iz 217. člena poslovnika državnega zbora,
               namenjen vlaganju amandmajev k predlogu proračuna za leto 1998. Omenjeni rok se
               izteče 6. februarja 1998, potem pa lahko nadaljnjih 10 dni, to je do 16. februarja
               1998, vlagajo amandmaje k predlogu proračuna na podlagi 218. člena poslovnika še
               delovna telesa. S tem zaključujem to točko dnevnega reda.</p>
               <p>Dovolite, da v tej zvezi, preden gremo na naslednjo točko, dam še eno <title>obvestilo.</title> Dobili smo se, da bomo po razpravi o proračunu prekinili sejo
               državnega zbora, da bi dali priložnost odborom, da še opravijo razprave o predloženih
               točkah dnevnega reda tega sklica. Zato predlagamo, da danes delamo do 18.00 ure, kot
               smo se dogovorili. Imamo pripravljenih nekaj točk za obravnavo. Da pa se dogovorimo -
               jutri, v petek, zbor ne dela. Imel pa bo sejo Odbor za infrastrukturo in okolje ob
               9.00 uri v mali dvorani na Tomšičevi, Odbor za zdravstvo, delo, družino in socialno
               politiko pa ob 10.00 uri v veliki dvorani, prav tako na Tomšičevi. V sredo, 28.1. bo
               pa seja Komisije za nadzor lastninskega preoblikovanja in privatizacije, in sicer ob
               8.00 uri v sobi 212. Prosim vodje poslanskih skupin, da obvestite člane teh odborov
               in komisij, da pridejo na sejo. Zbor bo nadaljeval delo v torek ob 14.00 uri.
               Predlagam, ker je še ena ura in nekaj časa, da nadaljujemo še z nekaterimi točkami
               dnevnega reda do 18.00 ure. Začeli bi s 3. točko, potem bi prešli na 10. in morda 11.
               Gospod Mozetič želi besedo o tem mojem predlogu.</p>
            </sp>
            <sp xml:id="SDZ2-Izredna-19-1998-01-22.sp86">

               <speaker>MIROSLAV MOZETIČ:</speaker>

               <p>Hvala. Sicer tvegam očitek, da mi bo kdo rekel, da nočem delati; pričakujem tudi od
               koga, ampak poglejte. Zelo jasno je bilo enkrat rečeno, da bomo po 2. točki prenehali
               z delom in se potem pripravili na naslednje točke. Zdaj ugotavljamo, da imamo sicer
               še eno uro časa, ker smo rekli, da delamo do 18.00 in gremo kar na naslednje točke.
               Vem, da za pozicijo ni težko, da boste vi vse potrdili, vse poštempljali, ampak mi se
               vseeno hočemo pripraviti na stvari in to je bilo nekajkrat rečeno. Tukaj ne gre za
               kapric kogarkoli, ampak za način vodenja tega državnega zbora, vodenja zasedanj
               državnega zbora. Na ta način - oprostite - je nemogoče delati. Če bomo šli takoj
               naprej, bom pri 1. točki dnevnega reda - že zdaj povem - zahteval odmor, da se
               poslanska skupina pripravi na tiste točke dnevnega reda, ki jih bo danes do 18.00 ure
               še opravljala.</p>
            </sp>
            <sp xml:id="SDZ2-Izredna-19-1998-01-22.sp87">

               <speaker>PODPREDSEDNIK ANDREJ GERENČER:</speaker>

               <p>Hvala. Še eno obvestilo, preden bom dal besedo gospodu Kacinu. Jutri ob 9.30 uri bo
               koordinacija za strategijo. Vabilo ste dobili člani in predsedniki delovnih teles.
               Gospod Peterle prosi in tudi naša prošnja je, da se jutri potem te seje udeležite.
               Gospod Kacin je želel besedo.</p>
            </sp>
            <sp xml:id="SDZ2-Izredna-19-1998-01-22.sp88">

               <speaker>JELKO KACIN:</speaker>

               <p>Spoštovani gospod predsednik! Oglasil sem se
                  zaradi napovedi dejanja s strani gospoda Mozetiča. Naslednja točka, o kateri moramo
               razpravljati, je ratifikacija. O njej smo razpravljali, sprejeli smo pozitivno
               stališče, priporočili smo, naj državni zbor čimprej ratificira ta dokument in res ne
               vem, če je to priložnost, da bi iz načelnih razlogov nekdo zahteval odmor za
               posredovanje. Jaz prosim, da smo vsaj na področju mednarodnih odnosov kar se da
               konstruktivni. Hvala lepa.</p>
            </sp>
            <sp xml:id="SDZ2-Izredna-19-1998-01-22.sp89">

               <speaker>PODPREDSEDNIK ANDREJ GERENČER:</speaker>

               <p>Gospod predsednik, ali želiš besedo? Prosim.</p>
            </sp>
            <sp xml:id="SDZ2-Izredna-19-1998-01-22.sp90">

               <speaker>JANEZ PODOBNIK:</speaker>

               <p>Spoštovani gospod podpredsednik, kolegice in kolegi! Res je to, da smo že na sejah
               kolegija povedali, da bomo 19. izredno sejo po obravnavi 2. točke dnevnega reda
               prekinili, da se bodo lahko delovna telesa v miru pripravila in pripravila gradivo za
               preostale točke dnevnega reda. Toda zgodilo se je nekaj, kar je pozitivno. Očitno so
               predsedniki delovnih teles v soglasju s tudi člani delovnih teles že pripravili
               potrebno gradivo za nekatere točke dnevnega reda. Zato bi predlagal, da vsekakor
               opravimo vsaj 3. točko dnevnega reda, o kateri je pravkar govoril gospod predsednik
               odbora Jelko Kacin, da se pa potem dogovorimo korektno, ali so ostale točke, ki so že
               pripravljene, vsebinsko take narave, da se morate poslanke in poslanci na njih
               pripravljati. Če bo taka ugotovitev večinsko sprejeta, potem bi predlagal, da danes
               sejo prekinemo. Če pa je pripravljenost, da opravimo še nekaj točk, pa ob 18.00 uri.
               Hvala lepa.</p>
            </sp>
            <sp xml:id="SDZ2-Izredna-19-1998-01-22.sp91">

               <speaker>PODPREDSEDNIK ANDREJ GERENČER:</speaker>

               <p>Hvala. Še kdo? Potem predlagam, da sejo nadaljujemo, ampak, ker nekateri nimate s
               sabo materialov, predlagam 10 minut odmora, da si prinesete materiale, da bi lahko
               nadaljevali s 3. točko. Dobro, 5 minut pravijo, da je zadosti. Nadaljevali bi s 3.
               točko dnevnega reda, to je predlog zakona o ratifikaciji. Nadaljujemo ob 16.50
               uri.</p>
               <p><stage>(Seja je bila prekinjena ob 16.45 uri in se je nadaljevala ob 16.54 uri.)</stage></p>
            </sp>
            <sp xml:id="SDZ2-Izredna-19-1998-01-22.sp92">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci! Nadaljujemo s sejo državnega zbora. Prosim, da
               ugotovimo prisotnost v dvorani. Ugotavljamo prisotnost!<stage>(36 prisotnih.)</stage> Prosim, da se
               še enkrat ponovi glasovanje o prisotnosti! Ugotavljamo prisotnost! <stage>(47 prisotnih.)</stage>
               Zbor je sklepčen.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  KONVENCIJE MED REPUBLIKO SLOVENIJO IN ČEŠKO REPUBLIKO O IZOGIBANJU DVOJNEGA
                  OBDAVČEVANJA IN PREPREČEVANJU DAVČNIH UTAJ V ZVEZI Z DAVKI NA DOHODEK IN
                  PREMOŽENJE.</title>
               </p>
               <p>Predlog zakona je v obravnavo zboru predložila Vlada Republike Slovenije. Želi
               predstavnik vlade besedo? <stage>(Ne želi.)</stage> Predlog zakona je v obravnaval Odboru za
               mednarodne odnose, kot matično delovno telo. Želi besedo poročevalec odbora?
               Predsednik gospod Kacin, prosim.</p>
            </sp>
            <sp xml:id="SDZ2-Izredna-19-1998-01-22.sp93">

               <speaker>JELKO KACIN:</speaker>

               <p>Spoštovano predsedstvo! Kolegice in kolegi! Odbor državnega zbora Republike
               Slovenije za mednarodne odnose je na svoji že 36. seji v tem mandatu, 10. decembra
               lanskega leta obravnaval zakon o ratifikaciji Konvencije med Republiko Slovenijo in
               Češko republiko o izogibanju dvojnega obdavčenja in preprečevanju davčnih utaj v
               zvezi z davki na dohodek in premoženje. Odbor je pri obravnavi upošteval mnenja
               Sekretariata za zakonodajo in pravne zadeve, ki na predlog zakona ni imel pripomb.</p>
               <p>Odbor je soglašal z navedenim predlogom zakona in zato predlagal Državnemu zboru
               Republike Slovenije naj predlog obravnava na svoji seji in ga tudi sprejme. Hvala
               lepa.</p>
            </sp>
            <sp xml:id="SDZ2-Izredna-19-1998-01-22.sp94">

               <speaker>PODPREDSEDNIK ANDREJ GERENČER:</speaker>

               <p>Hvala. Želi besedo predstavnik Sekretariata za zakonodajo in pravne zadeve? <stage>(Ne
               želi.)</stage> Želi besedo predstavniki poslanskih skupin? <stage>(Ne želijo.)</stage> Dajem besedo
               poslankam in poslancem. Pisnih prijav nimam. Želi kdo besedo? <stage>(Ne želi.)</stage></p>
               <p>Ker ne želi nihče razpravljati in ker k predlogu zakona do začetka obravnave ni bil
               predložen noben pisni amandma, predlagam zboru, da skladno z drugim odstavkom 213.
               člena poslovnika državnega zbora sklene, da bo glasoval le o predlogu zakona v
               celoti. S tem v zvezi vas želim opozoriti, da navedeni predlog sklepa ne bo sprejet,
               če mu bo nasprotovala najmanj tretjina navzočih poslancev.</p>
               <p>Želi v zvezi s tem kdo razpravljati? <stage>(Ne želi.)</stage> Ker ne želi nihče razpravljati,
               zaključujem razpravo. Predlog sklepa dajem na glasovanje. Ugotavljamo prisotnost! <stage>(58
               prisotnih.)</stage></p>
               <p>Kdo je za predlagani sklep? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sklepa v celoti sprejet.</p>
               <p>Tako dajem na glasovanje predlog zakona v celoti. Ugotovimo prisotnost! <stage>(57
               prisotnih.)</stage></p>
               <p>Kdo je za predlog akta v celoti? <stage>(55 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na 10. TOČKO DNEVNEGA REDA - PREDLOG ZAKONA O SPREMEMBI ZAKONA O VIŠINI
               POVRAČIL STROŠKOV V ZVEZI Z DELOM IN NEKATERIH DRUGIH PREJEMKOV - HITRI POSTOPEK.
               Predlog zakona je v obravnavo zboru predložila Vlada Republike Slovenije. Gospod
               Mozetič želi <title>proceduralno</title> . Prosim.</p>
            </sp>
            <sp xml:id="SDZ2-Izredna-19-1998-01-22.sp95">

               <speaker>MIROSLAV MOZETIČ:</speaker>

               <p>Spoštovane kolegice, spoštovani kolegi! Ne bom dosti ponavljal, kar sem prej
               povedal, ampak ponovno izražam samo nezadovoljstvo do načina dela in vodenja. Jaz
               upal, da bo sicer predsednik državnega zbora povedal tisto, kar je bilo dogovorjeno
               in da se bo zdaj seja prekinila. Ker se ni prekinila, tako kot je bilo dogovorjeno,
               tudi celo napisano v vabilu za dnevno sejo in da se lahko pripravimo in posvetujemo o
               naslednjih točkah, ki bodo na dnevnem redu, prosim za eno uro odmora. V imenu
               poslanske skupine, seveda.</p>
            </sp>
            <sp xml:id="SDZ2-Izredna-19-1998-01-22.sp96">

               <speaker>PODPREDSEDNIK ANDREJ GERENČER:</speaker>

               <p>Hvala. Ker bo takrat tudi ura že 18.00, zaključujem današnjo sejo. Nadaljujemo v
               torek ob 14.00 uri. Kot sem vas obvestil, ste slišali katere seje bodo jutri, velja
               pa tudi sklic tistih sej, ki o njih nismo razpravljali danes, pa so že sklicane.
               Hvala. Zaključujem sejo. <title><stage>(SEJA JE BILA PREKINJENA 22. JANUARJA 1998 OB 17.00
                  URI.)</stage></title>
               </p>
            </sp>
         </div>
      </body>
   </text>
</TEI>
