<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-13-1999-04-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6A0B7D3A31FDBFD3C1256766002E034A</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=6A0B7D3A31FDBFD3C1256766002E034A</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-13-1999-04-28.DZ" n="13">
               <name>Redna</name>
               <date when="1999-04-28"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-13-1999-04-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 13. redne seje</stage>
            <stage type="date">(28. aprila 1999)</stage>
            <stage type="chairman"> Sejo je vodil Miroslav Luci, podpredsednik državnega zbora.</stage>
            <stage type="time"> Seja se je pričela ob 10.08 uri.</stage>


            <sp xml:id="SDZ2-Redna-13-1999-04-28.sp1">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 13. seje državnega zbora Republike Slovenije. Obveščen sem, da so
               zadržani in se današnje seje ne morejo udeležiti naslednje poslanke in poslanci: Jože
               Možgan, Rafael Kužnik, Franc Pukšič, Peter Lešnik, Franc Kangler, Darinka Mravljak,
               Andrej Fabjan, Janez Kramberger, Ivan Božič od 16. ure dalje, Franc Potočnik za
               dopoldanski del seje, Jurij Malovrh od 14.30 do 16.30 ure, Rudolf Petan od 18. ure
               dalje, Roman Jakič, Jelko Kacin, Tone Partljič, Herman Tomažič, Jože Zimšek, ki ga
               vidim tukaj, Maksimiljan Lavrinc za pričetek seje, mag. Franc Žnidaršič, Ivan Kebrič,
               Anton Delak, Polonca Dobrajc, Ciril Pucko, Roberto Battelli in Vili Trofenik. Torej
               kar precej opravičeno odsotnih, zato vodje poslanskih skupin prosim, da skrbijo, da
               bo sklepčnost vedno taka, kot je potrebna za delovanje državnega zbora. Prosim, da
               ugotovimo prisotnost v dvorani. Ugotavljamo prisotnost! <stage>(47 prisotnih.)</stage></p>
               <p>Državni zbor je sklepčen in lahko odloča.</p>
               <p>Na sejo sem povabil tudi predstavnike vlade Republike Slovenije, tudi njih prav
               prisrčno pozdravljam.</p>
               <p>Današnje nadaljevanje 13. seje državnega zbora bomo pričeli z obravnavo 12. točke
               dnevnega reda, to je predlog zakona o kemičnem orožju hitri postopek. Zatem bo zbor
               prešel na obravnavo 14. točke, to je predlog zakona o kemikalijah, tretja obravnava.
               Nato na obravnavo 23. točke, to je predlog zakona o odpisu odloženih davkov in
               prispevkov, hitri postopek, in na obravnavo 27. točke, to je predlog zakona o
               soglasju Republike Slovenije za Dars za najetje kreditov pri Evropski investicijskih
               banki za gradnjo avtocestnega odseka Vransko - Blagovica, hitri postopek. Nato pa
               gremo po vrstnem redu dalje, torej od 27. točke naprej po vrstnem redu dalje.</p>
               <p>Kot rečeno, prehajamo na <title>12. TOČKO DNEVNEGA REDA - OBRAVNAVA PREDLOGA ZAKONA O
                  KEMIČNEM OROŽJU</title> , hitri postopek. Predlog zakona je v obravnavo zboru
               predložila vlada Republike Slovenije. Želi predstavnik vlade besedo? Izvolite, gospa
               državna sekretarka Piškurjeva.</p>
            </sp>
            <sp xml:id="SDZ2-Redna-13-1999-04-28.sp2">

               <speaker>DUNJA PIŠKUR-KOSMAČ:</speaker>

               <p>Hvala za besedo, gospod podpredsednik. Spoštovane poslanske in spoštovani poslanci!
               Kot veste, je vlada Republike Slovenije leta 1993 podpisala konvencijo o prepovedi
               razvoja, proizvodnje, kopičenja zalog in uporabe kemičnega orožja, ki jo je državni
               zbor Republike Slovenije ratificiral leta 1997 in je izšla v Uradnem listu, številka
               34/97, mednarodne pogodbe, številka 9/97.</p>
               <p>Konvencija prepoveduje proizvodnjo, uporabo in trgovanje s kemičnim orožjem ter
               določa uničenje že obstoječega kemičnega orožja. Pomemben del konvencije je namenjen
               kemikalijam, ki so nepogrešljive v industrijski proizvodnji različnih izdelkov, ki pa
               se lahko uporabljajo kot kemično orožje. Nekatere med njimi se uporabljajo celo v
               medicinske in diagnostične namene, nekatere pa tudi v kozmetični industriji.
               Konvencija je za Republiko Slovenijo začela veljati 11.7.1997, kar pomeni, da moramo
               od tega datuma naprej izvajati obveznosti, ki jih konvencija naši državi nalaga. Ena
               od osnovnih obveznosti držav pogodbenic je, da zakonsko predpiše dolžnosti
               zavezancev, predvsem podjetij, ter predpiše kazenske sankcije. Zaradi tega je vlada
               Republike Slovenije pripravila predlog zakona o kemičnem orožju, ki ga zaradi
               izrednih potreb držav Evropske unije pošilja v obravnavo državnemu zboru Republike
               Slovenije po hitrem postopku. Že po zakonu o ratifikaciji konvencije o kemičnem
               orožju je ministrstvo za zdravstvo pristojno, da skupaj z ministrstvom za obrambo,
               ministrstvom za gospodarske dejavnosti in ministrstvom za notranje zadeve skrbi za
               njeno izvajanje. S predlaganim zakonom je ta pristojnost precizirana tako, da bo za
               izvajanje obveznosti, izhajajočih iz zakona, skrbel urad za kemikalije Republike
               Slovenije kot organ v sestavi ministrstva za zdravstvo.</p>
               <p>Ne glede na to, da Republika Slovenija nima kemičnega orožja, bi bili zaradi njegove
               morebitne uporabe s strani drugih držav prizadeti njeni prebivalci. Ker so kemično
               orožje v prvi vrsti kemikalije, šele potem pa orožje v klasičnem pomenu besede, je po
               mnenju vlade Republike Slovenije za preprečevanje njihove zlorabe v nehumane namene,
               ki bi jo v največji meri občutili ljudje, najbolj pristojno ministrstvo za zdravstvo.</p>
               <p>V predlaganem zakonu je nadzor nad kemikalijami iz konvencije predviden v obliki
               posebnih dovoljenj, ki jih izdaja urad za kemikalije. Nadzor nad izvajanjem zakona o
               kemičnem orožju bo izvajala zdravstvena inšpekcija, ki bo nadzirala tudi izvajanje
               zakona o kemikalijah. Konvencija predvideva tudi mednarodne inšpekcije, tako za
               kemično orožje kot za prej omenjene kemikalije. Način izvajanja te vrste inšpekcij bo
               na ozemlju Republike Slovenije podrobneje opredeljen v navodilu pristojnega ministra,
               izdanem na podlagi zakona o kemikalijah. Informacijska baza podatkov se bo vodila v
               okviru informacijske podpore po zakonu o kemikalijah. S sprejetjem tega zakona bo
               omogočeno izvajanje konvencije o kemičnem orožju, s čimer bo Republika Slovenija
               izpolnila pomembno nalogo, ki izhaja iz mednarodnih obveznosti Republike Slovenije,
               tudi za vstopanje v Evropsko unijo.</p>
               <p>Najlepša hvala, spoštovane poslanke in poslanci.</p>
            </sp>
            <sp xml:id="SDZ2-Redna-13-1999-04-28.sp3">

               <speaker>PODPREDSEDNIK MIROSLAV LUCI:</speaker>

               <p>Hvala lepa prim. Dunji Piškur-Kosmač, dr. med., državni sekretarki ministrstva za
               zdravstvo. Predlog zakona je obravnaval tudi odbor za zdravstvo, delo, družino in
               socialno politiko kot matično delovno telo. Želi predsednica odbora besedo? <stage>(Želi.)</stage>
               Izvolite, gospa Majda Kregelj-Zbačnik.</p>
            </sp>
            <sp xml:id="SDZ2-Redna-13-1999-04-28.sp4">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav! Naš odbor je ta predlog zakona o kemičnem orožju obravnaval na 6.
               izredni seji dne 23.4.1999. Odboru je bilo poleg predloga zakona posredovano tudi še
               mnenje sekretariata. Predstavnica je že povedala uvodno obrazložitev. Sekretariat za
               zakonodajo in pravne zadeve pa je v svojem mnenju ugotavljal, da je predlog zakona
               pripravljen v skladu s 175. in 201. členom poslovnika. Člani odbora so v razpravi
               podprli cilje in namen predloga zakona s pripombo, da bi morala vlada v bodoče v
               svojem programu dela upoštevati tudi program dela državnega zbora, ker spreminjanje
               načina sprejemanja zakona iz prve obravnave v hitri postopek povzroča v državnem
               zboru številne zaplete in ovira normalno delo. Člani odbora so v razpravi postavili
               tudi vprašanje uničenja kemičnega orožja, ker v predlogu zakona namreč ni ustreznih
               določil, ki bi določala način in postopek uničenja kemičnega orožja. Postavljeno je
               bilo tudi vprašanje, ali so bila pri pripravi predloga zakona vključena tudi druga
               resorna ministrstva, ali je bil torej predlog zakona pripravljen interdisciplinarno.
               V zvezi z navedenimi pripombami in vprašanji je predstavnica vlade povedala, da je
               vlada spremenila način spreminjanja predloga zakona o kemičnem orožju zaradi programa
               približevanja Slovenije Evropski uniji. Evropska unija je namreč v zvezi s
               približevanjem Slovenije uvrstila zakon o kemičnem orožju v prioritetni program pri
               usklajevanju slovenske zakonodaje z Evropsko unijo.</p>
               <p>V zvezi z uničenjem kemičnega orožja pa je odgovorila, da že sama zgoraj navedena
               konvencija določa način in postopek za uničenje kemičnega orožja in da bi bile takšne
               določbe v predlogu zakona nepotrebne, ker je konvencija nad zakonom. Pri pripravi
               predloga zakona pa je sodelovalo tudi ministrstvo za obrambo, ministrstvo za zunanje
               zadeve, ministrstvo za notranje zadeve, ministrstvo za kmetijstvo in za okolje in
               prostor.</p>
               <p>Po končani splošni razpravi se je odbor opredelil do vloženih amandmajev vlade, ki
               so bili pač vloženi glede na pripombe sekretariata, in jih v celoti podprl. In potem
               sprejel sklep, da predlog zakona o kemičnem orožju obravnava in sprejme skupaj z
               amandmaji, ki jih odbor podpira, po hitrem postopku. Hvala lepa.</p>
            </sp>
            <sp xml:id="SDZ2-Redna-13-1999-04-28.sp5">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospe predsednici odbora za zdravstvo, delo, družino in socialno
               politiko, prim. Majdi Kregelj-Zbačnik. Želi besedo še predstavnik sekretariata za
               zakonodajo in pravne zadeve? <stage>(Ne želi.)</stage> Besedo imajo vodje poslanskih skupin,
               predstavniki vodij poslanskih skupin. Želi kdo besedo? <stage>(Nihče.)</stage> Besedo dajem
               poslankam in poslancem. Pisno se ni prijavil nihče. Vsi ostali ste omejeni na 5 minut
               razprave. Gospod Demšar. Izvolite.</p>
            </sp>
            <sp xml:id="SDZ2-Redna-13-1999-04-28.sp6">

               <speaker>VINCENCIJ DEMŠAR:</speaker>

               <p>Hvala lepa za besedo in lep pozdrav. Moje vprašanje ob tej temi se nanaša na tisti
               čas, ko smo bili še skupaj v Jugoslaviji in me zanima: ali je kakšno vedenje, da je
               Jugoslavija imela tudi na tleh današnje Slovenije kemično orožje? Če ga je imela, kaj
               se je s tem zgodilo oziroma kaj naj bi se s tem zgodilo, glede na to, da naj bi tu
               prišlo do kontrole. Zanima me, da naj bi prišlo do kakšne nesreče. Ali mi lahko na to
               kratko vprašanje pojasnite? Hvala.</p>
            </sp>
            <sp xml:id="SDZ2-Redna-13-1999-04-28.sp7">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bilo vprašanje. Jaz mislim, da bi kar poslanci nadaljevali in bi
               predstavnica vlade dala odgovor kasneje. Ivo Hvalica, Zmago Jelinčič. Izvoli, kolega
               Ivo.</p>
            </sp>
            <sp xml:id="SDZ2-Redna-13-1999-04-28.sp8">

               <speaker>IVO HVALICA:</speaker>

               <p>Hvala lepa. Spoštovani kolegi! Jaz se večkrat tu oglašam glede matičnosti odbora za
               posamični zakon. Meni kot članu odbora za obrambo je nenavadno videti, da je tu
               matičen odbor odbor za zdravstvo, delo, družino in socialno politiko, ki ga sicer
               vodi moja strankarska in poslanska kolegica. Ali se vam ne zdi, da bi bilo ustrezno,
               da o tem spregovori tudi odbor za obrambo? Ne samo ustrezno! Jaz mislim, da je
               pravzaprav glede samega orožja edino kompententen, bolj posledično je odbor za
               zdravstvo.</p>
               <p>Jaz bi prosil, prvič, da mi odgovorite na to: Kako je prišlo do tega, da je
               matičnost odbora tu samo odbor za zdravstvo?</p>
               <p>Drugič, da bi ob naslednjih podobnih primerih uvedli vsaj so - matičnost - kar jaz
               večkrat ponavljam, ker mislim, da je to sprejemljivo - za predloge zakonov take
               vrste. Hvala lepa.</p>
            </sp>
            <sp xml:id="SDZ2-Redna-13-1999-04-28.sp9">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Bi poskušali kasneje. Zmago Jelinčič in kasneje gospa državna
               sekretarka.</p>
            </sp>
            <sp xml:id="SDZ2-Redna-13-1999-04-28.sp10">

               <speaker>ZMAGO JELINČIČ:</speaker>

               <p>Hvala lepa, gospod podpredsednik. Kolegice, kolegi, gospa sekretarka!</p>
               <p>Mislim, da zakon je potreben, nedvomno. Vendar pa bi poskušal sedaj odgovoriti delno
               prej poslanskemu kolegu iz krščanskih demokratov. Kemično orožje je bivša SFRJ imela
               in nekaj tega kemičnega orožja je bilo tudi spravljenega v Sloveniji. Zavedati se je
               treba, da nekaj teh izstrelkov, predvsem granat kalibra 155 milimetrov so tudi
               pometali v določene kraške jame. V kraških jamah se najde tudi kemično orožje iz 1.
               svetovne vojne in iz 2. svetovne vojne. Tako, da teh zadev ni tako malo po Sloveniji.</p>
               <p>Vendar in ravno zaradi tega mene v tem zakonu moti nekaj. Imamo 9. člen, ki govori o
               sporočanju. Skratka, tukaj govori o podatkih o uvozu, izvozu, tranzitu in
               skladiščenju kemijskega orožja. Nikjer pa ni besede o tem, o tako imenovanih
               neuničenih ubojnih sredstvih, kakor se jim reče, ki so na področju Republike
               Slovenije. Mislim, da bi moral biti vsaj v prehodnih določbah tudi določen člen, ki
               bi urejal zbiranje, delaboracijo in uničevanje tega zastalega kemijskega orožja na
               področju Republike Slovenije. Hvala lepa.</p>
            </sp>
            <sp xml:id="SDZ2-Redna-13-1999-04-28.sp11">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospa državna sekretarka.</p>
            </sp>
            <sp xml:id="SDZ2-Redna-13-1999-04-28.sp12">

               <speaker>DUNJA PIŠKUR-KOSMAČ:</speaker>

               <p>Hvala za besedo, gospod podpredsednik. Najprej bom poskušala odgovoriti gospodu
               poslancu Demšarju.</p>
               <p>Potem ko je v postopku priprave zakona ministrstvo za zdravstvo usklajevalo zakon z
               drugimi resorji, smo seveda imeli tudi pogovore in usklajevanje z ministrstvom za
               obrambo. V Sloveniji smo imeli tako imenovano vadbeno orožje, ki je bilo, ko je
               Jugoslovanska ljudska armada zapustila Slovenijo, uničeno. Seveda s tem ni rečeno, da
               je bilo, tako kot je gospod Jelinčič povedal, da je bilo uničeno vse orožje. Zato je
               v konvenciji člen, ki obravnava tudi tisti del kemičnega orožja, ki je še neuničen v
               neki državi. Konvencija neposredno nalaga vsaki državi, da poišče neuničeno orožje in
               ga na ustrezen način uniči.</p>
               <p>Tako, da s tem odgovarjam tudi gospodu poslancu Jelinčiču.</p>
               <p>Kar se tiče vprašanja poslanca gospoda Hvalice. Kemikalije imajo dejansko neposreden
               vpliv na zdravje ljudi. Zato je vlada poslala zakon v obravnavo v državni zbor. S tem
               je prepustila državnemu zboru, da se odloči, katera delovna telesa državnega zbora ga
               bodo obravnavala. Vem pa, da je naš matični odbor dal ustrezen zakon o kemičnem
               orožju tudi v vednost odboru za obrambo, za katerega pa ne vem, zakaj ga ni uvrstil
               na dnevni red. Hvala lepa.</p>
            </sp>
            <sp xml:id="SDZ2-Redna-13-1999-04-28.sp13">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Mogoče še moja interpretacija ali delni odgovor.</p>
               <p>Po odloku o ustanovitvi delovnih teles je ta zakon pripravljalo ministrstvo za
               zdravstvo v imenu vlade. Če to pripravlja ministrstvo za zdravstvo, potem to običajno
               obravnava matično delovno telo, to je odbor za zdravstvo. To je tudi po odloku tako.
               Lahko bi pa to obravnavala kot zainteresirana tudi druga delovna telesa. Gospa Majda
               Zbačnik, prosim.</p>
            </sp>
            <sp xml:id="SDZ2-Redna-13-1999-04-28.sp14">

               <speaker>MAJDA ANA KREGELJ-ZBAČNIK:</speaker>

               <p>Sama bi kot predsednica odbora rada pojasnila, da sem isto vprašanje postavila tudi
               gospodu Podobniku, ki mi je razložil podobno kot kolega Luci. Potem smo bili tudi
               obveščeni, da so ostali odbori tudi kot zainteresirani povabljeni. Mi smo pa tudi
               sami na odboru sprožili to vprašanje in prosili, da bi bil kdo zraven vključen, in
               tudi na sejo odbora smo povabili ministrstvo za obrambo.</p>
               <p>Kot sem že prebrala, je bilo v poročilu jasno povedano, da je bil ta zakon
               pripravljen interdisciplinarno. Ostali odbori, kot kaže, ki pa bi bili lahko
               zainteresirani, pa se niso odločili za obravnavo. Čeprav se je tudi meni zdelo čudno,
               da ta zakon spada na naš odbor, ker zdravstvo pravzaprav nosi posledice kemičnega
               orožja, ni pa primarno. Samo tako, kot je rekel kolega in sekretarka, da to pokriva
               ministrstvo za zdravstvo, ki je pa ta zakon pripravilo interdisciplinarno, smo potem
               to tudi obravnavali in nam je bilo dodeljeno kot matičnemu delovnemu telesu. Hvala
               lepa.</p>
            </sp>
            <sp xml:id="SDZ2-Redna-13-1999-04-28.sp15">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospe predsednici odbora.</p>
               <p>Nadaljujemo z razpravo poslank in poslancev. K razpravi se ni prijavil nihče. Ker ne
               želi nihče razpravljati, zaključujem splošno razpravo.</p>
               <p>Prehajamo na <title>drugo obravnavo,</title> na razpravo ter odločanje o posameznih
               členih predloga zakona.</p>
               <p>Predlog vloženih amandmajev imate na mizi, z datumom 23.4.1999.</p>
               <p>Zboru predlagam, da skladno z drugo alineo 189. člena poslovnika razpravlja in
               glasuje o vseh tistih členih skupaj, h katerim niso bili vloženi amandmaji. S tem v
               zvezi vas želim opozoriti, da navedeni predlog sklepa ne bo sprejet, če mu bo
               nasprotovala najmanj tretjina navzočih poslancev. Ugotovimo prisotnost! <stage>(55
               prisotnih.)</stage></p>
               <p>Kdo je za tak predlog? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o vloženih amandmajih, ki jih imate na klopeh kot pregled
               vloženih amandmajev k predlogu zakona o kemičnem orožju. Vse amandmaje je vložila
               vlada, matično delovno telo se je do njih opredelilo. Po hitrem pregledu matično
               delovno telo vse amandmaje vlade podpira.</p>
               <p>Prehajamo tako k 4. členu in trem amandmajem. Vse tri amandmaje je vložila vlada in
               matično delovno telo vse tri amandmaje tudi podpira. Odpiram razpravo o 4. členu in o
               treh amandmajih. Želi kdo razpravljati? <stage>(Nihče.)</stage> Prehajamo na odločanje. Najprej o
               amandmaju pod številko 1 k 4. členu. Ugotovimo prisotnost! <stage>(51 prisotnih.)</stage></p>
               <p>Kdo je za amandma pod številko 1? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma pod številko 1 sprejet.</p>
               <p>Prehajamo na odločanje o amandmaju pod številko 2. Ugotovimo prisotnost! <stage>(45
               prisotnih.)</stage> Drugič ugotavljamo prisotnost. Vodje poslanskih skupin, upoštevajte
               navodilo, ki sem ga dal na začetku. Ugotovimo prisotnost! <stage>(49 prisotnih.)</stage></p>
               <p>Kdo je za amandma pod številko 2? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma pod številko 2 sprejet.</p>
               <p>Prehajamo na odločanje o amandmaju pod številko 3. Ugotovimo prisotnost! <stage>(52
               prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je tudi amandma pod številko 3 sprejet.</p>
               <p>Odločati moramo še o 4. členu v celoti. Ugotovimo prisotnost! <stage>(48 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 4. člen sprejet.</p>
               <p>V razpravo dajem 5. člen in amandma k 5. členu, amandma vlade Republike Slovenije,
               ki ga matično delovno telo podpira. Odpiram razpravo. Ni želje po razpravi. Prehajamo
               na odločanje. Ugotovimo prisotnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma k 5. členu sprejet.</p>
               <p>Še o 5. členu v celoti moramo glasovati. Ugotovimo prisotnost! <stage>(51 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 5. člen sprejet.</p>
               <p>V razpravo dajem 7. člen in dva amandmaja, oziroma en amandma je pod točko 1 in 2 k
               7. členu. Želi kdo razpravljati? <stage>(Ne želi.)</stage> Prehajamo na odločanje. Odločamo o
               amandmaju pod točko 1 in 2 k 7. členu. Ugotavljamo prisotnost! <stage>(53 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da sta amandmaja pod točko 1 in 2 k 7. členu sprejeta.</p>
               <p>Sedaj odločamo še o 7. členu v celoti. Ugotavljamo prisotnost! <stage>(46 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je od 46 prisotnih 45 za, eden proti, torej je 7. člen sprejet.</p>
               <p>Sedaj dajem v razpravo 11. člen in dva amandmaja k 11. členu, ki sta vladna
               amandmaja. Matično delovno telo oba podpira. Odpiram razpravo o obeh amandmajih in o
               11. členu. Želi kdo razpravljati? <stage>(Ne želi.)</stage> Prehajamo na odločanje. Najprej o
               amandmaju pod številko 1 k 11. členu. Ugotavljamo prisotnost! <stage>(52 prisotnih.)</stage></p>
               <p>Kdo je za amandma pod številko 1? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma pod številko 1 k 11. členu sprejet.</p>
               <p>Odločiti moramo še o amandmaju pod številko 2. Ugotavljamo prisotnost! <stage>(45
               prisotnih.)</stage> Drugič bomo ugotavljali prisotnost <stage>(to se bo danes, izgleda, večkrat
               dogajalo)</stage>. Ugotovimo prisotnost! <stage>(52 prisotnih.)</stage></p>
               <p>Kdo je za amandma pod številko 2 k 11. členu? <stage>(44 poslancev.)</stage> Je kdo proti? <stage>(1
               poslanec.)</stage></p>
               <p>Ugotavljam, da je tudi amandma pod številko 2 k 11. členu sprejet.</p>
               <p>Odločati moramo še o 11. členu v celoti. Ugotovimo prisotnost! <stage>(52 prisotnih.)</stage></p>
               <p>Kdo je za 11. člen v celoti? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 11. člen sprejet.</p>
               <p>Prehajamo k 14. členu in amandmaju vlade, ki je redakcijske narave. Želi kdo
               razpravljati? <stage>(Ne želi.)</stage> Razpravo zaključujem.</p>
               <p>Prehajamo na odločanje o redakcijskem amandmaju. Ugotovimo prisotnost! <stage>(54
               prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 14. členu sprejet.</p>
               <p>Odločati moramo še o 14. členu v celoti. Ugotovimo prisotnost! <stage>(51 prisotnih.)</stage></p>
               <p>Kdo je za 14. člen v celoti? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 14. člen v celoti sprejet.</p>
               <p>Prehajamo na razpravo o 16. členu in amandmaju k 16. členu, ki ga prav tako predlaga
               vlada Republike Slovenije in je redakcijske narave; matično delovno telo ga podpira.
               Odpiram razpravo o amandmaju in o členu. Prijav za razpravo ni, zato jo zaključujem.</p>
               <p>Prehajamo na odločanje. Ugotovimo prisotnost! <stage>(56 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 16. členu sprejet.</p>
               <p>Odločati moramo še o 16. členu v celoti. Ugotovimo prisotnost! <stage>(52 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 16. člen v celoti sprejet.</p>
               <p>V razpravo dajem 24. člen in redakcijski amandma vlade Republike Slovenije, ki ga
               matično delovno telo podpira. Ugotavljam, da ni želje po razpravi, zato jo
               zaključujem.</p>
               <p>Prehajamo na odločanje. Ugotovimo prisotnost! <stage>(56 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma k 24. členu sprejet.</p>
               <p>Odločamo moramo še o 24. členu v celoti. Ugotovimo prisotnost! <stage>(56 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je tudi 24. člen sprejet.</p>
               <p>S tem smo končali amandmaje. Opravili smo razpravo o vloženih amandmajih.</p>
               <p>Sedaj prehajamo na razpravo o preostalih členih, h katerim niso bili vloženi
               amandmaji. Želi kdo besedo? <stage>(Ne želi.)</stage></p>
               <p>Na glasovanje dajem preostale člene, h katerim niso bili vloženi amandmaji.
               Prehajamo na odločanje. Ugotavljamo prisotnost! <stage>(57 prisotnih.)</stage></p>
               <p>Kdo je za preostale člene, h katerim niso bili vloženi amandmaji? <stage>(49 poslancev.)</stage> Je
               kdo proti? <stage>(Nihče.)</stage></p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o posameznih členih. Razpravljati in glasovati
               moramo še o naslovu zakona. Želi kdo razpravljati? <stage>(Ne želi.)</stage> Zaključujem razpravo in
               prehajamo na glasovanje. Glasujemo o naslovu zakona. Ugotavljamo prisotnost! <stage>(54
               prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo</title> predloga zakona. Nimamo nobenega vloženega
               amandmaja v tretji obravnavi. V drugi obravnavi so bili sprejeti amandmaji k 4., 5.,
               7., 11., 14., 16., 24. členu. Želi kdo razpravljati o teh členih? Ali želijo
               predlagatelji vložiti amandma? Obstaja možnost, da to storijo. Želje ni. Ker ne želi
               nihče razpravljati in ni vloženih amandmajev, prehajamo na glasovanje. Na podlagi
               tretjega odstavka 198. člena poslovnika, pred glasovanjem najprej sprašujem
               sekretariat za zakonodajo in pravne zadeve, ali je zaradi sprejetih amandmajev v
               drugem branju porušena medsebojna skladnost določb zakona! <stage>(Ni.)</stage> Prehajamo na
               glasovanje o zakonu v celoti. Ugotavljamo prisotnost! Glasujemo o predlogu zakona v
               celoti. <stage>(59 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani zakon v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>14. TOČKO DNEVNEGA REDA - PREDLOG ZAKONA O KEMIKALIJAH, TRETJA
                  OBRAVNAVA.</title> Predlog zakona za tretjo obravnavo je pripravila vlada Republike
               Slovenije. Želi predstavnik vlade besedo? <stage>(Ne želi.)</stage> Predlog zakona je obravnaval
               tudi odbor za zdravstvo, delo, družino, socialno politiko kot matično delovno telo.
               Želi predsednica odbora besedo? Govorimo o predlogu zakona o kemikalijah, tretje
               branje. <stage>(Želi.)</stage> Izvolite, gospa primarij.</p>
            </sp>
            <sp xml:id="SDZ2-Redna-13-1999-04-28.sp16">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav! Tudi ta predlog zakona smo obravnavali na 6. izredni seji,
               23.4.1999. Predstavnica predlagatelja je predstavila predlog za tretjo obravnavo in
               podala nujnost čimprejšnjega sprejema. Povedala je, da je vlada Republike Slovenije v
               skladu s sprejetim sklepom pripravila besedilo za tretjo obravnavo, kjer sta bili
               potrebni še dve manjši redakcijski izboljšavi, kar v svojem mnenju navaja tudi
               sekretariat. Sekretariat je v svojem mnenju ugotavljal, da je predlagatelj pri
               pripravi za tretjo obravnavo upošteval in vključil v zakonsko besedilo vse amandmaje,
               sprejete v drugi obravnavi. Poleg tega je v predloženem besedilu opravljeno potrebno
               preštevilčenje členov in ustrezno je popravljeno tudi sklicevanje na člene.
               Opravljeni sta tudi dve redakcijski izboljšavi, in sicer v 4. in v 36. členu.</p>
               <p>K tako pripravljenemu predlogu zakona je potem sekretariat imel še pripombe, in
               sicer k 12., 61. in 62. členu. Predstavnica vlade se je strinjala s konkretnimi
               pripombami sekretariata k 12., 61. in 62. členu, zato je potem odbor na podlagi
               krajše razprave sprejel naslednje amandmaje: k 12. členu, ki je redakcijski, k 61.
               členu tudi, zaradi jasnosti na pripombe sekretariata, in k 62. členu tudi zaradi
               jasnosti na pripombe sekretariata, kot svoje. Na koncu je sprejel sklep, da v skladu
               s 198. členom poslovnika državnega zbora predlog zakona o kemikalijah po končani
               tretji obravnavi skupaj z amandmaji odbora sprejme. Hvala lepa.</p>
            </sp>
            <sp xml:id="SDZ2-Redna-13-1999-04-28.sp17">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospa predsednica. Želi besedo predstavnik sekretariata za pravne zadeve
               in zakonodajo? <stage>(Ne želi.)</stage> Besedo imajo predstavniki poslanskih skupin? Želi katera od
               poslanskih skupin besedo? <stage>(Ne želi.)</stage> Sedaj imate besedo poslanke in poslanci. Pismeno
               prijavljenih ni, vsi ostali ste omejeni na razpravo po 5 minut. Gospod Kelemina,
               izvoli.</p>
            </sp>
            <sp xml:id="SDZ2-Redna-13-1999-04-28.sp18">

               <speaker>BRANKO KELEMINA:</speaker>

               <p>Hvala lepa za besedo. Sedaj je zadeva že tako daleč, da je v bistvu nemogoče
               popravljati in tudi ni mogoče sedaj trenutek za odpiranje razprave, kakršnekoli.</p>
               <p>Mogoče bi postavil neko vprašanje, predvsem strokovnim službam vlade.</p>
               <p>Jaz sedaj, ko sem bolj natančno zadeve pogledal, pogrešam že v 1. členu neke
               določbe, s katerimi je bilo opisano tudi zbiranje in uničevanje kemikalij. Ne vem,
               ali je to kje notri. Jaz zakona čisto natančno ne poznam, moram priznati. Mislim, da
               bi moralo to biti pri tako pomembnem zakonu opredeljeno. Pri kemičnem orožju, ko smo
               ga sprejeli, tudi ni bilo natančno obrazloženo oziroma tudi ni bilo v členih
               opredeljeno uničevanje kot tako. Jaz nisem zasledil, kolikor sem na hitro prebral.
               Tudi pri tem ni.</p>
               <p>Zbiranje in uničevanje kemikalij bi moralo biti urejeno tudi v tem zakonu. Če ni, me
               zanima, zakaj to ni. Kako je to možno potem urediti oziroma ali je v kakšnem drugem
               zakonu to urejeno? Toliko, hvala lepa.</p>
            </sp>
            <sp xml:id="SDZ2-Redna-13-1999-04-28.sp19">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospa državna sekretarka, ali boste podali odgovor?</p>
            </sp>
            <sp xml:id="SDZ2-Redna-13-1999-04-28.sp20">

               <speaker>DUNJA PIŠKUR-KOSMAČ:</speaker>

               <p>Hvala za besedo, gospod podpredsednik.</p>
               <p>Gospodu poslancu Kelemini odgovarjam: Za uničevanje kemikalij je odgovorno
               ministrstvo za okolje in prostor, in to ureja zakon o varstvu okolja. V tem zakonu pa
               je v 6. členu tudi določena odgovornost pravnih in fizičnih oseb, kjer govori, kako
               se dejansko ravna z odpadki, ki bi lahko predstavljali škodo, ki bi utegnila nastati
               pri njihovi proizvodnji ali v prometu. Torej v tem zakonu je v 6. členu. Drugače je
               to, kar ste gospod poslanec vprašali, v zakonu o varstvu okolja in za določila tega
               zakona skrbi ministrstvo za okolje in prostor. Hvala.</p>
            </sp>
            <sp xml:id="SDZ2-Redna-13-1999-04-28.sp21">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospe državni sekretarki. Ni več prijavljenih za razpravo. Zaključujem jo
               in prehajamo na razpravo in odločanje o posameznih amandmajih. Imate jih v gradivu
               kot poročilo matičnega delovnega telesa z datumom 23.4.1999.</p>
               <p>V razpravo dajem amandma k 12. členu pod številko ena in dva. Želi kdo razpravljati
               o 12. členu in amandmaju? <stage>(Ne želi.)</stage> Prehajamo na odločanje. Ugotavljamo prisotnost!
               Odločamo o amandmaju pod številko 1 in 2 k 12. členu. Ugotovimo prisotnost! <stage>(46
               prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma pod številko 1 in 2 k 12. členu sprejet.</p>
               <p>Prehajamo na razpravo o 61. členu in amandmaju pod številko 1 in 2 k 61. členu. Želi
               kdo razpravljati o amandmaju k 61. členu? <stage>(Ne želi.)</stage> Zaključujem razpravo.</p>
               <p>Prehajamo na odločanje o amandmaju odbora pod številko 1 in 2 k 61. členu. Ugotovimo
               prisotnost! <stage>(43 prisotnih.)</stage> Bomo počasneje, pa zopet ne bo v redu; tempo je vedno
               enak, zato ga držimo! Vodje poslanskih skupin, ne protestirati, raje poskrbite za
               sklepčnost! Ugotovimo prisotnost! <stage>(47 prisotnih.)</stage></p>
               <p>Kdo je za amandma pod številko 1 in 2 k 61. členu? <stage>(42 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma k 61. členu sprejet.</p>
               <p>Prehajamo k amandmaju k 62. členu, to je amandma pod številko 1 in 2. Želi kdo
               razpravljati? <stage>(Ne želi.)</stage></p>
               <p>Prehajamo na odločanje. Ugotovimo prisotnost! <stage>(52 prisotnih.)</stage></p>
               <p>Kdo je za amandma k 62. členu? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je tudi ta amandma sprejet.</p>
               <p>Končali smo glasovanje o amandmajih. Na podlagi tretjega odstavka 198. člena
               poslovnika sprašujem sekretariat za zakonodajo in pravne zadeve, če je zaradi
               sprejetih amandmajev kakorkoli porušena medsebojna skladnost določb zakona! <stage>(Ni.)</stage></p>
               <p>Prehajamo na glasovanje o zakonu v celoti. Ugotovimo prisotnost! <stage>(50 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani zakon v celoti sprejet.</p>
               <p>S tem zaključujem 14. točko dnevnega reda.</p>
               <p>Po napovedih, kot smo zjutraj poudarili, bi morali začeti s 23. točko, s predlogom
               zakona o odpisu odloženih davkov in prispevkov. Vendar, kot izgleda, odbor za finance
               ni končal današnje seje in še ni podal poročila.</p>
               <p>Zato predlagam, da to točko preskočimo in preidemo na <title>27. TOČKO DNEVNEGA REDA -
                  PREDLOG ZAKONA O SOGLASJU REPUBLIKE SLOVENIJE ZA DARS, D.D., ZA NAJETJE KREDITA
                  PRI EVROPSKI INVESTICIJSKI BANKI ZA GRADNJO AVTOCESTNEGA ODSEKA VRANSKO-BLAGOVICA,
                  HITRI POSTOPEK.</title>
               </p>
               <p>Naj vas obvestim, da so nadaljnje točke dnevnega reda pripravljene.</p>
               <p>Predlog zakona je v obravnavo zboru predložila vlada Republike Slovenije. Smo pri
               prvi obravnavi. Želi predstavnik vlade besedo? Obveščeni smo, da so predstavniki
               vlade na poti. Ali ste za to, da nadaljujemo ali da jih počakamo? Kot pravijo, "time
               out" pet minut; čez pet minut bomo nadaljevali, ko se nam bodo pridružili
               predstavniki vlade.</p>
               <p><stage>(Seja je bila prekinjena ob 11.02 uri in se je nadaljevala ob 11.12 uri.)</stage></p>
            </sp>
            <sp xml:id="SDZ2-Redna-13-1999-04-28.sp22">

               <speaker>PODPREDSEDNIK MIROSLAV LUCI:</speaker>

               <p>So na poti. Za pet minut ponovno prelagam začetek nadaljevanja seje. Ob 11.20
               nadaljujemo.</p>
               <p><stage>(Seja je bila prekinjena ob 11.13. uri in se je nadaljevala ob 11.21 uri.)</stage></p>
            </sp>
            <sp xml:id="SDZ2-Redna-13-1999-04-28.sp23">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci! Nadaljujemo prekinjeno 13. sejo
               državnega zbora Republike Slovenije.</p>
               <p>Smo pri27. točki dnevnega reda - predlog zakona o soglasju Republike Slovenije Darsu
               za najetje kredita pri Evropski investicijski banki za gradnjo avtocestnega odseka
               Vransko-Blagovica, hitri postopek. Preden nadaljujemo, ugotavljamo prisotnost!
               Ugotovimo prisotnost! <stage>(51 prisotnih.)</stage> Državni zbor je sklepčen in nadaljujemo z
               obravnavo 27. točke. Predlog zakona je v obravnavo zboru predložila vlada Republike
               Slovenije. Prosim predstavnika vlade. Gospod Žarko Pregelj, državni sekretar
               ministrstva za promet in zveze.</p>
            </sp>
            <sp xml:id="SDZ2-Redna-13-1999-04-28.sp24">

               <speaker>ŽARKO PREGELJ:</speaker>

               <p>Spoštovani! Dovolite, da vas najprej lepo pozdravim! Čisto na kratko bi predstavil
               zakon, ki je sicer standardni zakon, kot so bili pred kratkim sprejeti zakoni o
               soglasju Republike Slovenije Darsu za najetje kreditov pri Evropski investicijski
               banki. V tem primeru gre za EIB III, in sicer za gradnjo avtocestnega odseka
               Vransko-Blagovica, to je tisti del, ki še ni oddan v gradnjo in predstavlja najdaljši
               tunel. Torej gre za odsek pod, dobesedno pod Trojanami. Skladno s tretjim odstavkom
               5. člena zakona o Darsu za najetje srednjeročnih, dolgoročnih posojil je predhodno
               treba pridobiti soglasje državnega zbora s posebnim zakonom. S tem zakonom se
               predvideva najetje kreditov v skupnem znesku 175 milijonov evrov, kar bi bilo 205
               milijona ameriških dolarjev, in ti viri bodo zagotovljeni, ta kredit bo predstavljal
               vir za gradnjo druge etape avtocestnega odseka Vransko-Blagovica, to je podetape
               Trojane-Blagovica. Predlog zakona bo omogočil sklenitev pogodbe za najetje kredita v
               višini 175 milijonov evrov pod sorazmerno ugodnimi pogoji, z rokom črpanja kredita do
               15. junija 2004. Odplačilni rok naj bi bil 20 let z vključenim 5-letim moratorijem za
               odplačilo glavnice, z začetkom odplačevanja 15. decembra 2004. Sredstva za odplačila
               bo Dars zagotavljal iz zbranih cestnin in iz sredstev po zakonu o zagotovitvi
               namenskih sredstev za graditev državnih cest, določenih v nacionalnem programu.
               Finančne posledice bi prizadele državni proračun le v primeru, da pride do vnovčitve
               poroštva, ki je pa predmet drugega zakona in temu zakonu sledi. V tem primeru ima
               seveda Republika Slovenija regresno pravico po sedanjih uzancah na sredstvih iz
               bencinskega tolarja, odbor za finance pa predlaga še neke drugače rešitve. Vlada
               predlaga ta zakon po hitrem postopku in predlaga sprejem. Hvala lepa.</p>
            </sp>
            <sp xml:id="SDZ2-Redna-13-1999-04-28.sp25">

               <speaker>PODPREDSEDNIK MIROSLAV LUCI:</speaker>

               <p>Hvala lepa državnemu sekretarju. Predlog zakona je obravnaval odbor za
               infrastrukturo in okolje kot matično delovno telo. Želi poročevalec? Izvoli, gospod
               predsednik.</p>
            </sp>
            <sp xml:id="SDZ2-Redna-13-1999-04-28.sp26">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Kolegice in kolegi! Odbor za infrastrukturo in
               okolje je predlog tega zakona obravnaval na 44. seji. Kot rečeno gre za
               Vransko-Trojane in Trojane-Blagovica. Poročilo je dostavljeno vsem. Tu bi poudaril
               samo to, da glede na večkrat izpostavljeno vprašanje o transparentnosti vseh do sedaj
               najetih kreditov in koriščenju le-teh je bil članom odbora predstavljen pregled
               najetih kreditov za financiranje programa dela Dars, primerjano z nacionalnim
               programom, in tudi razdeljeno gradivo s predstavljenimi predvidenimi stroški
               zadolževanja, z oceno možnosti zadolževanja in novim izračunom stroškov obresti.
               Zagotovljeno je tudi bilo, da bodo ti podatki zaobseženi v podrobnejši analizi, ki jo
               od vlade Republike Slovenije pričakuje državni zbor na podlagi sklepov, sprejetih na
               12. seji dne 15. aprila letošnjega leta.</p>
               <p>Na podlagi razprave in mnenja sekretariata je odbor pripravil amandma k 1. členu pod
               točko 1 in 2, ki ju imamo na tretji strani, ter na koncu sprejel sklep:</p>
               <p>Odbor za infrastrukturo in okolje državnemu zboru Republike Slovenije predlaga, da
               zakon o soglasju Republike Slovenije Darsu za najetje kredita pri Evropski
               investicijski banki za gradnjo avtocestenega odseka Vransko-Blagovica skupaj s
               predlaganima amandmajema odbora obravnava in sprejeme po hitrem postopku. Hvala
               lepa.</p>
            </sp>
            <sp xml:id="SDZ2-Redna-13-1999-04-28.sp27">

               <speaker>PODPREDSEDNIK MIROSLAV LUCI:</speaker>

               <p>Hvala lepa predsedniku odbora za infrastrukturo in okolje, kolegu Presečniku. Želi
               besedo predstavnik sekretariata za zakonodajo in pravne zadeve? <stage>(Ne želi.)</stage> Besedo
               imajo poslanske skupine. Nobena od poslanskih skupin se ne javlja k razpravi.
               Zaključujem jo in besedo dajem poslankam in poslancem. Pisnih prijav ni. Razprava
               ostalih poslancev je omejena na 5 minut. Besedo imate poslanke in poslanci. Želi kdo
               razpravljati? Gospod Špiletič, izvoli.</p>
            </sp>
            <sp xml:id="SDZ2-Redna-13-1999-04-28.sp28">

               <speaker>BOGOMIR ŠPILETIČ:</speaker>

               <p>Hvala za besedo. Pri vseh teh prepogostih poroštvih za kredite Darsu bi rad
               izpostavil eno stvar. To sem že načel, ko smo obravnavali program dela v letošnjem
               letu, in sicer, kakšne so dolgoročne možnosti Darsa za vračilo vseh teh obsežnih
               kreditov, ki jih je Dars že najel in ki jih bo najel oziroma jih namerava najeti še v
               bodoče.</p>
               <p>Odgovor državnega sekretarja izza te govornice je bil naslednji: "Če bo dinamika
               določenih pokazateljev taka in taka in taka, potem bo to mogoče. Če se recimo
               dinamika prevozov skozi cestninske postaje zmanjša, v tem primeru Dars ne bo sposoben
               poravnati vseh teh najetih kreditov in seveda posledica tega je, da bo država
               prevzela vsaj en del ali pretežni del vseh teh obveznosti Darsa, za katere sedaj tu
               dajemo poroštva".</p>
               <p>Jaz bi res rad pojasnilo. Vendar bolj natančno kot to, ki ga je dal nekaj dni nazaj
               gospod državni sekretar. Kakšen je optimistični scenarij možnosti vračila teh
               kreditov? Kakšen je pesimistični scenarij možnosti vračila teh kreditov? Kdaj lahko
               Slovenci pričakujemo, da bomo ob razpravi o državnem proračunu pravzaprav izza te
               govornice slišali ministra za finance, ki bo dejal samo še naslednje: "Ker Dars ne
               more več vrniti vseh kreditov, ki jih je najel, je državni proračun že fiksen in
               nimamo več o čem razpravljati." Resnično menim, da gre za izredno pomembno vprašanje,
               ki bo slej ko prej povzročilo dvoje: dejstvo, da bo državni proračun v bistvu v
               celoti fiksen, ker bodo obveznosti iz naslova gradnje avtocest padle na državni
               proračun in za drugo ne bo nič več ostalo, ali bomo pa čez nekaj let zopet
               razpravljali o podaljšanju roka zakona, ki določa obvezno plačilo cestnega tolarja.
           </p>
            </sp>
            <sp xml:id="SDZ2-Redna-13-1999-04-28.sp29">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Špiletiču. Želi še kdo razpravljati? Bi želel še kdo razpravljati,
               in bi kasneje pozval državnega sekretarja, če je želja? Potem prosim gospoda ministra
               ali pa državnega sekretarja, da podata odgovore. Gospod Žare Pregelj, državni
               sekretar ministrstva za promet in zveze.</p>
            </sp>
            <sp xml:id="SDZ2-Redna-13-1999-04-28.sp30">

               <speaker>ŽARKO PREGELJ:</speaker>

               <p>Spoštovani! Iz podatkov, ki jih imamo na voljo, lahko zaenkrat ugotovimo, da je Dars
               sposoben vračati kredite. Res, da to mogoče še ni dovolj merodajno, glede na to, da
               so komaj zapadli prvi krediti, ki so bili pričeti pred petimi leti, in da praktično
               še ni omembe vrednih plačil <stage>(gre za manjše vrednosti)</stage>, toda že iz plačil obresti in
               glavnice lahko razberemo, na primer, da je v lanskem letu bilo plačanih za 2
               milijardi kreditov in 650 milijonov. Tako, da se v bistvu lahko servisirajo ti
               krediti točno po določenih rokih, kot je bilo predvideno oziroma glede na roke
               črpanja.</p>
               <p>Kdaj bo lahko minister za finance izjavil, kar ste vi, gospod Špiletič, predvideli,
               je težko reči. Gre namreč za dolgoročne kredite, ki bodo zapadli v plačilo šele čez
               pet do osem let, in plačevali se bodo v nadaljnjih dvajsetih letih. Torej bi težko
               rekli, da jih takrat Dars ne bo zmogel plačevati, seveda, še enkrat poudarjam, pod
               pogojem, da se bo tudi izvedel tak sistem zbiranja cestnine - tu mislim predvsem na
               količino zbrane cestnine - kot je bil predviden s simulacijo finančne konstrukcije. V
               pripravi oziroma v gradivih za spremembe in dopolnitve nacionalnega programa pred
               enim letom smo vam to prikazali v posebnih grafih. Iz tistih grafov je bilo razvidno,
               da se bo po dvajsetih letih celoten znesek kreditov vrnil in to iz cestnin. Torej,
               edini razlog, zaradi katerega bi lahko v to podvomili, je drugačen doliv cestnin, se
               pravi, bistven padec prometa, drugačen, kot je predviden, kar bi pomenilo, da bi
               moral promet pasti pod današnjo raven oziroma ukinitev cestnine, in potem bi bilo
               potrebno poiskati drugačen vir. Toda zaenkrat tu ni na vidiku nekih posebnih
               razlogov, da država ne bi dajala soglasja in poroštva za take kredite, če ta sistem,
               kot je zastavljen z nacionalnim programom, ostane. Nacionalni program, kot veste, je
               strateški akt, ki ima rok veljavnosti daljšo dobo, kot je zgolj doba izgradnje
               določenega odseka. Sedanji nacionalni program ima poleg operativnega dela, ki velja
               štiri leta, še strateški del, ki velja osem let; s tem, da je verjetno vsem jasno, da
               se bo še kakšno leto dodalo, tudi zato, ker bo potrebno zgraditi še odseke proti
               Hrvaški, to so tisti odseki, ki še niso v okviru nacionalnega programa.</p>
               <p>Torej, zaenkrat ne moremo zaključiti, da bi morala država za vračilo kreditov
               angažirati neka druga sredstva kot tista, ki jih je predvidela, torej cestnine.</p>
               <p>Regresna pravica na bencinskem tolarju je tudi dana. Nekaterim tudi to odpira
               določena vprašanja. Pri naslednjem zakonu zasledimo predlog amandmaja, ki predvideva,
               da lahko država uveljavi to regresno pravico z uveljavitvijo poroštva tudi na drugih
               virih Darsa, tudi to je možno sprejeti, seveda ob določenih pogojih, da bo lahko ta
               družba kljub vsemu še normalno poslovala in oskrbovala te pomembne prometnice. V
               okviru tega sodi tudi nadaljnje zagotavljanje še dodatnega četrtega vira, tukaj bomo
               poskušali s strani vlade odgovoriti v okviru tega posebnega poročila, za katerega ste
               nam pred tremi meseci dali rok 5 mesecev, torej junija meseca bo to poročilo prišlo
               in bomo poskušali tudi ta odgovor podati, kako lahko družba za avtoceste pridobi še
               določen prost kapital, kar pomeni v bistvu zasebna vlaganja, tuja ali pa domača
               strateška vlaganja. Tako da zaenkrat ob sedanjih vrednostih izgradnje je rok in tudi
               sredstva za vračilo kreditov so zagotovljena. Hvala lepa.</p>
            </sp>
            <sp xml:id="SDZ2-Redna-13-1999-04-28.sp31">

               <speaker>PODPREDSEDNIK MIROSLAV LUCI:</speaker>

               <p>Hvala lepa državnemu sekretarju. Dodatno vprašanje oziroma repliko imam gospod
               Špiletič.</p>
            </sp>
            <sp xml:id="SDZ2-Redna-13-1999-04-28.sp32">

               <speaker>BOGOMIR ŠPILETIČ:</speaker>

               <p>Hvala za besedo. Gospod državni sekretar je sicer povedal, da tak sistem zbiranja
               cestnine kot je sedaj ob seveda takšnem prometu, kot je sedaj, naj bi omogočal
               vračilo tudi teh kreditov. Vendar, kolikor jaz razumem vso zgodbo, je zgodba takšna,
               da so vsi ti mednarodni krediti najeti s kar precejšnjim odlogom in v času, ko poteka
               še izgradnja avtocestnega omrežja, je zagotovljen še dodatni vir, to je cestni tolar.
               Z dnem, ko se naj bi gradnja končala, preneha tudi cestni tolar, potem pa Dars iz
               naslova cestnine poravnava samo še obveznosti iz naslova najetih kreditov.</p>
               <p>To je vse lepo in prav, če bi tudi gradnja avtocestnega omrežja potekala skladno z
               nacionalnim programom. Tukaj vsi prisotni pa vemo, da izgradnja avtocestnega omrežja
               močno zamuja in prišli bomo v obdobje, ko bo treba hkrati zagotoviti sredstva za
               pokrivanje stroškov izgradnje avtocestnega omrežja, ki še ne bo dokončano in hkrati
               tudi že odplačevati visoke zneske za odplačilo že zapadlih kreditov. Kaj pa v tistem
               trenutku, gospod državni sekretar? Govorili ste o simulacijah. Zanima me, kaj povedo
               simulacije za tak primer, ki je iz današnje perspektive in na podlagi podatkov, ki
               jih imamo, prej verjeten kot neverjeten. Zanima me, kaj pravi ta simulacija, kajti
               govorimo o tem. To je predvsem ta nevarnost, ki je pred nami in skoraj prepričan sem,
               da se bo to tudi zgodilo. Namreč to izhaja tudi delno iz vašega odgovora, ko ste
               dejali, da sicer ne veste, kdaj bo finančni minister izjavil, da je breme izgradnje
               avtocest oziroma odplačila kreditov padlo na državni proračun, tako da se pravi nekje
               v glavi že ta črni scenarij vrtite, vendar tega izza te govornice ne priznate, razen
               posredno, ko se vam zareče to, kar se vam je.</p>
            </sp>
            <sp xml:id="SDZ2-Redna-13-1999-04-28.sp33">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Špiletiča. Gospod minister bo tokrat
               odgovoril. Minister za promet in zveze, gospod Anton Bergauer.</p>
            </sp>
            <sp xml:id="SDZ2-Redna-13-1999-04-28.sp34">

               <speaker>MAG. ANTON BERGAUER:</speaker>

               <p>Spoštovani predsedujoči! Cenjene poslanke in poslanci!</p>
               <p>Na vprašanje kakršnegakoli črnega scenarija glede vračanja kreditov, mislim, da je
               razmišljanje v tej smeri nepotrebno ali pa se odveč obremenjujete s tem. Nacionalni
               program gradnje avtocest je planiran do konca leta 2004, bencinski tolar pa do konca
               leta 2007. Kakršenkoli morebitni zamik, nekaj ga verjetno bo, to sedaj že vidimo,
               ampak ne toliko, da bi prebili to mejo 2007. Ta varovalka je v bistvu že od samega
               začetka vgrajena, če bi imeli kakršenkoli zamik pri gradnji in težave pri gradnji
               zaradi rokov, da je ta varovalka že vgrajena in zaradi tega ni bojazni, da ne bi Dars
               bil sposoben vračati najetih kreditov. Krediti se bodo vračali, tako kot je v
               nacionalnem programu in po tabelah, ki so bile posebej prikazane v rebalansu
               nacionalnega programa, je jasno razvidno, da ostajajo celo viški. Če si tabelo
               predočimo in vidimo, da nam v letih, ko je končana gradnja in v naslednjih letih, ko
               se odplačujejo krediti, so celo določeni viški, tako so morebitne rezerve že vgrajene
               in ni te bojazni, da bi sedaj lahko rekli, da bo v nekem trenutku prišlo do tega, da
               ne bo Dars v stanju vračati teh kreditov.</p>
               <p>Dars bo v stanju vračati te kredite predvsem iz naslova cestnin in cestnine bodo
               sigurno še naraščale, vsaj sedanji trendi naraščanja prometa, ki se letno dviguje
               tudi med 8, 9 do 10% - število prometa. Mi smo vkalkulirali samo 3%. Tako da smo bili
               na varni strani. Dejanski podatki pa kažejo, da promet narašča hitreje, kot smo
               računali v samem nacionalnem programu, tako da tudi tukaj je celotna projekcija
               narejena na varni strani in sem prepričan, da ne bo potrebno uveljavljati regresne
               pravice, ali pa celo prenašati odplačilo kreditov na državo, ampak, da bo Dars lahko
               s cestninami tudi ta sredstva vrnil. Hvala lepa.</p>
            </sp>
            <sp xml:id="SDZ2-Redna-13-1999-04-28.sp35">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu ministru. Gospod Veber, želi razpravljati. Izvolite.</p>
            </sp>
            <sp xml:id="SDZ2-Redna-13-1999-04-28.sp36">

               <speaker>JANKO VEBER:</speaker>

               <p>Hvala za besedo in lep pozdrav. Pravzaprav je replika na gospoda ministra in na
               državnega sekretarja.</p>
               <p>Zelo lepo je slišati, da ne bo težav pri Dars-u za odplačilo kreditov. Vendar so
               resnično ti dnevi tako daleč, da je to zelo težko trditi. Dejstvo pa je, da v vseh
               teh izračunih, ki so narejeni, in v tabelah, ki so bile pripravljene ob sprejemu
               rebalansa nacionalnega programa, so bili pripravljeni na izhodišču, da se tudi sledi
               ceni cestnin in s tem tudi ohranja ta priliv v Dars. Dejstvo je, da se v letošnjem
               programu ta priliv zmanjšuje iz 17 milijard na 14 zaradi posledic, ki so nastale ob
               zahtevah avtoprevoznikov in vlada je sprejela pač sklep, tako da je spremenila
               cestninske razrede. Prej so bili v razmerju 1 proti 1,5 proti 3 proti 6. Po zahtevi
               avtoprevoznikov je seveda šlo to razmerje navzdol, in sicer 1 proti 1,5, proti 2,75
               proti 4. Seveda je nastal izpad v višini treh milijard tolarjev. Naslednje povišanje
               cestnine bo 1.6.1999 za 20% v skladu z nacionalnim programom. Kaj se bo zgodilo, če
               bodo avtoprevozniki ponovno zahtevali popuste pri koriščenju avtocest in bo seveda
               prišlo do dodatnega izpada cestnin? Poleg tega so vse te prognoze, ki so narejene,
               lahko rečemo tudi nerealne zaradi tega, ker bodo vzdrževalna dela na avtocestah v
               prihodnosti izredno obsežna, kajti ves tovorni promet dejansko poteka po avtocestah.</p>
               <p>Hkrati ugotavljamo, da prometna politika v Republiki Sloveniji ne predvideva
               hitrejšega reševanja tudi železniške infrastrukture, kar je tudi v nasprotju z
               evropsko politiko. Seveda pa to pomeni bistveno dražje vzdrževanje avtocest in bo
               cestnina kot taka seveda morala, če bomo hoteli ohranjati avtoceste, iti v večji meri
               v vzdrževanje, kot je to bilo predvideno oziroma kot bi bilo potrebno, če bi
               vzporedno z avtocestami reševali tudi železniško omrežje.</p>
               <p>Torej gre vsaj dolgoročno za dva zelo tehtna argumenta, ki govorita v nasprotno
               smer, kot sta trdila minister in državni sekretar. Poleg tega pa tudi sicer tako
               številno najemanje kreditov, ki smo jim priča ob tej dinamiki, ki sicer naj bi
               sledila nacionalni program izgradnje avtocest, pomeni, da Dars tudi v bodoče ne bo
               zanimiv za vlaganja svežega kapitala, kajti te obremenitve bodo zagotovo takšne
               narave, da Dars ne bo mogel poslovati z nekim dobičkom in seveda s tem tudi ni možno
               pričakovati nekega svežega kapitala. To bi bilo možno, če bi bil rok izgradnje
               avtocest po nacionalnem programu daljši, ne leto 2004, ampak, recimo, 2006 ali 2007.
               Z letom 2004 pa je seveda to povsem nerealno pričakovati. Dars ne bo zanimiv za
               vlaganja od zunaj.</p>
               <p>To so, po mojem mnenju, vsaj trije takšni argumenti, ki dejansko govorijo v
               nasprotno smer, kot je bilo predočeno. Dejstvo pa je, da ta kredit, o katerem se
               danes pogovarjamo, eden od ugodnejših in, če že govorimo o tej dinamiki avtocest, bi
               bilo neumestno, če temu tako rečem, da ga ne potrdimo, kajti gre za enega od
               ugodnejših kreditov. Ampak v celoti poslovanja Darsa pa bo seveda gotovo prišlo do
               problemov. Hvala.</p>
            </sp>
            <sp xml:id="SDZ2-Redna-13-1999-04-28.sp37">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Rejc, izvoli, kolega.</p>
            </sp>
            <sp xml:id="SDZ2-Redna-13-1999-04-28.sp38">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje. Ta odsek je zgodba za sebe. In
               ker je zgodba za sebe in bo izjemno draga in mnogo dražja kot smo in ste
               predvidevali, je treba imeti tudi malo bolj jasen pregled, kaj bo zares stal. Tudi v
               mnenju sekretariata za zakonodajo in pravne zadeve je nedvomno povedano, da so bili
               že dani krediti za ta odsek Vransko-Blagovica, seveda tu gre za področje
               Trojane-Blagovica vendar cel ta odsek je odsek, ki bo gotovo mnogo dražji, kot smo
               pričakovali in tudi narejen tako, da bo tudi vremensko zelo izpostavljen. Vendar ta
               zadeva zgleda, da je že zgodovina in da bomo samo še kasneje komentirali, vem pa, da
               je ta trasa najdražja, ki je sploh mogoča. In seveda, ker je najdražja, kot je sploh
               mogoča, ne bomo dovolili, da bi bila tudi nepregledno ali pa draga v nedogled. Menim,
               da bomo morali iti počasi tudi iz enega koncepta, jurišnega, v katerem je bil
               postavljen rok in nismo gledali na to, kakšna je cena ali pa smo premalo gledali na
               ceno, samo da bi nekega dne škarje prerezale trak in seveda je zaigrala godba in je
               bilo nekaj govorov. To mislim, da bo, kar je zdaj nazadnje bilo povedano, tudi malo v
               opreki s tem, da bo Dars le moral gledati tudi na svojo kreditno sposobnost in da bo
               Dars še živ nekaj časa, torej Darsovo življenje ne sme biti kar tako končano, ker
               mora tudi vzdrževati in seveda marsikaj se bomo še spomnili.</p>
               <p>No, sekretariat tudi lepo opozarja v svojem delu, ko pravi, da bo moral biti
               pregled, se pravi kaj je že ta odsek dobil kreditov in tudi domačega denarja, in
               kakšna bo potem predvidena zadnja cena. Se pravi ta preglednost se je tu očitno malo
               izmaknila in gotovo je, da je potrebno dobiti ugoden kredit, vendar ne smemo
               pozabiti, da se vse to nalaga na prihodnje čase in da bo treba to, jasno povedano,
               odplačati in da bo treba tudi gledati, da bo Dars oziroma da bo tudi država sposobna
               to odplačevati. Dars konec koncev vemo, da je delniška družba, da jo pa upravlja
               seveda tudi vlada. Smo za to, da se ta garancija da, to poroštvo da. Sem za to,
               vendar ne bomo pa izmaknili pogleda, kaj pomeni ta trasa in kakšne težave bodo še
               nastopale ob vseh super strokovnih napovedih in rešitvi, ki kot pravim je daleč daleč
               najdražja. Hvala.</p>
            </sp>
            <sp xml:id="SDZ2-Redna-13-1999-04-28.sp39">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Izidor Rejc. Še gospod Špiletič, replika.</p>
            </sp>
            <sp xml:id="SDZ2-Redna-13-1999-04-28.sp40">

               <speaker>BOGOMIR ŠPILETIČ:</speaker>

               <p>Hvala za besedo. Ni replika, vendar jaz bom še enkrat spomnil na opozorila ministra
               za finance ob sprejemanju proračuna za letošnje leto, ko je dejal, "proračun je
               takšen sicer, kakršnega je vlada predložila, vendar v največji meri pa krivdo za ta
               proračun nosite vi poslanci, ki si izmišljate vedno nove avtocestne odseke, ki si
               izmišljate vedno nove dajatve itn." Ali lahko predstavniki vlade, ki so tu v tej
               dvorani, predstavijo tudi stališče ministrstva za finance do tako enormnega
               zadolževanja države oziroma Darsa za izgradnjo avtocestnega omrežja in po moji oceni
               tako velikega rizika, da vse to zadolževanje pade v breme državnega proračuna.
               Sprašujem torej, ali je minister za finance, ali njegov namestnik takrat, ko je
               potekala vladna seja, izrazil kakšno skeptičnost glede tako visokega zadolževanja,
               ali si je bila vlada v tem tako enormnem najemanju kreditov povsem enotna. Mislim, da
               je ta stvar zelo pomembna, kajti takrat, ko Dars ne bo več v stanju poravnavati teh
               obveznosti, bo podobno, z lahkoto, kot je sedaj, prišel sem gospod Bergauer ali pa
               njegov namestnik, in bo dejal, "ja, nekaj smo računali, vendar smo se zaračunali,
               zdaj pa dajte razumeti, da je treba to plačati navzven", in bomo v stanju, ki sem ga
               že prej opisal - sploh ne bomo več razpravljali o proračunu, ker bo ta v celoti
               namenjen samo za poravnavanje kreditov, pa še to je vprašanje, če jih bo Slovenija
               zmogla odplačati oziroma da ne bo morala celo za ta namen najemati dodatnih kreditov.
               Res, prosim za pojasnilo in to pred glasovanjem, kajti kot opozicijski poslanec
               resnično ne nameravam več glasovati o tako pomembni stvari niti za niti proti, potem
               pa naknadno s strani ministra za finance žeti očitke, da sem ravnal neodgovorno.
               Tokrat prosim, da pridete z besedo na dan, in potem naj vsak na podlagi dokumentov,
               na podlagi jasnih stališč in informacij glasuje po svoji vesti in za to prevzame
               odgovornost.</p>
            </sp>
            <sp xml:id="SDZ2-Redna-13-1999-04-28.sp41">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Špiletiču. Predlog zakona je v obravnavo predložila vlada Republike
               Slovenije. Toda pomisleki, ki jih podajate, verjetno zahtevajo odgovore. Gospod
               minister bo podal odgovore o odločitvi vlade. Gospod minister Bergauer ima
               besedo.</p>
            </sp>
            <sp xml:id="SDZ2-Redna-13-1999-04-28.sp42">

               <speaker>MAG. ANTON BERGAUER:</speaker>

               <p>Hvala lepa. Gospodu Špiletiču bi poskušal odgovoriti na postavljena vprašanja,
               čeravno bi pričakoval, da bi na to vprašanje odgovoril minister za finance; ampak
               mislim, da ni potrebno, ker smo natančno določili z rebalansom vire financiranja.
               Tudi kreditov je predvidenih za avtocestni program milijardo 700 milijonov ameriških
               dolarjev. Do sedaj je bilo s tem vred, kar bo danes tudi potrjeno - vsaj tako
               predvidevam - je kreditov milijarda 126 milijonov, kar je daleč izpod tistega, kar je
               predvideno. Iz vseh virov in načina vračanja teh kreditov ni bojazni, da ne bi bili v
               stanju, v okviru Darsa in njegovih prilivov iz cestnin, teh kreditov vračati. Seveda
               pa lahko v vsakem trenutku nekdo predvideva, da se bo nekaj zgodilo, za kar pa sedaj,
               v tem trenutku, ni nikakršnih razlogov za takšna ugibanja, in tudi trendi ne kažejo
               na to. Zato bi res rad, da se v tem trenutku ne obremenjujemo z neko zadevo, za
               katero ne vemo oziroma ni nobenih razlogov, da bi se v takšno smer zadeve odvijale,
               kot je bilo s strani poslanca Špiletiča predvideno. Po dinamiki koriščenja kreditov
               in po dinamiki gradnje je koriščenje kreditov, mislim, da v skladu in se ni treba
               bati, da Dars ne bi bil v stanju teh kreditov vračati. Iz cestnin jih bo lahko
               vračal, ko bo avtocestni križ zgrajen. V tem času pa so tudi vsi ostali viri, kot sem
               že prej povedal, tudi do konca leta 2007, bencinski tolar, s katerim se financira
               gradnja, kakor tudi del sredstev iz cestnin.</p>
               <p>Prej je bilo tudi izpostavljeno, da je zaradi znižanja razredov ali razmerij med
               plačilnimi razredi za cestnine prišlo do izpada 3 milijard. Tu moram povedati, da
               temu ni tako. Po sedaj veljavnih izračunih smo ugotovili, da je tega izpada na račun
               usklajevanja razredov, nekje med 700 do 800 milijonov, kar pa se nadoknadi, vsaj tako
               predvidevam, da se bo delno, če ne v celoti nadoknadilo iz dodatnega priliva vozil na
               avtoceste. Predvsem iz razloga novega zakona, ki je bil v lanskem letu sprejet
               oziroma uredbe, da se vsa vozila ob avtocestah vrnejo iz vzporednih cest, se pravi
               vsa vozila, ki so težja nad 7 ton in pol, gredo na avtocesto. To se tudi izvaja.
               Zaradi tega je tudi bila upravičena sprememba v razmerjih med razredi in na ta način
               tudi vsaj v večinskem primeru nadoknadimo izpad, ki je nastal v višini med 700 do 800
               milijonov, kot smo v izračunih ugotovili.</p>
               <p>To sta odgovora na vprašanja. Hvala lepa.</p>
            </sp>
            <sp xml:id="SDZ2-Redna-13-1999-04-28.sp43">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. K repliki se je prijavil gospod Špiletič in gospod Ivo
               Hvalica, verjetno replika. Ivo ali je razprava? Replika.</p>
            </sp>
            <sp xml:id="SDZ2-Redna-13-1999-04-28.sp44">

               <speaker>BOGOMIR ŠPILETIČ:</speaker>

               <p>Jaz, kar ne morem verjeti, da sem to slišal, kar sem slišal. Minister pravi. "V tem
               trenutku se ni treba obremenjevati s tistim, kar bo." Jaz mislim, da se moramo sedaj
               obremenjevati oziroma narediti vse potrebno, da ne bi prišlo do tega, da vse to, kar
               danes govorite, da bo poravnal Dars, nekega dne ne bo padlo na državni proračun.
               Danes je čas, da o tem odločamo.</p>
               <p>Gospod minister! Vi v svojih nastopih s to lahkotnostjo obravnavanja tako pomembne
               teme v bistvu ne vlivate zaupanja, ampak vlivate strah oziroma mi potrjujete mojo
               skeptičnost do tega, da bo Dars ob danih pogojih sposoben vrniti tisto, kar se danes
               zadolžuje. To je bolj ali manj dejstvo, ki se iz nastopa v nastop potrjuje in menim,
               da so ta vprašanja še kako utemeljena.</p>
               <p>Jaz vendarle bi predlagal, da predno to točko pripeljemo do glasovanja, da bi
               slišali tudi stališče predstavnika ministrstva za finance do tega problema, do
               problema zadolževanja oziroma do možnosti poravnavanja vseh obveznosti iz naslova
               tako obsežnega zadolževanja Darsa. To dajte razumeti tudi kot proceduralni predlog,
               če ne, ga bom kasneje ponovil, če to ni mogoče sedaj hkrati podati.</p>
               <p>Vsekakor pa svoje pove tudi to, da ta hip ni predsednika odbora za finance in
               monetarno politiko v dvorani. Vedno, kadar zadeve smrdijo, se namreč umakne, kajti
               glasovati proti ne sme, za pa ne more, ker je prepričan, da bi ravnal v nasprotju s
               svojim znanjem in strokovno usposobljenostjo. Hvala lepa.</p>
            </sp>
            <sp xml:id="SDZ2-Redna-13-1999-04-28.sp45">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Replika, gospod Ivo Hvalica. Poslance opozarjam, da svoja mnenja
               podajajo, ne pa mišljenja tistih, ki jih ni tukaj. Izvoli, kolega Ivo Hvalica.</p>
            </sp>
            <sp xml:id="SDZ2-Redna-13-1999-04-28.sp46">

               <speaker>IVO HVALICA:</speaker>

               <p>Hvala lepa, gospod predsedujoči. Jaz moram pravzaprav ugotoviti, da mi je kolega Bogo
               Špiletič dobesedno s telepatijo pobral misel. Jaz ravno tako pogrešam gospoda Kopača,
               tega rezervnega finančnega ministra. Kaj bi, na primer, rekel na poročilo odbora; saj
               se je odbor tudi dotaknil ravno teh zadev, bolj rahlo, ampak nakazane pa so. Torej,
               ponavljam tisto, kar sem že nekajkrat rekel in kar je minister zopet zaobšel: meni ni
               jasna pot denarja, v tem primeru kredita, od Gasparija do Zidarja, ker ni
               transparentno.</p>
               <p>Tu imamo predlog sklepa, ki pravi nič manj kot to: "Z amandmajem se zagotavlja lažja
               preglednost ministrstva za finance." Ali je sedaj težka preglednost ali kaj, če se z
               amandmajem ugotavlja lažjo preglednost? Mislim, da preglednosti sploh ni. Zavedam se
               pravzaprav tega, da je Dars kot paralelni porabnik proračunskega denarja, kot by-pass
               proračuna, da je to zadeva, ki smo jo pravzaprav v državnem zboru izglasovali, da bi
               realizirali ta avtocestni program. Hkrati se pa tudi zavedam, da je to pravzaprav
               odmik enega dela javnih financ od tiste transparentnosti, ki jo potrebuje, od tiste
               preglednosti, ki jo mora biti deležen. Jasno, če gre za proračunski denar, potem so
               stvari jasne, ker je to zakonsko z ne vem kolikimi artikulacijami ali pa "hakelci",
               kot hočete, to pogojeno. Tu je pa nekaj, kar je v bistvu proračunsko, pa ni
               proračunsko. Skratka, idealen način, kako zadeve tudi narediti nepregledne.
               Nenazadnje ob vsem tem, kar se dogaja v avtocestnem programu, ko je blazen disproporc
               med do sedaj napravljenimi odseki avtocest in porabljenim denarjem, in vis-á-vis tega
               med še neopravljenimi deli in denarjem, ki ga potrebujemo - tu vemo, da gre za velik
               disproporc - te stvari bodo jasne in tudi za tistega, ki bo eventualno neodgovorno
               trošil denar, bo imel izgovor. Zgodilo se je pač to, kako se je zgodilo, ne vem, da
               smo na vsem cestnem križu, avtocestnem križu pustili za naslednje tisočletje najtežje
               odseke. Eden od teh je tu, drugi je takoimenovani črnokalski in tretji, jasno, tisti,
               ki mene najbolj zanima in ki je najbolj odmaknjen, Razdrto-Podnanos.</p>
               <p>Ko sem nastopal prvi mandat, nisem imel predstave, da se ne bom niti na koncu
               drugega mandata vozil po avtocesti proti Novi Gorici. Sedaj mi ni treba tvegati
               napovedi, da to ne bo niti po koncu tretjega mandata. To je rezultat dela Darsa, ki
               mu mi pridno in neodgovorno, ne mi, ne jaz, ampak večina v tem parlamentu torej
               asistira, in to je tisto, kar zaskrbljuje. Še 10 sekund. To je tisto, kar
               zaskrbljuje, ta neodgovornost pri zadevi, kjer bi morala biti še kako zadeva do kraja
               razčiščena, rekel bi dobesedno razstavljena, da bi razumeli, kako bo zmogla ta država
               ne samo zgraditi avtocestni križ, tudi ga plačati. Hvala.</p>
            </sp>
            <sp xml:id="SDZ2-Redna-13-1999-04-28.sp47">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod državni sekretar, Žarko Pregelj.</p>
            </sp>
            <sp xml:id="SDZ2-Redna-13-1999-04-28.sp48">

               <speaker>ŽARKO PREGELJ:</speaker>

               <p>Spoštovani! Dovolite mi, da osvetlim nekaj zadev, ki se na videz zapletajo, in to
               vsakič, ko pridemo do zakona o soglasju o najetju kreditov in zakona o poroštvu. To
               je v resnici čisto standardni postopek za potrditev tistega, kar je že sprejeto tako
               v nacionalnem programu izgradnje avtocest kot tudi v letnem planu za leto 1999.
               Odpiranje teh dilem je odpiranje nacionalnega programa in sodi v postopek sprememb in
               dopolnitev nacionalnega programa. Vlada zaenkrat še ni presodila, da je treba ponovno
               spreminjati in dopolnjevati nacionalni program. Lahko se to zgodi že čez nekaj
               mesecev, lahko se zgodi čez eno leto ali pa čez dve. Čez dve leti se pa mora, ko po
               rednem postopku je treba preveriti, ali je nacionalni program še v tistih okvirih,
               kot je bil prvotno predviden. Odpiranje teh dilem pri vsakem zakonu je dokaj težko
               opravilo in nam večkrat povzroča težave, ker želite od nas odgovore, ki jih nihče v
               tej državi ne more iz rokava stresti, kvečjemu bi jih lahko stresla kakšna
               vedeževalka ali kdo podoben.</p>
               <p>Zavedati se je treba, da je eno program in ustrezen in strokovno izračunan finančni
               scenarij, drugo so pa realnosti. Kaj je bilo pred 20 leti, kaj smo takrat počeli?
               Gradile so se ceste, ki se še zdaj plačujejo. Še zdaj je nekaj starih, starih
               kreditov iz tistih časov, ki jih pač plačuje ta država, ki jih je podedovala od
               prejšnje države. In kaj bo čez 20 let, zelo težko zagotovimo tisti, ki smo zdaj
               tukaj. Mi lahko zagotavljamo, da bomo v okviru našega mandata izvajali tisti program,
               ki je v nacionalnem programu zapisan, in to je naša obveza.</p>
               <p>To, kar pa vi, gospod Špiletič, sprašujete, je dejansko res vprašanje za
               makroekonomista, kar v vladi predstavlja minister Gaspari. Toda dejstvo je, in to vam
               je verjetno dobro znano, da nas je svetovni monetarni ford opozoril, da nimamo čisto
               razjasnjenih deležev v našem javnem dolgu. To je znano dejstvo. In ravno zaradi tega
               vlada razmišlja, kako reorganizirati Dars, da ji ne bi po nepotrebnem bremenil
               javnega dolga. In to je bistvo vprašanja. Ne pa, ali bomo naredili pravočasno toliko
               kilometrov, da bomo lahko pobrali dovolj cestnin in da bomo potem lahko plačevali
               dolgove. To bomo naredili, če bomo ta program realizirali v naslednjih štirih letih,
               kot je zastavljen, ker izračun in kilometri se ujemajo. Tukaj je nesmiselno dvomiti.
               Zalomi se lahko samo v treh primerih, da nam trije ključni odseki spet 100% zdrsnejo
               navzgor, to se pravi, da se podražijo in da ustavijo gradnjo nekaterih drugih
               odsekov, ki bi pa prinesli dolžinske kilometre, s tem pa tudi cestninski dohodek.
               Tukaj je jedro črnega scenarija, če ga želite. Ampak za enkrat ni nobenega razloga,
               da bi tak scenarij napovedali, ker so še vse možnosti, da naredimo tako, kot je
               predvideno v nacionalnem programu, torej optimistično.</p>
               <p>Kar se tiče javnega dolga, se vlada zaveda, da dalj lahko mednarodne kredite samo
               pod pogojem, da prevzame poroštva zanje. Zato so ti krediti ugodni, sicer ne bi bili
               ugodni. Komercialni krediti ustrezne ugodnosti so običajno nevarni krediti; ali so to
               krediti, s katerimi se pere črn denar ali kaj podobnega. Zaradi tega se je treba
               zavedati, da so to resni odnosi, ki jih je naša država dolžna skleniti s
               kreditodajalci, za katerimi stojijo resne države oziroma mednarodni konzorcij, kot je
               konzorcij Evropske investicijske banke.</p>
               <p>O poroštvih lahko, kot sem že prej omenil, razmišljamo na različne načine in si jih
               zavarujemo na različne načine. Tukaj je predvsem odbor za finance predlagal celo
               vrsto inovacij. Toda glavno poroštvo je, da se v rokih izgradijo avtocestni odseki.
               Za to je potreben denar, ki ga trenutno v domačem prelivu ni dovolj, da bi ga lahko
               zgolj iz domačih prelivov. Vlada se zaveda, da kredite mora najemati in želi breme
               rizika za prevzem kredita prenesti še na koga drugega, ne samo na državni proračun.
               To je tisto, kar jaz ves čas pravim, da vlada oziroma Dars in ministrstvo za promet
               in zveze konkretno razmišljamo, izvajamo študije in analize, kako reorganizirati
               Dars, da bo pritegnil še nek dodaten kapital, ki bi prevzel nekih določenih deležev
               ali obveznic ali delnic in s tem prevzel del odgovornosti. To je poanta, kako bi
               zmanjšali pritisk na javni dolg.</p>
               <p>Vse ostalo, oprostite, so svojevrstne špekulacije, ki jih je potrebno iznesti v
               čisto legalni proceduri, v spremembi in dopolnitvi nacionalnega programa. Pri takem
               zakonu, ki je zgolj derivat in točno določen segment nacionalnega programa, se to ne
               da narediti, niti ni korektno. Hvala lepa.</p>
            </sp>
            <sp xml:id="SDZ2-Redna-13-1999-04-28.sp49">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospodu državnemu sekretarju. Prijavlja se še nekdo. Kot vidim so
               poročevalci za zagovor tega zakona, gospod mag. Anton Bergauer, minister, Žarko
               Pregelj, državni sekretar in mag. Janez Božič, predsednik uprave Darsa, ki imajo tudi
               pravico govoriti. Gospod Bogomir Špiletič.</p>
            </sp>
            <sp xml:id="SDZ2-Redna-13-1999-04-28.sp50">

               <speaker>BOGOMIR ŠPILETIČ:</speaker>

               <p>Hvala za besedo. Replika gospodu državnemu sekretarju.</p>
               <p>Gospod državni sekretar! Dars oziroma vi nas glede na to, da nam še do danes niste
               poslali poročila o delu Darsa za preteklo leto in jasnega poročila o tem, kako se
               doslej realizira nacionalni program, dobesedno silite v to, da na podlagi tistih
               dokumentov oziroma tistih informacij, ki jih imamo, izvedemo, če hočete tudi
               svojevrstno špekulacijo tega črnega scenarija katerega obravnavamo.</p>
               <p>Dajte nam ustrezne dokumente, ki jih morate državnemu zboru posredovati tudi na
               podlagi zakona o Darsu, in takrat ne bomo več špekulirali, ampak takrat vam bomo na
               podlagi informacij dokazali, da so naši dvomi utemeljeni. Do takrat nas pa brez
               kakršnegakoli opravičila oziroma bom rekel celo zlorabljate naziv špekulacija, ker
               sami nočete temu državnemu zboru pravočasno predložiti informacije, kajti te so po
               naši oceni preveč črne, da bi si sploh še upali po tem zagovarjati to, kar danes izza
               te govorice delate.</p>
               <p>Predložite informacije in potem bo konec špekulacij. Potem bodo jasna dejstva, kdo
               ima prav in kdo nima. Do takrat, dokler pa tega ne daste črno na belo, imate seveda
               prazno polje manipulacij in vi z določenimi podatki mahate, mi pa tem podatkom lahko
               verjamemo ali pa ne verjamemo. Na podlagi tistih skopih drobtin, ki jih na tem ali
               onem odboru lahko zberemo ali pa preberemo v sredstvih javnega obveščanja.</p>
               <p>In drugo, gospod državni sekretar, ni res to, kar trdite, mi moramo izvajati
               nacionalni program. Če ugotovite, če vlada ugotovi, da sedanji nacionalni program
               presega možnosti, finančne možnosti te države, potem je vlada dolžna priti v ta
               državni zbor tudi z reformo. O tem nismo slišali nobene informacije. Ne govoriti, mi
               moramo izvršiti sprejet nacionalni program. Ta je lahko ali pa vsaj v enem delu
               sprejet tudi politično, ker marsikateri amandma je bil predlagan in sprejet tudi
               politično v tem državnem zboru, to pa lahko bistveno presega realne možnosti
               financiranja te države, in če je temu tako, ste kot vlada dolžni to priznati in priti
               sem z reformo nacionalnega programa, ne pa potiskati glavo v pesek in po nojevsko tu
               govoriti, mi smo dolžni izvajati nacionalni program. Ni res, vi ste ga dolžni tudi
               reformirati, če to presega možnosti financiranja te države. To je naloga odgovorne
               vlade. Če pa razmišljate, tako kot ste dejali, da v tem mandatu, ko ste vi na vladi,
               gotovo ne bo problemov financiranja na dolgi rok, vas pa te stvari ne zanimajo, potem
               pa ravnate tako kot tudi tu govorite.</p>
            </sp>
            <sp xml:id="SDZ2-Redna-13-1999-04-28.sp51">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Špiletič. Gospod Špiletič, še vedno vztrajate na tistem
               proceduralnem predlogu in kot vidim, je tu med nami tudi Andrej Kavčič, svetovalec
               vlade Republike Slovenije v ministrstvu za finance. Potem bomo morali, ker ni uradno
               zadolžen poročevalec pri 27. točki, o tem glasovati, da poda tudi on poročilo.
               Proceduralni predlog gospoda Špiletiča torej dajem na glasovanje, da spregovori tudi
               predstavnik ministrstva za finance. Ugotovimo prisotnost! <stage>(53 prisotnih.)</stage></p>
               <p>Kdo je za to? <stage>(41 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je izglasovan proceduralni predlog.</p>
               <p>Prosim gospoda Andreja Kavčiča, svetovalca vlade Republike Slovenije iz ministrstva
               za finance, da poda odgovor.</p>
            </sp>
            <sp xml:id="SDZ2-Redna-13-1999-04-28.sp52">

               <speaker>ANDREJ KAVČIČ:</speaker>

               <p>Gospod predsednik, poslanke in poslanci, hvala za besedo. Jaz bi želel samo dati
               informacijo na predlog gospoda Špiletiča glede stališča ministrstva za finance ob
               izdajanju garancij za podobne kredite. Ministrstvo za finance seveda ob izdajanju
               garancij pogleda vsak kredit in vsekakor skrbi za bodočo zadolženost države in tudi
               sposobnost, da se eventualne vnovčene obveznosti iz garancij plačajo s strani države.
               Tudi eden od razlogov, da se to dela, je, da je ministrstvo uvedlo vsako leto tako
               imenovan sistem kvot, na podlagi katerega podeljuje garancije bodisi za domače ali pa
               tuje kredite ter druge obveznosti, in ko je ta sistem kvot napolnjen, se garancij ne
               izdaja več.</p>
               <p>Kar pa bi želel poudariti, je, da ministrstvo za finance pri izdajanju garancij
               upošteva prioritete države, ki jih je postavil med drugim ta državni zbor. Izgradnja
               avtocest v Sloveniji je ne le ena od prioritet, ampak mislimo, da je to tudi ena
               najvišjih prioritet. Zaradi tega je jasno, da je izdaja garancij za kredite za
               avtoceste obravnavana kot taka. Lahko pa povem, da kar nas na ministrstvu za finance
               resnično skrbi, je bolj vprašanje, ki ni toliko v pristojnosti vlade in ministrstva
               za finance - to pa so viri za odplačilo teh obveznosti, vemo pa, da je vir cestnina -
               in kar nas skrbi, je eventualna odločitev državnega zbora, da bi se, recimo, cestnine
               ukinile. Na to mi vsakokrat opozarjamo in to je tisto, kar nas dejansko skrbi. Iz
               predložene dokumentacije rebalansa in planov financiranja Darsa pa izhaja, da je ob
               nespremenjenih pogojih, se pravi, če cestnine ostanejo kot vir odplačila kreditov, ta
               kredit - sedaj govorimo o teh 175 milijonih evrov - možno odplačati iz teh virov, in
               najetje tega kredita ministrstvo za finance podpira predvsem zato, ker je ta kredit
               ugoden, kot je povedal že gospod Žare Pregelj, državni sekretar z ministrstva za
               promet in zveze; ugoden je pa predvsem zaradi dveh zadev.</p>
               <p>Prva zadeva je, da je to dolgoročen kredit za dobo dvajsetih let, z odlogom plačila
               glavnice pet let; se pravi, da je to kar dovolj dolga doba, da se v tem času
               avtocestni odsek zgradi in tudi začne prinašati povračila. Druga stvar pri tem pa je,
               da je cena tega kredita zelo ugodna. Cene kredita niso samo obresti, ki so tu dokaj
               ugodne - lahko rečem, da je četrtletna variabilna obrestna mera za evro 3,04%. Kar je
               pomembno, je tudi to, da v času črpanja kredita ni nobenih dodatnih stroškov; tu ni
               stroškov za pripravo kredita, ki je, recimo, v komercialnih bankah ali tudi pri
               nekaterih drugih mednarodnih finančnih inštitucijah za razvitejše države, kamor sodi
               Slovenije - in tu mislim na svetovno banko - lahko znašajo od pol do 1% vrednosti
               kredita. Druga pomembna stvar je, da tu ni zaračunanih interkalarnih obresti, se
               pravi obresti, ki se plačujejo do takrat, ko je kredit črpan; te interkalarne obresti
               so običajno - po angleško je to "commitment fee" v pogodbi - so običajno tudi pol
               odstotka, kar recimo v dobi štirih let ni majhen znesek. Poleg tega tudi ni dodatnih
               administrativnih stroškov in drugih zadev. Tako da ministrstvo za finance kredite pri
               Evropski investicijski banki, izdajanje garancij za takšne kredite podpira tudi
               zaradi tega. Ravno dolgoročnost odplačevanja kredita je eden od garantov, da bo možno
               ta kredit servisirati s cestninami, ker to za Dars pomeni, da se bodo te tranše
               razporedile na daljšo dobo, bodo adekvatno manjše, kar bo preprečilo problem
               likvidnostnih težav, ki bi eventualno nastale. Država, se pravi, Republika Slovenija,
               pa se v primeru, da bi vendarle bilo treba kakšen obrok plačati namesto originalnega
               dolžnika, Darsa, se pa, kot boste videli in kot verjetno veste iz zakona o poroštvu,
               ki je naslednja točka, še dodatno zavaruje s tem, da je v zakonu predvideno, da se
               med Republiko Slovenijo in Darsom sklene tako imenovana regresna pogodba, po kateri
               se država lahko potem v takem primeru, če je garancija vnovčena in se plačajo
               sredstva direktno iz proračuna, namesto dolžnika Darsa potem lahko država sredstva
               nadoknadi skupaj z vsemi stroški. Hvala lepa.</p>
            </sp>
            <sp xml:id="SDZ2-Redna-13-1999-04-28.sp53">

               <speaker>PODPREDSEDNIK MIROSLAV LUCI:</speaker>

               <p>Hvala lepa Andreju Kavčiču, svetovalcu vlade Republike Slovenije v ministrstvu za
               finance. Ni več prijavljencev za razpravo, zato splošno razpravo zaključujem.</p>
               <p>Prehajamo na <title>drugo obravnavo - razpravo in odločanje o posameznih členih
                  predloga zakona.</title> Amandmaje k 1. členu je podal odbor za infrastrukturo in
               okolje. K temu členu sta vložena dva amandmaja. Imate jih v poročilu odbora za
               infrastrukturo in okolje z datumom 23.4.1999. Še preden bomo prešli na razpravo o teh
               dveh amandmajih, bomo odločali in predlagam državnemu zboru, da skladno z drugo
               alineo 189. člena poslovnika razpravlja in glasuje o vseh členih skupaj, h katerim
               niso bili vloženi amandmaji. S tem v zvezi vas želim opozoriti, da navedeni predlog
               sklepa ne bo sprejet, če mu bo nasprotovala najmanj tretjina navzočih poslancev.
               Prehajamo torej na odločanje o tem predlogu. Ugotavljamo prisotnost! <stage>(52 prisotnih.)</stage></p>
               <p>Kdo je za tak predlog? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Sedaj dajem v razpravo 1. člen in oba amandmaja k 1. členu, to sta amandmaja odbora
               za infrastrukturo in okolje. Odpiram razpravo o amandmajih in o 1. členu. Želi kdo
               razpravljati? <stage>(Ne želi.)</stage> Prehajamo na odločanje. Najprej o amandmaju pod številko 1 k
               1. členu. Ugotavljamo prisotnost! <stage>(55 prisotnih.)</stage></p>
               <p>Kdo je za amandma pod številko 1? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma pod številko 1 sprejet. Prehajamo na odločanje o amandmaju
               pod številko 2 k 1. členu. Ugotavljamo prisotnost! <stage>(55 prisotnih.)</stage></p>
               <p>Kdo je za amandma pod številko 2? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je tudi amandma pod številko 2 sprejet.</p>
               <p>Sedaj moramo odločati oziroma glasovati še o 1. členu v celoti. Ugotovimo
               prisotnost! <stage>(56 prisotnih.)</stage></p>
               <p>Kdo je za 1. člen v celoti? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 1. člen v celoti sprejet.</p>
               <p>Opravili smo torej razpravo o vloženih amandmajih. Sedaj prehajamo na razpravo o
               preostalih členih, h katerim niso bili vloženi amandmaji. Želi kdo besedo? <stage>(Ne želi.)</stage>
               Potem dajem na glasovanje preostale člene, h katerim niso bili vloženi amandmaji.
               Ugotovimo prisotnost! <stage>(56 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da so tudi preostali členi sprejeti.</p>
               <p>Opravili smo razpravo o posameznih členih. Glasovati moramo še o naslovu zakona.
               Seveda najprej razprava, preden bomo odločali. Želi kdo razpravljati o naslovu
               zakona? <stage>(Ne želi.)</stage> Zaključujem. Prehajamo na odločanje. Ugotovimo prisotnost! <stage>(56
               prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Tako prehajamo na <title>tretjo obravnavo</title> predloga zakona. Ugotavljam, da sta
               bila sprejeta dva amandmaja k 1. členu in sprašujem, če želi kdo od kvalificiranih
               predlagateljev vložiti amandma k 1. členu? <stage>(Ni želje.)</stage> Potem sprašujem, če želi kdo
               razpravljati o zakonskem predlogu v celoti? <stage>(Ne želi.)</stage> Ker ne želi nihče razpravljati
               o zakonskem predlogu v celoti, potem sprašujem na podlagi tretjega odstavka 198.
               člena poslovnika sprašujem sekretariat za zakonodajo in pravne zadeve, ali je zaradi
               sprejetih dveh amandmajev k 1. členu porušena medsebojna skladnost omenjenega zakona?
               <stage>(Ni.)</stage> Prehajamo na glasovanje o zakonu v celoti. Ugotavljamo prisotnost! <stage>(57
               prisotnih.)</stage></p>
               <p>Kdo je za predlog zakona v celoti? <stage>(43 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>28. TOČKO DNEVNEGA REDA - PREDLOG ZAKONA O POROŠTVU REPUBLIKE
                  SLOVENIJE ZA OBVEZNOSTI IZ KREDITA, KI GA NAJAME DARS PRI EVROPSKI INVESTICIJSKI
                  BANKI ZA PROJEKT SLOVENSKIH AVTOCEST, HITRI POSTOPEK.</title> Predlog zakona je v
               obravnavo zboru predložila vlada Republike Slovenije. V bistvu smo že prej načeli to
               problematiko. Ampak vseeno pozivam oziroma ali želi predstavnik vlade besedo? <stage>(Ne
               želi.)</stage> Predlog zakona je obravnaval odbor za finance in monetarno politiko kot
               matično delovno telo. Želi poročevalec oziroma predsednik odbora? Izvolite gospod
               Kopač, predsednik odbora za finance in monetarno politiko.</p>
            </sp>
            <sp xml:id="SDZ2-Redna-13-1999-04-28.sp54">

               <speaker>MAG. JANEZ KOPAČ:</speaker>

               <p>Hvala za besedo. Odbor se je ukvarjal s tem predlogom zakona določen čas in lahko
               rečem, da vsi člani odbora vključno z menoj nismo razumeli vseh detajlov. Vendar smo
               potem dobili zelo jasna zagotovila predstavnikov vlade oziroma Darsa v zvezi z
               nekaterimi vprašanji, izraženimi na seji odbora in po tem glasovali pozitivno tudi o
               predlogu zakona.</p>
               <p>Predvsem so se nam zdela sporna naslednja dejstva, da je to kredit, ki naj bi bil
               namenjen za celotno etapo avtocestnega odseka od Blagovice do Vranskega, v resnici pa
               se bo iz njega - pardon! - da je to kredit, ki je namenjen za drugo etapo, v resnici
               pa se bo iz njega financiralo tudi nekatere druge trase avtocestnih odsekov.
               Predstavniki Darsa so pojasnili, da je to smotrno zato, ker je to cenejši kredit, s
               katerim se lahko nadomesti nekatere dražje kredite. Članom odbora se je zdelo
               nekoliko vprašljivo, ali se Evropska investicijska banka s tem strinja, kajti pogoj v
               poslovni politiki Evropske investicijske banke je, da delež, ki ga ta banka pokriva s
               posojili, ne presega 50% investicije. V tem primeru pa bi to bilo bistveno več kot
               50%, v primeru druge etape avtoceste čez Trojane. No, predstavniki Darsa so posebej
               zatrdili, da se Evropska investicijska banka v tem primeru s tem strinja.</p>
               <p>Izrazili smo tudi pomislek v zvezi z odplačilom teh kreditov, kajti nova ocena
               prihodkov iz naslova cestnin kaže, da utegne biti sporno, ali bo Dars v prihodnje
               lahko vračal vse te najete kredite, pri čemer nam je bilo ponovno zagotovljeno, da
               dosedanji nivo cestnin navkljub določenim izpadom za to še vedno zadošča, da pa je
               vprašljivo, kaj bi se zgodilo, če bi se po novem predvideni obseg prihodkov iz
               naslova cestnin kdaj še zmanjšal z neko novo oceno, na podlagi novih odločitev vlade
               ali državnega zbora. Kajti ta izpad cestnin, kakršnemu smo priča sedaj, ni nastal na
               podlagi odločitve državnega zbora, ampak na podlagi odločitve vlade s spremembo tarif
               za tovornjakarje.</p>
               <p>No, skratka, zatrjeno in poudarjeno je bilo, da bo vse v redu. Predstavniki Darsa so
               nam obljubili tudi dodatno gradivo o tem, kako so bili do sedaj najeti krediti in
               kako so bili porabljeni in kako še bodo porabljeni. To gradivo smo v resnici v petek
               prejšnji teden tudi dobili in jaz sem ga članom odbora potem razposlal v ponedeljek -
               upam, da so ga že prejeli.</p>
               <p>No, kakorkoli že, ob vseh teh pomislekih je potem odbor oblikoval nekaj, lahko
               rečem, pravno tehničnih amandmajev. Eden od njih je, da naj bi Dars pred začetkom
               vsakokratnega črpanja pridobil še soglasje ministra za finance, to pa zaradi tega, da
               ne bi prihajalo do črpanj, ki se zaradi zadržkov v državnem proračunu ne bi mogli
               koristiti takrat, kot je bilo predvideno, s čimer bi, seveda, nastali nepotrebni
               stroški, kajti obresti začnejo teči od črpanja dalje, dokler pa kredit čaka, obresti
               ni.</p>
               <p>Drugo tako dopolnilo odbora se nanaša na regresno pravico, kjer se predvideva, da se
               lahko Republika Slovenija regresno poplača tudi v breme takoimenovanega avtocestnega
               tolarja, kar pa je v resnici bolj tolažba za vlado samo, kajti cestnine, v katerih
               breme se regresna pravica uveljavlja sedaj, so strošek, ki ga plačujejo uporabniki
               avtocest, avtocestni tolar pa je strošek, ki ga plačujejo vsi davkoplačevalci, ki
               kupujejo naftne derivate oziroma ki plačujejo prometni davek. To kar pomeni, da mimo
               cestnine v resnici Dars nima drugih sredstev, ki bi ne bila proračunska na ta ali oni
               način in v katerih breme bi se regresna pravica poplačala.</p>
               <p>Poleg tega smo predlagali še čisto redakcijski amandma v zvezi s tolarsko
               protivrednostjo predvidenih sredstev kredita in predlagali državnemu zboru, da
               predlog zakona skupaj s tremi amandmaji odbora podpre. Hvala lepa.</p>
            </sp>
            <sp xml:id="SDZ2-Redna-13-1999-04-28.sp55">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Kopaču, ki je govoril kot predsednik odbora za finance in
               monetarno politiko. Želi besedo predstavnik sekretariata za zakonodajo in pravne
               zadeve? <stage>(Ne želi.)</stage> Beseda je dana vodjem oziroma predstavnikom poslanskih skupin.
               Želi kdo razpravljati? <stage>(Ne želi.)</stage> Potem dajem besedo poslankam in poslancem. Pisno se
               k razpravi ni prijavil nihče. Vsi ostali, seveda, ste omejeni na razpravo po 5 minut.
               Kdo želi kot prvi razpravljati? Ni želje po razpravi. Zaključujem splošno razpravo.</p>
               <p>Prehajamo torej na <title>drugo obravnavo</title> , to je na razpravo ter odločanje o
               posameznih členih predloga zakona. Kot običajno zboru predlagam najprej, da se
               skladno z drugo alineo 189. člena poslovnika razpravlja in glasuje o vseh tistih
               členih skupaj, h katerim niso bili vloženi amandmaji. S tem v zvezi prav tako kot
               prej vas opozarjam, da navedeni predlog zakona ne bo sprejet, če mu bo nasprotovala
               tretjina prisotnih poslancev. Prehajamo na odločanje o tem sklepu. Ugotovimo
               prisotnost! <stage>(49 prisotnih.)</stage></p>
               <p>Kdo je za tak sklep? <stage>(44 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je sklep sprejet.</p>
               <p>Prehajamo na odločanje o posameznih amandmajih, ki jih imate v poročilu matičnega
               delovnega telesa z datumom 9.4.1999. Mogoče zaradi boljšega, lažjega razumevanja -
               amandmaja pod številko 1 in 2 sta k 1. členu, če si dopišete. Prav tako je amandma k
               4. členu pod številko 3. Amandma pod številko 3 je k 4. členu. To so vse amandmaji
               odbora za finance in monetarno politiko. Imamo še k 4. členu, prav tako ga imate na
               mizi, amandma skupine poslancev s prvopodpisanim Jakobom Presečnikom. Prav tako k 4.
               členu, tega imate na mizi. Ali smo se razumeli? K 1. členu 1 in 2; amandma pod
               številko 3 pa je k 4. členu. V razpravo dajem 1. člen in oba amandmaja k 1. členu, to
               sta amandmaja odbora za finance in monetarno politiko. Želi kdo o 1. členu in obeh
               amandmajih razpravljati? <stage>(Ne želi.)</stage> Zaključujem razpravo in prehajamo na odločanje.
               Ugotavljamo prisotnost! <stage>(53 prisotnih.)</stage></p>
               <p>Kdo je za amandma pod številko 1 k 1. členu? <stage>(41 poslancev.)</stage> Je kdo proti?
               <stage>(Nihče.)</stage></p>
               <p>Ugotavljam, da je amandma pod številko 1 k 1. členu sprejet.</p>
               <p>Prehajamo na amandma pod številko 2 k 1. členu. Ugotavljamo prisotnost! <stage>(53
               prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je tudi amandma pod številko 2 k 1. členu sprejet.</p>
               <p>Prehajamo na odločanje o 1. členu v celoti. Ugotavljamo prisotnost! O 1. členu v
               celoti glasujemo. Ugotavljamo prisotnost! <stage>(53 prisotnih.)</stage></p>
               <p>Kdo je za 1. člen v celoti? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 1. člen v celoti sprejet.</p>
               <p><stage>(Nemir v dvorani.)</stage> Prosim za mir v dvorani! Nič ni nevarnega! Nadaljujemo! Stvari so
               urejene.</p>
               <p>Prehajamo k 4. členu in amandmaju k 4. členu, ki ga imate zavedenega pod številko 3,
               in amandmaju skupine poslancev. Oba amandmaja sta v razpravi. Želi kdo razpravljati?
               <stage>(Da.)</stage> Predlagatelj amandmaja skupine poslancev, Jakob Presečnik, izvoli.</p>
            </sp>
            <sp xml:id="SDZ2-Redna-13-1999-04-28.sp56">

               <speaker>JAKOB PRESEČNIK:</speaker>

               <p>Hvala lepa za besedo. Amandma skupine poslancev sledi amandmaju odbora za finance in
               monetarno politiko. Pri tem bi poudaril to, da je ena manjša napaka oziroma da je
               potrebno dodati tekst: "Dosedanji drugi odstavek postane tretji odstavek." Ni
               mišljeno, da se nadomesti, ampak dosedanji drugi odstavek 4. člena postane tretji
               odstavek.</p>
            </sp>
            <sp xml:id="SDZ2-Redna-13-1999-04-28.sp57">

               <speaker>PODPREDSEDNIK MIROSLAV LUCI:</speaker>

               <p>Potrebno si je to dopisati v material: "Dosedanji drugi odstavek postane tretji
               odstavek." Mislim, da ste evidentirali in lahko vodimo razpravo naprej. Želi še kdo
               razpravljati? Gospod Bogomir Špiletič, izvoli, kolega.</p>
            </sp>
            <sp xml:id="SDZ2-Redna-13-1999-04-28.sp58">

               <speaker>BOGOMIR ŠPILETIČ:</speaker>

               <p>Hvala za besedo. Predlagatelje tega amandmaja bi zaprosil, če mi lahko razložijo,
               kako bi v praksi to regresiranje potekalo. Če bi Dars imel dovolj sredstev, bo sam
               poravnal kredite in verjamem, da bo izčrpal vse, kar je mogoče, da bo poravnal
               kredite, preden bo to padlo v breme države.</p>
               <p>Na kakšen način pa zdaj država od tako oskubljenega Darsa uveljavi regresni zahtevek
               za - bom rekel - začasno založitev sredstev za vračilo kreditov v tujini, pa ne znam
               iz tega amandmaja razbrati. Vljudno bi prosil za pojasnilo, kako bo v praksi ta
               regresni zahtevek potekal in tudi, če bo uveden, kakšen bo učinek. Predvidevam
               namreč, da tega učinka ne bo in je to samo obliž na strašno krvavečo rano Darsa. To
               je moje prepričanje. Vljudno pa prosim podpisnike za pojasnilo.</p>
            </sp>
            <sp xml:id="SDZ2-Redna-13-1999-04-28.sp59">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Špiletiču. To je naslovljeno podpisnikom. Odbor tega amandmaja ni
               obravnaval, ker nimam poročila. Želi kdo od podpisnikov odgovoriti na zastavljeno
               vprašanje? <stage>(Ne želi.)</stage> Gospod Jakob Presečnik, prvopodpisani od predlagateljev.</p>
            </sp>
            <sp xml:id="SDZ2-Redna-13-1999-04-28.sp60">

               <speaker>JAKOB PRESEČNIK:</speaker>

               <p>Kot je že prej rečeno, učinka seveda ni možno zdaj predvideti. Je pa, kot sem že
               rekel, vezano na ta amandma k 4. členu odbora za finance, da je v bistvu možno iz
               vseh virov pokriti te kredite.</p>
            </sp>
            <sp xml:id="SDZ2-Redna-13-1999-04-28.sp61">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Proceduralno, kolega Špiletič.</p>
            </sp>
            <sp xml:id="SDZ2-Redna-13-1999-04-28.sp62">

               <speaker>BOGOMIR ŠPILETIČ:</speaker>

               <p>Glede na pojasnilo, ki smo ga ravnokar slišali, gospod predsedujoči, predlagam, da
               ugotovite, da je ta amandma brezpredmeten in poskus zavajanja.</p>
            </sp>
            <sp xml:id="SDZ2-Redna-13-1999-04-28.sp63">

               <speaker>PODPREDSEDNIK MIROSLAV LUCI:</speaker>

               <p>Kolega Špiletič, to presega moje zmožnosti, da bi to ugotovil, in tudi pristojnosti.
               Mislim, da se boste poslanci sami odločili o pomembnosti tega amandmaja. Želi še kdo
               razpravljati? <stage>(Ne želi.)</stage> Zaključujem razpravo.</p>
               <p>Prehajamo k odločanju o amandmaju pod številko 3, ki ga imate v poročilu matičnega
               delovnega telesa, odbora za finance, k 4. členu. Potem bomo glasovali še o amandmaju
               skupine poslancev.</p>
               <p>Najprej glasujemo o amandmaju pod številko 3 k 4. členu. Ugotovimo prisotnost!
               <stage>(Posredovanje poslanca iz klopi.)</stage> Govorimo o amandmaju pod številko 3; dajte drugi
               znak. <stage>(Smeh.)</stage> Ugotovimo prisotnost! <stage>(54 prisotnih.)</stage></p>
               <p>Kdo je za amandma pod številko 3 k 4. členu? <stage>(23 poslancev.)</stage> Je kdo proti? <stage>(2
               poslanca.)</stage></p>
               <p>Ugotavljamo, da je amandma pod številko 3 k 4. členu sprejet.</p>
               <p>Prehajamo na odločanje o amandmaju k 4. členu skupine poslancev s prvopodpisanim
               Jakobom Presečnikom. Ugotovimo prisotnost! <stage>(52 prisotnih.)</stage></p>
               <p>Kdo je za predlagani amandma? <stage>(20 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je tudi ta amandma sprejet.</p>
               <p>Opravili smo razpravo in glasovanje o vloženih amandmajih.</p>
               <p>Prehajamo na razpravo o preostalih členih, h katerim niso bili vloženi amandmaji.
               Želi kdo razpravljati? <stage>(Ne želi.)</stage> Razpravo zaključujem.</p>
               <p>Na glasovanje dajem vse preostale člene, h katerim niso bili vloženi amandmaji.
               Ugotovimo prisotnost! <stage>(49 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da so tudi vsi preostali členi sprejeti.</p>
               <p>Opravili smo razpravo in glasovanje o posameznih členih. Razpravljati in glasovati
               moramo še o naslovu zakona. Želi kdo razpravljati o naslovu zakona? Če ni želje po
               razpravi, prehajamo na odločanje.</p>
               <p>Na glasovanje dajem naslov zakona. Ugotovimo prisotnost! <stage>(53 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo</title> predloga zakona.</p>
               <p>Vloženi amandmaji k 1. in 4. členu so bili sprejeti. Želi kdo od kvalificiranih
               predlagateljev še dodatno amandmirati te amandmaje in člene? <stage>(Ne želi.)</stage> Potem bomo
               prešli - še prej moramo seveda vprašati na podlagi tretjega odstavka 98. člena
               poslovnika sekretariat za zakonodajo in pravne zadeve, če je zaradi sprejetih
               amandmajev k 1. in 4. členu porušena medsebojna skladnost določb zakona. Sekretariat
               nima pripomb, zato prehajamo na glasovanje o zakonu v celoti. Ugotovimo prisotnost!
               <stage>(53 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na 29. točko dnevnega reda, ampak ker ste bili ekspeditivni in po mojem,
               ker gre za pomemben zakon, o katerem se bo razvila kar razprava, ne bi želel, da bi
               to razpravo ob 13.00 uri prekinjali. Zaključujem dopoldanski del seje, sejo
               nadaljujemo ob 14.30 uri. Hvala za korektno in strpno delo.</p>
               <p><stage>(Seja je bila prekinjena ob 12.52 uri in se je nadaljevala ob 14.37 uri.)</stage></p>
            </sp>
            <sp xml:id="SDZ2-Redna-13-1999-04-28.sp64">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke in kolegi poslanci, pričenjam nadaljevanje 13. seje
               državnega zbora Republike Slovenije.</p>
               <p>Dodatno opravičeni za popoldanski del 13. seje državnega zbora so naslednji: Andrej
               Gerenčer od 16.30 ure dalje, Janez Podobnik za ves dan, Eda Okretič-Salmič od 18.00
               do 19.00 ure, Borut Pahor za ves dan in Alojz Peterle od 17.00 do 19.00 ure.</p>
               <p>Ugotovimo prisotnost v dvorani! Prisotnih je 51 poslank in poslancev; državni zbor
               je sklepčen in lahko nadaljuje z delom.</p>
               <p>Prehajamo na <title>29. TOČKO DNEVNEGA REDA - PREDLOG ZAKONA O SPREMEMBI IN DOPOLNITVI
                  ZAKONA O USTANOVITVI OBČIN TER O DOLOČITVI NJIHOVIH OBMOČIJ.</title>
               </p>
               <p>Proceduralni predlog bo podal gospod Ivo Hvalica.</p>
            </sp>
            <sp xml:id="SDZ2-Redna-13-1999-04-28.sp65">

               <speaker>IVO HVALICA:</speaker>

               <p>Hvala lepa, gospod podpredsednik. Na dnevnem redu je točka, ki je zelo pomembna, ker
               je lahko presedan v naši lokalni ureditvi. Zavedajoč se tega in potem, ko sem videl,
               kako prazna je državnozborska dvorana, ker nekateri ne morejo iz navade, ki je
               železna srajca, in si vzamejo podaljšane prvomajske počitnice, pa čeprav te niso
               državnozborska kategorija, predlagam, da se to točko dnevnega reda odloži. Dejansko
               ne bi bilo primerno, da se v tako okrnjeni zasedbi odloča o tako pomembnem problemu,
               kot je poseben status neke občine. Hvala.</p>
            </sp>
            <sp xml:id="SDZ2-Redna-13-1999-04-28.sp66">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Če sem pravilno razumel proceduralni predlog gospoda Iva Hvalice, da se
               to točko dnevnega reda preloži na naslednji teden, torej se je ne obravnava ta teden
               - je tako?</p>
            </sp>
            <sp xml:id="SDZ2-Redna-13-1999-04-28.sp67">

               <speaker>IVO HVALICA:</speaker>

               <p><stage>(Govori iz klopi.)</stage></p>
            </sp>
            <sp xml:id="SDZ2-Redna-13-1999-04-28.sp68">

               <speaker>PODPREDSEDNIK MIROSLAV LUCI:</speaker>

               <p>Prosim za mir v dvorani! Proceduralni predlog je proceduralni predlog - da se te
               točke, če sem pravilno razumel, ne obravnava v tem tednu. Je tako, kolega Ivo
               Hvalica?</p>
               <p>To je proceduralni predlog kolege Iva Hvalice, o katerem bomo odločali. Ugotovimo
               prisotnost! <stage>(53 prisotnih.)</stage></p>
               <p>Kdo je za proceduralni predlog kolega Iva Hvalice? <stage>(23 poslancev.)</stage> Je kdo proti? <stage>(30
               poslancev.)</stage></p>
               <p>Ugotavljam, da proceduralni predlog ni sprejet.</p>
               <p>Naslednji proceduralni predlog bo podal gospod Alojz Peterle. Izvoli, kolega!</p>
            </sp>
            <sp xml:id="SDZ2-Redna-13-1999-04-28.sp69">

               <speaker>ALOJZ PETERLE:</speaker>

               <p>Hvala lepa, gospod podpredsednik. Moj proceduralni predlog je nekoliko drugačen od
               tega, ki ga je dal poslanec Ivo Hvalica.</p>
               <p>Namreč, mi menimo, sklicujoč se na stališče sekretariata za zakonodajo in pravne
               zadeve, da podelitev posebnega statusa neki občini v tem času iz pravno formalnih
               razlogov ni primerna, ker naš sekretariat sam ugotavlja in izhaja to iz njegovega
               lastnega papirja in tudi iz poročila o delu komisije, da je odločanje o takem zakonu
               preuranjeno, ker še nimamo zakona, ki bi določal pogoje za pridobitev posebnega
               statusa.</p>
               <p>Zato predlagam, da gre ta točka z dnevnega reda na eno od naslednjih sej, potem ko
               bo že sprejet zakon o spodbujanju skladnega regionalnega razvoja, ki bo opredelil te
               pogoje. Če bomo nadaljevali oziroma če bodo tisti, ki so to predlagali proti volji
               vlade - kajti to ni predlog vlade, ampak neke posebne koalicije - nadaljevali s tem
               političnim pritiskom, bomo prišli v dodatne pravne oziroma formalne težave. Kajti s
               tem zakonom bomo prehiteli nekega drugega, ki pa ima namen oziroma je namen tega
               zakona, da se te pogoje zapiše.</p>
               <p>Torej predlagam, da gremo po pravem zaporedju. Zato torej proceduralni predlog, da
               se to obravnava potem, ko bodo pogoji za to vzpostavljeni, in da nam sekretariat ne
               bo govoril oziroma da ne bo potrebe, da bi nam govoril, da je odločanje o tem
               preuranjeno.</p>
            </sp>
            <sp xml:id="SDZ2-Redna-13-1999-04-28.sp70">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Spoštovani kolega Peterle! 73. člen določa, da predsedujoči, najmanj 10
               poslancev, poslanska skupina ali predlagatelj lahko predlaga to. Ali to predlaga
               poslanska skupina SKD? Proceduralni predlog poslanske skupine Slovenskih krščanskih
               demokratov, da se ta točka preloži na eno od naslednjih sej. Tudi o tem proceduralnem
               predlogu moramo glasovati. Prehajamo na odločanje. Oprostite! Prej je še možna
               razprava poslanskih skupin na ta predlog poslanske skupine SKD se lahko odzovejo
               poslanske skupine. Želi katera razpravljati? <stage>(Ne želi.)</stage> Prehajamo na odločanje.
               Ugotavljamo prisotnost! <stage>(55 prisotnih.)</stage></p>
               <p>Kdo je za predlog, ki ga je podal v imenu poslanske skupine Slovenskih krščanskih
               demokratov gospod Alojz Peterle? <stage>(27 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da tudi ta proceduralni predlog ni sprejet.</p>
               <p>Prosim, gospod Jerovšek. Tretji proceduralni predlog.</p>
            </sp>
            <sp xml:id="SDZ2-Redna-13-1999-04-28.sp71">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovani zbor! Ker nisem v odboru za lokalno
               samoupravo in ker sem danes spraševal, kako je ta zakon na dnevnem redu, ker je v
               Poročevalcu številka 61, na 107. strani tudi uvodno pojasnilo. Bom samo delček, ki
               pravi, da sta na to temo vložena pred tem zakonom, kjer je prvopodpisani Tone
               Anderlič, še dva zakona s prvopodpisanim Janezom Mežanom in predlog gospe Marie
               Pozsonec, ki pravi dobesedno tako: "Ker zakonodajna postopka o predlogu zakona, ki so
               ju vložili poslanci Janez Janša, Janez Mežan ter poslanka Maria Pozsonec še nista
               končana, je predsednik državnega zbora na podlagi četrtega odstavka 176. člena
               poslovnika državnega zbora zadržal dodelitev predloga zakona, ki ga je v obravnavo
               predložila skupina poslancev s prvopodpisanim Tonetom Anderličem."</p>
               <p>Ker nisem dobil pojasnila in ker je dosedanja praksa, da o zakonu, ki se nanaša na
               enako tematiko, ni možno, da pride v proceduro, dokler ni predhodni zakon, ki je
               vložen, končan; me zanima, po kakšnem poslovniškem določilu obravnavamo danes ta
               zakon. Menim, da ni upravičeno na dnevnem redu. Hvala lepa.</p>
            </sp>
            <sp xml:id="SDZ2-Redna-13-1999-04-28.sp72">

               <speaker>PODPREDSEDNIK MIROSLAV LUCI:</speaker>

               <p>Kolega Jerovšek, vaš proceduralni predlog naj še enkrat slišim. Ni proceduralni? Kaj
               proceduralno predlagate? Za to ste dobili besedo.</p>
            </sp>
            <sp xml:id="SDZ2-Redna-13-1999-04-28.sp73">

               <speaker>JOŽEF JEROVŠEK:</speaker>

               <p>Proceduralno predlagam, da se na podlagi tega, kar piše v 166. členu poslovnika
               državnega zbora, omenjena točka umakne z dnevnega reda.</p>
            </sp>
            <sp xml:id="SDZ2-Redna-13-1999-04-28.sp74">

               <speaker>PODPREDSEDNIK MIROSLAV LUCI:</speaker>

               <p>Zakonodajni postopek zakonov, ki ste jih omenjal, je bil končan na izredni seji.
               Proceduralni predlog je bil že dvakrat izglasovan: prvič smo glasovali o tem, da se
               ta teden ne odloča; drugič, da se prenese na eno od naslednjih sej. Glede vašega
               proceduralnega predloga pa mislim, da ni razloga, namreč dva postopka sta bila že
               končana, tako da ne vem, o čem naj bi še glasovali pri vsem tem. Tako. Mislim, da smo
               s proceduralnimi zadevami končali.</p>
               <p>Prehajamo na predlog zakona o spremembah in dopolnitvah zakona o ustanovitvi občin
               ter določitvi njihovih območijhitri postopek. Predlog zakona je v obravnavo zboru
               predložila skupina poslancev s prvopodpisanim Antonom Anderličem. Želi predstavnik
               predlagateljev besedo? <stage>(Ne želi.)</stage> Predlog je obravnavala komisija za lokalno
               samoupravo kot matično delovno telo. Želi poročevalec, podpredsednik komisije za
               lokalno samoupravo besedo, gospod Juri? Izvoli.</p>
            </sp>
            <sp xml:id="SDZ2-Redna-13-1999-04-28.sp75">

               <speaker>AURELIO JURI:</speaker>

               <p>Hvala, podpredsednik. V vlogi podpredsednika nadomeščam predsednika Trofenika, ki ga
               danes tu ni. Na kratko vam bom podal bistveno poanto dela komisije. Poročilo imate
               pred seboj in ga lahko preberete.</p>
               <p>Komisija se je pač odločila, tako da sledi mnenju sekretariata za zakonodajo in
               pravne zadeve, ki ima dve osnovni pripombi na sam zakon; in to je dejstvo, da ni
               posebnega zakona, ki bi določal kriterije za dodelitev posebnega statusa. In seveda
               opozarja tudi na to, da bi tudi sprememba statusa morala iti skozi ustrezen
               referendumski postopek.</p>
               <p>To je bilo mnenje komisije, ki je s sedmimi glasovi za in šestimi proti sprejela
               sklep, kot vidite na koncu, da ta zakon ni primerna podlaga za obravnavo. Hvala.</p>
            </sp>
            <sp xml:id="SDZ2-Redna-13-1999-04-28.sp76">

               <speaker>PODPREDSEDNIK MIROSLAV LUCI:</speaker>

               <p>Hvala lepa poročevalcu komisije za lokalno samoupravo in podpredsedniku te komisije,
               gospodu Juriju. Želi besedo predstavnik sekretariata za zakonodajo in pravne zadeve?
               Poročilo imamo, ampak zgleda, da ne želi. Želi besedo predstavnik vlade? Med nami
               tudi prisrčno pozdravljam ministra za lokalno samoupravo, mag. Boža Grafenauerja, ki
               želi besedo. Izvolite.</p>
            </sp>
            <sp xml:id="SDZ2-Redna-13-1999-04-28.sp77">

               <speaker>MAG. BOŽO GRAFENAUER:</speaker>

               <p>Hvala lepa, gospod podpredsednik. Spoštovane poslanke in poslanci! Enako kot
               sekretariat za zakonodajo ugotavljamo, da je o amandmaju z enako vsebino ta državni
               zbor že odločal in ga ni sprejel. Enako je naše mnenje tudi glede podelitve posebnega
               statusa, kar je vezano na poseben zakon, ki ga v tem trenutku nimamo. Tu bi mogoče
               dodal samo toliko, da je posebni status nekaj komplementarnega, je nekaj, kar že
               obstoječa občina lahko dobi k svojemu siceršnjemu statusu. Posebni status ne pomeni,
               da s tem jemlješ položaj občine ali položaj mestne občine.</p>
               <p>Namreč, mislim, da je potrebno kljub vsemu povedati še nekaj stvari. Pri tem
               odločanju boste, poslanke in poslanci, pred načelno odločitvijo, ali bomo spoštovali
               odločbo ustavnega sodišča ali pa bomo poskušali z razno raznimi predlogi obiti
               odločbo ustavnega sodišča. Odločba ustavnega sodišča ugotavlja, da je mestna občina
               Koper v neskladju z ustavo. V 2. točki izreka odločbe je sodišče odločilo, da mora
               državni zbor najkasneje v enem letu po uveljavitvi odločbe spremeniti in dopolniti
               zakon o ustanovitvi občin ter o določitvi njih območij tako, da bodo na območju
               sedanje mestne občine Koper ustanovljene občine v skladu z ustavo. Vlada Republike
               Slovenije kot izvršilni organ je morala slediti odločbi ustavnega sodišča in je zato
               tudi vložila - 25. marca je bil predlog sprejet na seji vlade - zakon o spremembah in
               dopolnitvah zakona o ustanovitvi občin, s katerim je predlagala na območju sedanje
               mestne občine Koper ustanovitev še ene občine, to je ustanovitev občine Dekani.
               Menimo, da s sprejetjem predlaganega zakona, ki ga danes obravnavate, ne bi bila
               odpravljena neskladnost območja mestne občine Koper z ustavo, saj se ne predlaga
               sprememba območja mestne občine Koper, kot je izrecno navedeno v 2. točki zgoraj
               citirane odločbe ustavnega sodišča.</p>
               <p>Jaz vas moram, tudi predlagatelje, seveda spomniti, da bodo v primeru sprejema tega
               zakona nastali določeni zapleti in bo potrebno dati odgovore tudi za razrešitev teh
               morebitnih zapletov vnaprej. Odločba ustavnega sodišča pa je jasna, državnemu zboru
               nalaga odpravo teh neustavnosti. Vlada Republike Slovenije je svoj ustrezen predlog
               dala in pričakujem, da se boste v skladu z nekaterimi določili pravne države -
               spoštovanje odločitev najvišjih sodišč danes odločili. Hvala lepa.</p>
            </sp>
            <sp xml:id="SDZ2-Redna-13-1999-04-28.sp78">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod minister Grafenauer predstavlja vlado in je to hkrati mnenje
               vlade. Besedo dajemo predstavnikom poslanskih skupin. Pismeno je prijavljena
               poslanska skupina združene liste in pa poslanska skupina Slovenski krščanski
               demokrati. Kot prvi je bil prijavljen v imenu poslanske skupine združene liste gospod
               Aurelio Juri.</p>
            </sp>
            <sp xml:id="SDZ2-Redna-13-1999-04-28.sp79">

               <speaker>AURELIO JURI:</speaker>

               <p>Hvala. Takoj povem, da bomo glasovali proti sklepu matičnega delovnega telesa, da je
               to neprimerna podlaga za obravnavo in to iz naslednjih razlogov.</p>
               <p>Ko smo v poslanski skupini Združene liste socialnih demokratov dajali podpise k temu
               predlogu, sta nas vodila spoznanje in prepričanje, da je bilo moč odpraviti zaplet,
               ki je bil nastal z razvpito odločbo ustavnega sodišča o domnevni neustavnosti
               teritorialne organiziranosti mestne občine Koper, le z rešitvijo ali z rešitvami, ki
               bi bile v skladu z interesi in pričakovanji prizadetih prebivalcev.</p>
               <p>Je ni demokracije, tudi lokalne ne v nasprotju z voljo upravičenca, naslovnika ali
               uporabnika, kakorkoli ga že imenujemo; je ni občine, tako kot jo opredeljuje pravica
               do lokalne samouprave, v nasprotju z voljo njenih prebivalcev; in je ni lokalne
               samouprave brez rednih periodičnih volitev občinskih organov. V osmih mesecih, potem
               ko se je v zvezi s Koprom zgodilo marsikaj, ko so se mimogrede tudi nacionalni
               strahovi nekaterih političnih sil - v povezavi z uveljavitvijo pridružitvenega
               sporazuma Slovenije z Evropsko zvezo, s španskim kompromisom vred - pokazali kot
               povsem neutemeljeni in potem ko vlada ni zmogla drugega, kot to, da iz predlaga
               potegne predlog, ki ga je malo prej omenil gospod minister in ki so ga bili prizadeti
               zavrnili s tako odločnostjo že lani, da ga ni primera, se je naše prepričanje še bolj
               utrdilo.</p>
               <p>Novela, ki je pred nami, odpravlja - po našem mnenju - poglavitni del formalnih
               razlogov odločbe ustavnega sodišča, je pravno dopustna vsaj toliko, kolikor odločba
               sama ali poizkus vlade, da bi mestno občino Koper razdelili na dve novi občini, brez
               ponovnega predhodnega referenduma, omogoča, da se lokalna demokracija v tem delu
               države povrne v normalno stanje in zadovoljuje pričakovanje ogromne večine Koprčank
               in Koprčanov.</p>
               <p>Če nas dosedanji referendumi niso v to podučili in prepričali in če bi spremembo
               zakona sprejeli - kot opozarja sekretariat za zakonodajo in pravne zadeve - le potem,
               ko bi se prizadeti o njej izjasnili, potem jim še tretjič pošljimo glasovnice.
               Verjamemo, da bi na vprašanje: ali bi bili za to, da se status mestne občine Koper
               spremeni v poseben, če je to pogoj, da občina ohrani obstoječe teritorialno
               organiziranost, odgovorilo pritrdilno najmanj 80% povprašanih.</p>
               <p>Nenazadnje si tak status občina Koper zasluži spričo ravnanja vseh akterjev, ki se z
               njo ukvarjajo zadnjih 5 let. Pri odločanju o njeni ustavni primernosti so ustavni
               sodniki ravnali povsem drugače kot pri ostalih slovenskih občinah, pri čemer so
               uvedli in vrednotili kategorije ocenjevanja in presojanja, kot so: teritorialni
               obseg, število naselij in posledična notranja hetrogenost, ki jih ustava in
               zakonodaja ne poznata. Njenimi polnoletnim prebivalcem so do nadaljnjega celo
               zadržali izvajanje volilne pravice ter pravice pri sodelovanju oziroma pravice do
               sodelovanja pri upravljanju javnih zadev, ki ju zagotavljata 43. in 44. člen ustave.</p>
               <p>Na nujo po posebnem tretmanu do slovenske Istre in do mestne občine Koper vis-á-vis
               odpiranja nacionalnega nepremičninskega trga določenih kategorij tujcev, je
               navsezadnje opozoril eden od sodnikov, ki so glasovali za to odločbo in ki so s tem
               določili, da želja Koprčank in Koprčanov, da živijo v eni sami veliki občini, ne sodi
               v njihov skupni interes in njihovo skupno potrebo. Mestna občina Koper je prva in
               zaenkrat edina v državi, v kateri je za posodobitev občinske uprave z uvajanjem
               elementov managementa vstopil neposredno Phare program - o tem bi nam lahko državni
               sekretar na notranjem ministrstvu, dr. Trpin, kaj več povedal - in je ni druge
               slovenske občine, ki bi se zaradi spora z državo tolikokrat znašla na prvih straneh
               dnevnikov ali v osrednjih oddajah televizije in radia; in je ni druge slovenske
               občine, ki bi se zaradi istega razloga znašla na mizi tako eminentnih mednarodnih
               forumov, kot so evropsko sodišče za človekove pravice, kongres lokalnih in
               regionalnih oblasti Sveta Evrope in evropski parlament. Pri čemer opozarjamo, da
               tolikšno popularnost, ki utegne celo bremeniti oceno evropske skladnosti Slovenije,
               si mestna občina Koper ne bi prislužila, če bi do nje in njenih prebivalcev država
               ravnala bolj korektno in pravično. Da se je internacionalizacija zgodila, najmanj
               nosijo odgovornost Koprčanke in Koprčani.</p>
               <p>Povedano se nanaša na politične okoliščine, v katerih je, po našem prepričanju,
               dozorel čas za podelitev posebnega statusa koprski občini, kar pa ne pomeni, da so
               formalni pogoji za nas zanemarljivi. Eden ključnih, ki ga opredeljuje zakon o lokalni
               samoupravi v 26. členu, je obstoj posebnega interesa države za ohranitev poselitve in
               razvoj posameznih območij. Če se s tem v zvezi spustimo v golo statistiko, takoj
               ugotovimo, da obstoječa teritorialna organiziranost koprske občine, v kateri mesto in
               podeželje, kot kažejo dejstva, funkcionalno in sinergično sobivata, omogoča in
               zagotavlja: bodisi ohranitev in naraščanje poselitve bodisi razvoj občine kot celote
               ter njenih posameznih delov. Demografska rast, ponekje tudi s 3% letno stopnjo, se že
               vrsto let beleži v kar 22 od 23 krajevnih skupnosti, in to v vseh podeželskih in vseh
               krajevnih skupnostih, ki jih zajema vladni predlog za ustanovitev občine Dekani. Kar
               se stopnje razvoja tiče, naj bo dovolj podatek, da je ta prostor že vrsto let po
               bruto domačem proizvodu na prebivalca na drugem mestu v državi, takoj za Ljubljano,
               po bruto dodani vrednosti na zaposlenega v gospodarstvu celo na prvem. Vsakršna
               teritorialna sprememba občine, ki bi bila v nasprotju z interesi in željami
               prizadetih oziroma bi bila njim vsiljena - poleg tega, da je že iz načela
               demokratičnosti nesprejemljiva - in ki bi zlasti prizadejala zatečeno porabo v
               ruralno in fiskalno šibkem zaledju Kopra, bi tako stanje ogrozila. Izračuni namreč
               kažejo, da bi bila primerna poraba hipotetičnih podeželskih občin, tudi občine
               Dekani, ki jo predlaga vlada - o tem kasneje morda kaj več - za 15 do 35%, ponavljam,
               za 15 do 35% nižja od tiste, ki si jo ta isti prostor kot integralni del mestne
               občine Koper lahko privošči danes. Zato bi bilo neodgovorno, ko bi interese države za
               ohranitev obstoječih meja te občine ne želeli izkazati tako, da bi preprosto zakon
               zavrnili. Iz tega naslova menimo, da so pogoji za podelitev posebnega statusa Kopru,
               ko že mestnega po sodbi ustavnega sodišča ne more imeti, tudi formalno podani.
               Hvala.</p>
            </sp>
            <sp xml:id="SDZ2-Redna-13-1999-04-28.sp80">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Juri, ki je govoril v imenu poslanske skupine združene liste.
               Naslednji, gospod Ivan Božič, v imenu slovenskih krščanskih demokratov. Pripravi pa
               se naj Pavle Rupar v imenu poslanske skupine socialdemokratov.</p>
            </sp>
            <sp xml:id="SDZ2-Redna-13-1999-04-28.sp81">

               <speaker>IVAN BOŽIČ:</speaker>

               <p>Hvala lepa, gospod podpredsednik. Kolegi in kolegi, vsem dober dan, dober popoldan!
               Mislim, da nobenemu od nas ni najbolj prijetno, kadar se je treba pogovarjati
               tolikokrat o občini Koper. Mislim, da je ustavno sodišče odredilo pot, po kateri
               moramo iti in da imamo prevečkrat vmes pogovore o tem, kar pravzaprav mora vlada
               rešiti s svojim predlogom. Na žalost tega ni bilo in v naši poslanski skupini smo
               prepričani, da je imela komisija za lokalno samoupravo prav, ko je rekla, da ta zakon
               ni primerna podlaga oziroma predlog zakona ni primerna podlaga za sprejem tega
               zakona. Zato tudi ga ne bomo podpirali. Imamo pa k temu še nekaj svojih mnenj, ki bi
               jih rad povedal.</p>
               <p>Namreč, ustavno sodišče je v svoji odločbi 17.9.1998, ko je govorilo o mestni občini
               Koper, v 10. točki zapisalo tudi, da povezovanje mesta in z njim povezanih naselij v
               eno občino ni le v nasprotju z ustavno zasnovo mestne občine, temveč tudi z ustavno
               zasnovo občine nasploh. In vse, kar se potem godi, kar je v tem današnjem predlogu,
               je pravzaprav samo nadaljevanje in utemeljevanje predloga o spremembi zakona o
               ustanovitvi občin, o njihovih območjih in se sklicujejo na povezanost mesta in z njim
               povezanih naselij, ki naj bi delovale prav po zaslugi podelitve posebnega statusa
               mestni občini Koper. Ali ni to malo narobe glede na izrek ustavnega sodišča? Lahko
               pravzaprav tudi odmislimo in rečemo, da v tem zakonu le je nekaj dobrih namer.</p>
               <p>Tisto, kar nas precej moti, je v točki 2 "Cilji in načela zakona". Piše tako: "Cilj
               zakona je ustanoviti občino Koper kot občino s posebnim statusom ter tako razrešiti
               zaplete, ki so nastali z odločitvijo ustavnega sodišča Republike Slovenije in
               dvakratno referendumsko odločitvijo občanov mestne občine Koper." Zakon o lokalni
               samoupravi določa, da lahko državni zbor s posebnim zakonom podeli občinam posebni
               status, kadar je izražen posebni interes države za ohranitev poselitve in razvoj
               posameznih območij. V obrazložitvi k temu zakonu so pa predlagatelji napisali nekaj
               stvari, zaradi katerih pravzaprav lahko rečemo, da je to posebnost. Iz vsega, kar
               izhaja v obrazložitvi, je največja posebnost pravzaprav Luka Koper. Ampak verjetno se
               bomo vsi strinjali, da je Luka Koper posebnost naše države Republike Slovenije in da
               je treba Luko Koper najbrž drugače obravnavati kot od Dekonov pa do konca sedanje
               občine Koper.</p>
               <p>Poleg tega bi rad pripomnil še nekaj besed, oddal nekaj besed zraven k Evropski
               listini o lokalni samoupravi. Svet Evrope je že izdal že davno Evropsko listino
               lokalne samouprave z zgibanko, na kateri je bilo 12 vprašanj: ali poznate lokalno
               samoupravo Evrope, ki jo zagovarjamo? Prvi dve: kaj je lokalna samouprava in od kje
               lokalna samouprava dobiva svojo oblast - odgovor na tej listini je zelo preprost.
               Lokalna samouprava je sposobnost lokalnih oblasti, da same urejajo in upravljajo
               bistveni del javnih zadev v interesu lokalnega prebivalstva. To pravico uresničujejo
               demokratično izvoljeni sveti, ki imajo lahko z njim odgovorne izvršilne organe.</p>
               <p>Na drugo. Pooblastila in odgovornost lokalnih oblasti morajo biti predpisane v
               zakoni in še bolje v ustavi. Tako da tudi Evropska listina o lokalni samoupravi
               govori o tem, da je za vse treba imeti primeren zakon. Mi danes nimamo še zakona o
               posebnost občin. Nimamo zakona, da bi razvrstili občine, ki naj bi dobile poseben
               status. Zato v naši poslanski skupini smatramo, da ne moremo in ne bomo podprli
               predloga tega zakona. Hvala lepa.</p>
            </sp>
            <sp xml:id="SDZ2-Redna-13-1999-04-28.sp82">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolegu Božiču, ki je podal mnenje poslanske skupine Slovenskih
               krščanskih demokratov. Gospod Pavel Rupar bo podal mnenje poslanske skupine
               socialdemokratov. Izvoli, kolega.</p>
            </sp>
            <sp xml:id="SDZ2-Redna-13-1999-04-28.sp83">

               <speaker>PAVEL RUPAR:</speaker>

               <p>Spoštovani predsedujoči! Kolegice in kolegi!</p>
               <p>Poslanska skupina Socialdemokratske stranke bo glasovala za sklep matičnega
               delovnega telesa. Torej bomo proti spremembam zakona, ki jih predlagajo kolegi
               poslanci, iz preprostega vzroka, ker želimo in bomo spoštovali tako odločbo ustavnega
               sodišča kot tudi iz prepričanja, da je zakonodaja pri nas sprejeta in da jo je treba
               spoštovati. Seveda moram poudariti v imenu vseh socialdemokratov, ki smo tu, da
               podpiramo voljo ljudstva; podpiramo in se strinjamo z vsemi rezultati, ki sta jih
               prinesla referenduma, vendar pa moramo biti spoštljivi tudi do ustave in zakonov, ki
               veljajo. Žal moram ugotoviti, da na nasprotni strani tega ni zaslediti in zasledimo
               trmasto vztrajanje pri spreminjanju ustave - določil ustave, ki govorijo o mestnih
               občinah - in pri izredno trmastem vztrajanju doseči nekaj, kar ne more biti realno.</p>
               <p>Poseben status, ki bi bil podeljen s tem zakonom, je izredno vprašljiv. Kaj pomeni
               poseben status za občino, ni nikjer definirano. Zato se strinjamo tudi s predstavniki
               zakonodaje oziroma tolmačenjem zakonodaje parlamentu; strinjamo se tudi z ministrom
               in z vlado, da je zadeva preuranjena in da bi jo bilo treba na vsak način s
               kompromisom podati na eno od prihodnjih sej državnega zbora. Poseben status bi v
               primeru današnjega sprejetja zakona v tem trenutku zahtevale najmanj še štiri druge
               občine, sam pa sem prepričan, da bi ta status uveljavljale vse, če že ne druge, vsaj
               obmejne občine. Da je to mogoče, lahko ugotovimo iz tolmačenja, ki so ga podali
               predlagatelji. Namreč, tudi Brnik oziroma Cerklje na Gorenjskem je občina, ki bi
               lahko dosegla poseben status, ker ima letališče, ravno tako Maribor, ravno tako
               Piran, ravno tako tudi marsikatera druga občina, ki ima svojo specifično lastnost,
               ima nekaj, na kar se lahko opre. Vendar pa smo mnenja, da nikjer ne opredeljujemo,
               nikjer nimamo zapisano, kaj pravzaprav lahko upoštevamo kot tretma oziroma tisto
               oporno točko, na podlagi katere bi lahko občinam podeljevali poseben status.</p>
               <p>Občina Koper je zelo trd oreh, s čimer se vsi strinjamo. Seveda pa bi bilo potrebno
               tudi v samem območju Kopra narediti marsikaj, da bi se ti problemi rešili. V mislih
               imam odločbe računskega sodišča, ki so tako prejšnjemu županu občine kot sedanjemu
               naročile popravek tistih napak, ki so jih storili, pa vendarle ni zaslediti, da bi
               kdo od občinskih funkcionarjev v Kopru naredil vsaj milimeter v pozitivnem odnosu do
               teh odločb; trmasto se vztraja na svojem. Torej lahko govorim o neki tvorbi, ki se
               lahko imenuje tudi država v državi. Da se to dejansko dogaja, lahko vidimo iz vseh
               teh zapletov, ki smo jim priča.</p>
               <p>Zelo se bojim, da bo na področju mestnih občin in lokalne samouprave zakon, če bi
               bil sprejet, sprememba zakona, če bi bila sprejeta, povzročila pravo evforijo, ali po
               drugi strani ukinitev pravne države in kot posledica tega tudi ukinitev ustavnega
               sodišča in tudi same ustave. Če je ne spoštujemo, se sprašujem, zakaj bi jo vendarle
               imeli. Če bo zakon sprejet, bomo v poslanski skupini socialdemokratov takoj vložili
               ustavno presojo, torej pritožbo na ustavno sodišče.</p>
               <p>Upam, da se to ne bo zgodilo, da bomo vendarle našli danes tudi drugačen način, da
               bi se vendarle primer Kopra -zavoljo tistega, kar sem povedal, upoštevanje
               referendume in upoštevanje ustavne odločbe - kompromisno rešil v zadovoljstvo
               predvsem tistih, ki veliko pričakujejo od nas. Hvala lepa.</p>
            </sp>
            <sp xml:id="SDZ2-Redna-13-1999-04-28.sp84">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Ruparju, ki je govoril v imenu poslanske skupine socialdemokratov.
               Želi besedo še katera od poslanskih skupin? <stage>(Da.)</stage> Kolega Zimšek v imenu poslanske
               skupine liberalne demokracije.</p>
            </sp>
            <sp xml:id="SDZ2-Redna-13-1999-04-28.sp85">

               <speaker>JOŽEF ZIMŠEK:</speaker>

               <p>Spoštovani predsedujoči, spoštovane poslanke in poslanci! Poslanska skupina Liberalne
               demokracije Slovenije bo podprla predlog zakona o spremembah in dopolnitvah zakona o
               ustanovitvi občin ter o določitvi njihovih območij, hitri postopek.</p>
               <p>Ko smo razpravljali o občini Koper na komisiji za lokalno samoupravo, smo seveda
               želeli na nek način iz zagate, v kateri smo se znašli po odločitvi ustavnega sodišča.
               V razpravi je bilo nakazanih veliko smeri, vendar je bila za nas sprejemljiva ta, da
               je glede pridobitve posebnega statusa za mestno občino Koper možno priznati mestni
               občini Koper poseben status v primeru njegove zožitve. Spomnimo se lahko vsi, da je
               bila obrazložitev zelo široka in bi se v tej obrazložitvi praktično lahko znašla
               vsaka občina. Takrat smo predlagali, da naj bo ta zožitev v tem času na Luko, ki je
               seveda nacionalnega pomena, na dnevno migracijo, ki predstavlja 85% in se tretjina
               prebivalcev občine Koper vozi v središče Kopra, in pa glede na zelo velike prometne
               tokove, ki so v Kopru ob migraciji. Tu bi bila tista oziroma je bil tisti poseben
               ozek status v tej fazi. Seveda pa smo predlagali tudi, da takoj začne vlada
               pripravljati zakon o posebnih statusih za občine, da vnese tudi ta zakon oziroma
               dopolni ta zakon in lahko tako dobimo zelo hitro zadevo v celoti urejeno, brez
               velikih problemov. No, zanimivo je tudi, da smo na komisiji, ko smo glasovali, imeli
               predlog za glasovanje v dveh verzijah: v eni smo imeli napisano "ni", v drugi pa
               "je". In ker smo začeli z glasovanjem in ker je bilo takšno razmerje sil trenutno med
               glasovanjem, je z minimalno večino dobil predlog "ni primeren". Lahko bi bilo tudi
               drugače, tako da bi podobno, kot je proceduralno na začetku nekdo želel, da se to
               točko prestavi na poznejši termin, lahko naredili v komisiji. Še enkrat, liberalna
               demokracija bo podprla zakon in predlaga, da ne sprejmemo sklepa, ki ga je predlagala
               komisija za lokalno samoupravo. Hvala lepa.</p>
            </sp>
            <sp xml:id="SDZ2-Redna-13-1999-04-28.sp86">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Zimšek, za predstavitev mnenja poslanske skupine liberalne
               demokracije. Gospod Franc Zagožen v imenu Slovenske ljudske stranke.</p>
            </sp>
            <sp xml:id="SDZ2-Redna-13-1999-04-28.sp87">

               <speaker>DR. FRANC ZAGOŽEN:</speaker>

               <p>Spoštovani zbor! Poslanska skupina slovenske ljudske stranke bo podprla mnenja
               odbora, komisije za lokalno samoupravo. Mnenja smo, da je nedopustno na tak način
               urejati status neke občine, ki je po naši oceni seveda popolnoma nesistemski in v
               nasprotju tudi z ustavo in z evropsko listino o lokalni samoupravi. Če predlagatelji
               menijo, da je sedanje stanje v občini Koper neustavno, potem seveda tega ni mogoče
               rešiti z drugim, tudi protiustavnim predlogom. Ti argumenti, ki so navedeni v
               predlogu zakona, so seveda uporabljeni, ker drugih pravih argumentov, ki bi v skladu
               z zakonom o lokalni samoupravi opravičili poseben status občine, ni. Migracija, na
               primer množična migracija iz okoliških krajev v mesto Koper je tipična migracija v
               mestne občine iz primestnih občin. Celo v zakonu o lokalni samoupravi je zapisano, da
               izpolnjuje pogoje za mestno občino mesto, ki ima toliko in toliko prebivalcev, ki ima
               veliko tercialne dejavnosti, ki ima veliko dnevno migracijo iz primestnih okolij, iz
               svojega območja.</p>
               <p>Zaradi tega ta argument govori za popolnoma drugo rešitev. Za rešitev, ki jo
               narekuje tudi odločba ustavnega sodišča, za ustanovitev mestne občine Koper v mestnem
               območju in potem primestnih občin v okolici. Tako rešitev bomo podpirali, ko se bo
               iskal izhod iz tega. Treba ga je seveda najti čimprej, ker se čas izteka.</p>
               <p>Po roku, ki ga je določilo ustavno sodišče, bi bil položaj dejansko nezakonit,
               neustaven; zaenkrat je veljaven. Samo, da ima omejen rok trajanja. Lahko bi tudi o
               Luki Koper govoril, ki po nobeni logiki ne more biti argument za to, da ima neka
               občina poseben status in bi neka druga občina, ki ima tak objekt, ki je tudi edini v
               državi, zopet morala imeti svoj poseben status. To s statusom občine nima nobene
               neposredne zveze.</p>
               <p>Mi bomo torej glasovali za sklep, ki ga predlaga komisija za lokalno samoupravo - in
               upamo, da bo ta sklep dobil večino - zato, da bi državni zbor dobil priložnost, da
               sprejme ustrezen zakon. Jaz sem prepričan, da je stvar na tem tudi ob vseh teh
               referendumskih izidih, ki so se dogajali v sedanji občini Koper, toliko dozorela, da
               je mogoče najti ustavno rešitev, ki jo bodo ljudje potem tudi sprejeli. Nemogoče je
               pa zaradi nekih posebnih interesov delovati proti ustavi. Verjamem seveda, da ustavno
               sodišče v nobeni sestavi tega ne bo moglo dopuščati.</p>
               <p>Strinjam se, da ni samo mestna občina Koper tista, ki je v nasprotju s konceptom
               lokalne samouprave, tudi z evropsko listino in z našo ustavo, po tej logiki, so tudi
               druge. Tudi drugod bodo prav gotovo potrebne še spremembe. Ampak dejstvo je, da je
               bil sprožen spor za občino Koper in da je tu ustavno sodišče zahtevalo pospešeno
               rešitev. Prej ali slej se bodo pa tudi v drugih občinah, ki so mestne občine in imajo
               skoraj enako dolge sezname naselij kot koprska občina, morali prilagoditi, in naloga,
               da to prilagodi, je v državnem zboru. Hvala.</p>
            </sp>
            <sp xml:id="SDZ2-Redna-13-1999-04-28.sp88">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Zagožnu, ki je govoril v imenu poslanske skupine Slovenske ljudske
               stranke. K razpravi se je prijavila tudi poslanska skupina DeSUS, katere predstavnik
               pa se razpravi odpoveduje; torej, prijavo k razpravi sem evidentiral, pa se ji gospod
               Zoran Lešnik odpoveduje. Želi še katera od poslanskih skupin besedo? Mislim, da so
               bile že vse na vrsti. Ni želje po razpravi.</p>
               <p>Besedo dajem poslankam in poslancem. Pisno so se prijavili trije, gospod Aurelio
               Juri, Lojze Peterle in Vincencij Demšar. Razprave vseh ostalih so omejene na pet
               minut. Kot prvi ima besedo Aurelio Juri.</p>
            </sp>
            <sp xml:id="SDZ2-Redna-13-1999-04-28.sp89">

               <speaker>AURELIO JURI:</speaker>

               <p>Še enkrat hvala za besedo. No, toliko je bilo na račun mestne občine Koper, njenih
               prebivalcev in njihovih izvoljenih predstavnikov izrečenih bolj ali manj prijetnih
               besed, misli in tako naprej, da se vsakršnemu nadaljnjemu nagovarjanju k temu, da se
               naj poišče rešitev zapleta, ki bo v skladu z interesi in pričakovanji prizadetih,
               prileže skorajda Sizifova zgodba. Kljub temu ne kaže odnehati. Verjamem, da kanček
               razuma in dobre volje vendarle tiči v vsakomur izmed nas, in če jo bomo aktivirali,
               bomo tudi lažje odločali.</p>
               <p>Odmislimo, če nam to uspe seveda, vsaj za trenutek našo strankarsko pripadnost,
               plemenite misli o nacionalnem interesu, morda neprimerno vedenje gospoda Jurija ali
               kak peklenski načrt gospoda Specialeja ter se skušajmo vživeti v situacijo, ki jo
               doživlja povprečni prebivalec mestne občine Koper, zlasti tisti, ki živi v njenem
               ruralnem zaledju, tam, kjer naj bi se ustanovile, po odločbi ustavnega sodišča, nove
               občine. Kaj dosti se tak gospod ne ukvarja s politiko; živi, proizvaja in dela na
               vasi, dopoldne dela v Luki, kar smo že omenili, ali v Cimosu, popoldne bolj za užitek
               ali za kak sod domačega refoška na vasi, v vinogradu, tik ob svoji hiši, in se ne
               briga kaj dosti za to, o čemer mi tu odločamo, o ustavnosti, neustavnosti,
               sumljivosti in tako naprej te občine. To, kar ga zanima, je to, da mu država in
               občina zagotovita to, kar sta mu dolžni in kar ne nazadnje kot davkoplačevalec
               plačuje. Ocena ustavnega sodišča, da živi v občini, ki je ostanek komunalnega
               sistema, ki je teritorialno preobsežna, ki ima preveč naselij, ki je preveč notranje
               heterogena, da bi svojim prebivalcem omogočala izražanja skupnih interesov in skupnih
               potreb, in ki je zato v neskladju z ustavo, seveda ga kaj dosti ne zanima oziroma mu
               kaj dosti ne koristi, ko se ga povpraša, ali ne bi raje živel v manjši, prijaznejši,
               intimnejši občini. To, kar ga zanima, bo, ali mu bo taka nova občina dajala več in
               bolje kot sedanja. In ko izve, ker je tudi sam dovolj vešč matematike, da bo recimo
               hipotetična občina Dekani, ki jo predlaga vlada, porabila letos ne več kot 328
               milijonov tolarjev, kar je 142 milijonov manj, kot je lani njenemu območju zagotovila
               mestna občina Koper, se bo za tako spremembo težko odločil. Vsak gleda na denar,
               seveda, in iz denarja tudi kroji razvoj, povečanje standarda, infrastrukturo itn. In
               to je izračun, kolegice in kolegi, ni neko zavajanje, ni neko pripovedovanje
               pravljic, ampak izračun, to lahko predstavniki ministrstva za finance potrdijo ali
               zavrnejo. Vidim, da gospod minister miga z glavo, verjamem, da me bo lahko demantiral
               in bom vesel, če bo s temi podatki operiral in dokazal, da zavajam to dvorano.</p>
               <p>Poglejte, primerna poraba za občino Dekani je kalkulirana za letošnje leto v višini
               328 milijonov tolarjev. 127 milijonov lastnih prihodkov, to je pač moč, ki jo zmore
               ta občina, plus 131 milijonov finančne izravnave, to boste zasledili v tem predlogu.
               Leto 1998 pa je območje od Dekanov do Rakitovca ter od Črnega Kala do Gračišč in
               Gradina, torej isto, povsem isto območje, ki ga vlada zajema v predlagano občino
               Dekani, porabilo 472 milijonov, 472, razlika je očitna. Že tri leta nazaj je bilo
               porabljenih 395 milijonov, predlani pa nekaj manj kot 420 milijonov, torej ne gre za
               enkratno investiranje v pospešenem ritmu in znesku, ampak gre za nek trend, ki se
               seveda ponavlja v letih. Naj povem, da finančna izravnava v višini 131 milijonov ne
               bo zadoščala niti za izpolnjevanje zakonskih obveznosti na področju družbenih
               dejavnosti, ki je znašalo lani na tem istem prostoru 150 milijonov.</p>
               <p>Kar se letošnjega proračuna, ki so ga prejšnji teden ali pred dvema tednoma
               sprejeli, predvideva samo za lokalne ceste na tem območju prek 100 milijonov, prek
               100 milijonov. Jaz bom vesel, če bo minister pritrdil ali pa, seveda, demantiral te
               podatke. Teoretično občina Dekani naredi za svoje vasi lahko več s 328 milijoni kot
               mestna občina Koper s 472, ampak to teoretično. Ne vem, kdo bo pritrdil temu, da je
               to tudi praktično, ne glede na to, da pravimo, da lokalni viri zmorejo bistveno več
               kot pa neka centrala. O tem, ali bi to zmoglo več, prepustimo odločanje prizadetim
               prebivalcem. Mislim, da toliko pošteni moramo do njih biti, da bodo oni sami
               presodili, ali je moč s 140 milijoni manj narediti več.</p>
               <p>Rešitev z razdelitvijo mestne občine Koper na prepolovljeno mestno občino in na
               občino Dekani se za slednjo finančno ne izide, in še slabše, zaželen razvoj ruralnega
               in delno še demografsko ogroženega zaledja Kopra oziroma za ohranitev in po možnosti
               povečevanje poseljenosti tega območja bi bila nadaljnja drobitev, tako, recimo, kot
               jo v imenu demokratizacije in pluralizacije Slovenske Istre predlaga skupina ljudi,
               ki je ves ta zaplet zakuhala že pred štirimi leti. Zato je edini izhod iz te zagate,
               edini možni kompromis seveda sprememba statusa obstoječe občine, ne da bi pri tem
               karkoli od sedanje organiziranosti spremenili, ne teritorialni obseg ne pristojnosti
               ne način financiranja. Sicer bo v območju sedanje mestne občine Koper, če jo bomo
               drobili, oziroma če bomo zarisali nove meje, res prišlo več denarja. Kot sem že
               dejal, bo treba samo za občino Dekani iz naslova finančne izravnave iz državnega
               proračuna odšteti 131 milijonov za letošnje leto. Ali bomo od tega imeli koristi?
               Govorim, bomo, ker jaz pripadam mestu, le v ostanku mestne občine, kjer bomo letos
               prihranili 275 milijonov. Torej razliko med prihodki 197, ki jih ustvarja hipotetična
               občina Dekani, in odhodki 472. Torej to je prihranek, ki bo ostal v ostanku mestne
               občine. Kot prebivalec mesta seveda ne bom temu oporekal, bom zadovoljen. Ampak če bi
               živel v Dekanih, v Gradinu, v Podgorju seveda ne bi bil toliko zadovoljen. Veste, 142
               milijonov ni mačji kašelj.</p>
               <p>Rešitev, ki jo predlagamo, je res izhod v sili, kateremu bi se lahko izognili, ko bi
               ustavni sodniki ne spregledali 14. člena ustave o enakosti pred zakonom. Izhod v sili
               preprosto zato, da se prepreči razdelitev mestne občine Koper na bogate in še bolj
               bogate in na revne in še bolj revne ter da se odpravijo formalni razlogi, ki so
               privedli do razvpite odločbe in z njo tudi do hudo resnega zapleta v odnosu med
               ustavnim sodiščem in koprsko občino, pri čemer naj bi krajši konec potegnila slednja,
               zlasti njen ruralni del, ki si spora ni želel in ga tudi ni zakrivil.</p>
               <p>Ne bom ponavljal tega, kar sem že lani dejal, koliko občin imamo, ki po povsem istih
               parametrih ocenjevanja, torej teritorialni obseg, število naselij, notranja
               heterogenost, presegajo občino Koper. Pet jih je, kot veste, zato jih ne bom še
               enkrat našteval; ampak če boste želeli, vas bomo na njih spomnili. Je pa deset drugih
               občin, ki presegajo mestno občino Koper in so po teritorialnem obsegu ali po številu
               naselij bistveno večje. Pravite, da če ni tožnika, ni sodnika, in to je pa doletelo
               samo mestno občino Koper, drugi se pa lahko sprehajajo, seveda po takem tolmačenju
               ustave, kot se jim spodobi, ampak mestna občina Koper pa tega ne more storiti.</p>
               <p>Glejte, če bomo sledili uvodnim razpravam, tudi temu, kar so določene poslanske
               skupine izrekle, "tega ne bomo sprejeli, bomo zavrnili", bo na vrsti predlog, ki ga
               je podala vlada. Jaz sem dokazal, da je škodljiv, hudo škodljiv za ta prostor, in
               mislim, da vlada prevzema odgovornost, da bo temu prostoru - razen če ne bo določila
               posebnega statusa tudi za ta prostor, za občino Dekani in ohranila vsaj sedanjo
               porabo, to pomeni 100, 142 milijonov plus od tistega, kar bi prejela iz naslova
               primerne porabe; sicer bo tudi prevzela odgovornost, in mi tudi, za to, da se bo ta
               prostor začel prazniti. Druge rešitve ni. Torej, ko govorimo o tem, da bi radi to
               spremenili, bodimo toliko pošteni in povejmo, "bomo to storili v korist meščanov
               Kopra in, seveda, v škodo podeželanov". Toliko pošteni moramo biti, ker podatki to
               kažejo.</p>
               <p>Na koncu bi ugovarjal mnenju sekretariata za zakonodajo in pravne zadeve in tudi
               vlade. Povsem razumljivo je, da imata na predloženi zakonski predlog celo vrsto
               pomislekov in zadržkov. Sami predlagatelji - sam sem eden izmed podpisnikov -
               priznavamo, da gre za neke vrste izhod v sili. Menimo pa, da če ni pravno povsem
               korekten, je pa dopusten vsaj toliko, kolikor odločba ustavnega sodišča sama in
               predlog vlade, bodisi glede izpolnjevanja zakonskih pogojev bodisi glede spoštovanja
               volje ljudi bodisi glede predloga, da se to sprejme brez ponovnega predhodnega
               referenduma. Smo pa res v odnosu do ustavnega sodišča kot predlagatelji
               diskriminirani oziroma v nekakšnem podrejenem položaju. O našem predlogu zakona je
               potrebno in tudi dovoljeno spregovoriti, ga razdelati z vseh zornih kotov. Seveda o
               sami odločbi pa ne smeš nič govoriti. Verjamem, če bi to bilo dovoljeno, bi tudi naš
               sekretariat sami odločbi pravno oporekal oziroma jo sesul. Računamo torej na razum in
               pogum in pripravljenost znotraj zakonsko dopustnega. Ni prvič, ko bi šli po tej poti.
               Dajmo se samo spomniti, koliko novih občin smo ustanovili, mimo opozoril in vlade in
               sekretariata. Ker smo se tako odločili, tudi v tem državnem zboru smo glasovali za
               tisto občino, ki nam je bila bolj pri srcu.</p>
               <p>Sicer bi rad ob ugotovitvi, da krovnega zakona, ki bi določal pogoje za pridobitev
               posebnega statusa, ni, pokazal na odgovornost vlade. Že 6. leto je mimo, odkar smo
               sprejeli zakon o lokalni samoupravi, ki v 26. členu ureja podelitev posebnega
               statusa, pa ne vem, ali se na takem zakonu o posebnih pogojih dela. Govori se, da naj
               bi te pogoje urejal zakon o skladnejšem regionalnem razvoju. Ampak najmanj je
               upravičena vlada, da opozori na to, da tega zakona ni. Saj ga ni predlagala. Ga
               nikoli nismo imeli v proceduri.</p>
               <p>Zakon o lokalni samoupravi omogoča podelitev posebnega statusa, pa tega naj ne bi
               bilo moč podeliti. Tudi tukaj smo v res čudni situaciji. Sam menim, da je možno tak
               status podeliti, če ugotovimo, da obstaja, kot se glasi 26. člen zakona o lokalni
               samoupravi poseben interes države za ohranitev poselitve in razvoj posameznega
               območja. Če seveda kvalificiramo ta zakon za specialnega. Podatki, ki sem jih malo
               prej navajal o trendih demografske rasti v ruralnem zaledju Kopra in o izpadu
               prihodkov in porabe na tem območju, kolikor bi se le-to z ustanovitvijo novih manjših
               občin izločilo iz mestne občine Koper, pričajo o tem, da če država želi iz strateških
               in drugih razlogov ohraniti in spodbuditi poselitev podeželja na svojem obmorskem
               koncu, mora preprečiti razkosanje mestne občine Koper. Če pa bo to razkosanje
               dopustila in ga celo predlagala, seveda bo zavestno spodbudila priznenje tega
               prostora. Naj še enkrat opozorim.</p>
               <p>Sekretariat opozarja, da v predlogu zakona ni jasna vsebina posebnega statusa in
               tudi ne njegove pravne posledice, finance, obseg nalog, morebitni dodatni pogoji pri
               poslovanju občinskih uradov in tako naprej. Soglašam. Zato sem tudi predlagal
               amandma, ki ste ga prejeli k 1. členu, ki se glasi: "V zadnjem odstavku se za stavkom
               "Sedež občine Koper je v Kopru" doda stavek, ki se glasi: Občina Koper opravlja
               naloge in se financira po določilih, ki veljajo za mestne občine".</p>
               <p>Občina Koper kljub temu, da kot posledica odločbe ustavnega sodišča ne more biti več
               mestna občina, ohranja vse njene značilnosti tudi ob primerjavi z nekaterimi drugimi
               tovrstnimi občinami v Sloveniji. Zato je prav, da se ji priznajo naloge in način
               financiranja, ki veljajo za ostale mestne občine. To je ta posebnost, ker tak način
               organiziranja, kot sem dejal, omogoča ohranjanje poselitve tega prostora.</p>
               <p>Še pripombe na mnenje sekretariata, da naj bi bilo tudi v primerih, ki pomenijo
               spremembo statusa občine, potrebno opraviti referendum po zakonu o postopku za
               ustanovitev občine. Če pozorno preberemo člene tega zakona, nikjer ne bomo zasledili
               določila, da se referendum izvede v povezavi s statusom občine, temveč le z njenim
               teritorialnim obsegom in njeno ustanovitvijo. V 23. členu so namreč navedena možna
               vprašanja, ki se glasijo: "Ali ste za to, da se občina združi oziroma razdeli? Da se
               na tem in tem območju ustanovi nova občina z imenom in sedežem? Ali da se to in to
               območje izloči iz občine v novo občino ali priključi k tej ali oni občini?" Kot
               vidite, v vprašanjih ni nobenega govora o statusu. Ko so se prebivalci mestne občine
               Koper, tako v mestu kot po vaseh, pred 5 leti opredeljevali do obsega in ustanovitve
               svoje občine, so odgovorili na naslednje vprašanje: "Ali ste za to, da se v našem
               referendumskem območju ustanovi občina Koper?" In torej niso bili povprašani, ali so
               si želeli občino s takšnim ali drugačnim statusom, niti niso odločali o tem, da bodo
               živeli v mestni občini, ampak preprosto o tem, da bi dobili občino po novi ureditvi
               lokalne samouprave. Status mestne občine Koper je podelil brez kakršnekoli predhodne
               faze z vso suvereno pravico državni zbor Republike Slovenije, seveda na osnovi
               ugotovljenih pogojev in zakonskih določil za podeljevanje takega statusa. In ko bi
               danes status spremenili, ravnamo povsem na enak način, torej opravimo to brez
               referenduma. Če pa je potrebno, kot smo že dejali prej, bi lahko tudi povprašali, če
               je to glavna ovira seveda, ali so za to, da spremenimo status.</p>
               <p>Mislim, da sem podal veliko argumentov. Tisti, ki so jih poslušali, so jih, tisti,
               ki pa tega niso imeli za koristno, seveda bodo ravnali, kot jim veleva vest. Je pa
               prilika, da se izognemo nadaljnjim zapletom, tudi zaradi tega, ker bo kasneje prišel
               zakon, kot veste, ki bo šel v delitev. Delitev, sem vam tu nakazal, kaj pomeni,
               finančno, seveda in jaz mislim, da je težko dopovedati tistemu, ki živi v Gradinu, da
               se bo pač moral zadovoljiti - ker je taka odločba ustavnega sodišča in naš sklep - s
               35% manj financ oziroma se bo moral toliko potruditi, da bo lastne vire povečeval.
               Naj povem, da lahko še 200%-no poveča lastne vire in bo komaj komaj presegel primerno
               porabo, to pomeni bo še veliko nižje od tega, kar danes ima zagotovljeno. Hvala.</p>
            </sp>
            <sp xml:id="SDZ2-Redna-13-1999-04-28.sp90">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Aurelio Juri si je nabral že prve replike. Kot prvi Pavle Rupar, potem
               Jerovšek in še Petan, če sem pravilno registriral.</p>
            </sp>
            <sp xml:id="SDZ2-Redna-13-1999-04-28.sp91">

               <speaker>PAVEL RUPAR:</speaker>

               <p>Hvala za besedo, gospod predsedujoči. Kolegice in kolegi! Doživeli smo nekaj minut
               čiste učne ure - ne bom rekel ure, ker ni trajalo eno uro, ampak čisto tipično
               demagogijo, torej tako, kot si jo lahko samo zamislimo.</p>
               <p>Gospod Aurelio Juri, povejte mi, prosim, kaj pa druge mestne občine, recimo mestna
               občina Kranj, ki jo sam osebno tudi najbolje poznam. Ali je potemtakem ta občina in
               vse ostale občine sedaj v nekem nultem položaju, vse propada, vse izginja, ceste se
               ne delajo, vse umira, zato ker so pač spoštovali ustavo in ustavne določbe, ki
               govorijo, kaj je mestna občina? Če vi tu navajate številke o financiranju, koliko
               procentov manj bodo potem dobili Dekani, to je larifari, oprostite! To je res. Lahko
               vam to neki izračuni kažejo, ampak poglejte drugo tabelo, poglejte drug način
               financiranja! Ti ljudje lahko dobijo mnogo več; razvoj se začne tam, kjer imajo
               ljudje občutek, da pripadajo kraju, razvoj se ne začne pri financah. Poglejte občine
               danes okoli Kranja, Cerklje, Šenčur, Preddvor! Te občine dobesedno cvetijo; pa jih
               sedaj primerjajte z občinami Ankaran pa Dekani, in tako naprej oziroma s predlogi, z
               mestno občino Koper. Poglejte samo razliko, kam se je koncentriral vsa ta leta denar,
               kje te občine v primerjavi s prej naštetimi so, pa boste videli, kaj je potem razvoj
               in kaj pomeni pomen, ki ste ga navedli glede procentov in financiranja! Ne vem, zakaj
               ste tako hudo dvolični. Zakaj potemtakem v vseh občinah zagovarjate krajevne
               skupnosti? Zakaj govorite, da če ima krajevna skupnost denar, pa potem tam krajevna
               skupnost cveti in delajo resnično dobro, da jim gre tako, kot se gre? Zakaj potem za
               mestno občino Koper ne predlagate tega istega? Zakaj niste tako dobri do teh ljudi?
               Zakaj tam ne vidite, da bi se v občinah, ki bi nastale iz mestne občine Koper, ta
               razvoj tudi tako zelo pospešil in tako zacvetel kot po ostalih občinah v Sloveniji?
               Veste, nekaj je teorija, nekaj je praksa; res je, da boste rekli, kar ste prej že
               tudi omenili, lahko mi nekdo teoretično kaže, praktično je pa povsem drugače. Lahko
               mi nekdo to dokaže ali dokazuje, kakorkoli, ampak to je življenje. Verjemite mi, da
               tista demagogija, kako bo nekdo reven, ker živi pač na obrobju neke občine Koper, ne
               drži. To vidimo iz prakse, to vidimo iz ostale Evrope; pojdite si pogledat, pa boste
               videli, kje so! Da pa je danes stanje v teh obrobnih krajih Kopra slabo, se pa tudi
               jaz strinjam. Šel sem pogledat - razseljevanje, propad hiš, industrija, o obrti ni
               govora. Ampak to ni posledica zahteve ustavnega sodišča oziroma odločbe; to ni
               posledica ljudi. To je posledica trmastega vztrajanja in izlivanja demagogije ljudem,
               da temu verjamejo. Rezultat - govorim o rezultatu referenduma - je lahko tak, ampak,
               poslušajte, dokler tega ljudem ne prikažete drugače, življenjsko, realno, plastično,
               toliko časa bodo še celo verjeli tem besedam. Pojdite, prosim, pripeljite Koprčane v
               druge mestne občine, pa boste videli! Vaša teorija - veste, v katero smer gre? Ena
               država, ena občina! Točno tako. Če bi vam verjel, bi lahko začel razmišljati, ali
               morda naša občina ne trpi pomanjkanja zato, ker ni združena z občino Ljubljana. Zakaj
               pa ne! Potemtakem bi imeli po vaših izračunih denarja, da bi... mislim, Švica!
               Resnično, zamislite se nad svojimi besedami. Pustite demagogijo, upoštevajte voljo
               ljudi in upoštevajte tudi ustavo! Upoštevajte tudi ustavo, spoštovani kolegi! Ta
               ustava ni privlečena kar tako, ta ustava je sprejeta tu, z dvema tretjinama, velja in
               velja za vse, velja tudi za mestno občino Koper in spoštujte to ustavo. Spoštujte jo!
               Hvala.</p>
            </sp>
            <sp xml:id="SDZ2-Redna-13-1999-04-28.sp92">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Pavla Ruparja. Naslednja replika, gospod
               Jerovšek. Prej bo še replika, potem boste imeli repliko na repliko.</p>
            </sp>
            <sp xml:id="SDZ2-Redna-13-1999-04-28.sp93">

               <speaker>JOŽEF JEROVŠEK:</speaker>

               <p>Hvala lepa. Spoštovani! Gospod Juri očitno razmišlja samo o tem, kako omogočiti
               razvoj koprske okolice. Me zanima, kdaj je začel o tem razmišljati. Ker očitno je v
               Kopru bila na oblasti neka reakcinarna opozicija skoz in skoz. Tako, da je podeželje
               zaostalo, mesto se pa razvija. Jaz bi ga samo vprašal, ali mi lahko odgovori: Kdo je
               bil zadnjih 50 let v Kopru na oblasti, da se je to zgodilo? Da se podeželje
               razseljuje. Kakšna politika je tam doli vladala? Kdo je bil na oblasti? To me
               zanima.</p>
            </sp>
            <sp xml:id="SDZ2-Redna-13-1999-04-28.sp94">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Jerovška. Gospod Petan. Na razpravo čaka
               gospod Alojz Peterle.</p>
            </sp>
            <sp xml:id="SDZ2-Redna-13-1999-04-28.sp95">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Najprej bi rekel, da odločbe
               ustavnega sodišča je potrebno spoštovati. To ne govorim prvič za to govornico, ampak
               že najmanj 10-krat ali 20-krat. Ker repliciram, bi rekel, da zaradi spoštovanja
               odločbe ustavnega sodišča še nihče ni bil reven. Celo nasprotno. Imamo ogromno
               primerov, je dokazano, da disciplina in red pomeni ta napredek in razvoj. Spoštovanje
               ustanov in aktov pravne države pomeni red, pomeni napredek in šele možen razvoj.
               Nespoštovanje odločb ustavnega sodišča, tudi drugih odločb, nespoštovanje aktov
               pravne države pa pomeni anarhijo. Mislim, da ni potrebno posebej navajati države,
               kjer je red in disciplina tista, ki jim omogoča tako velik napredek. Jaz bom samo
               povedal za primer Nemčijo.</p>
               <p>Niso nič bolj pametni kot smo mi. Jaz imam ogromno izkušenj, ker sem imel
               priložnost, da sem tudi nabiral znanje prav pri njih in lahko ugotovim, da smo bili
               kar enakovredni, če ne celo boljši. Ampak pri njih je red in disciplina in nihče ne
               upa podvomiti v odločbe različnih institucij, še najmanj pa ustavnega sodišča.</p>
               <p>Naslednje, kar bi rekel. Ni razvpite odločbe ustavnega sodišča. Odločba ustavnega
               sodišča je taka, kot je. Nam je lahko bolj ali manj všeč, lahko se z njo ne
               strinjamo, da bi pa govorili, da je razvpita ali da jo je mogoče nekdo naredil za
               razvpito, to je nekaj drugega. Ampak je že kdo imel za to računico. V vsebino tega pa
               mislim, da kaj dosti dvomiti ni potrebno.</p>
               <p>In naslednje, o čemer se mi zdi potrebno tudi par besed povedati, okrog delitve na
               bogate in še malo bolj bogate in pa na revne in pa še malo bolj revne. Običajno se je
               tako pokazalo in o tem imam tudi sam izkušnje, da običajno so bogati v mestu, revni
               pa so na podeželju. Iz preprostega razloga, zato, ker majhen problem za veliko
               občino, nek problem na podeželju, je nepomemben, za podeželje je pa velik problem. S
               tem, ko so postali svoja občina - seveda, da ne bo nesporazuma, govorim v okvirih
               velikosti občine, za kakršno je vlada, seveda ne ta, ampak prejšnja, pripravila
               predloge za delitev občine; točno obstajajo predlogi, kakšna naj bo občina, 5.000
               prebivalcev, šola, otroški vrtec itn. Tako da ne bo prevelike zmede, kaj sem s tem
               mislil. Tiste majhne, s 1.000 prebivalci ali pa 600, te ne mislim, ampak ravno vlada
               je pripravila predlog, tisti famozni predlog tudi za občino, ki ima 600 prebivalcev.
               Vlada je sama nekako prekršila ta pravila, ki jih je pač neka druga vlada prej
               postavila. Ampak mislim, da vlada to mora spoštovati, tudi svojo predhodnico, o tem
               verjetno ni posebnega problema, da tega ne bi razumeli.</p>
               <p>In sedaj tudi direktno, da omenim ime, čeravno vsi veste, da repliciram gospodu
               Juriju. Ravno izza te govornice je gospod Juri dejal takrat, ko smo odločali o teh
               majhnih občinah, tudi o novi lokalni samoupravi. Sam osebno sem zahteval, da moramo
               imeti najprej kriterije za financiranje, šele potem delimo občino. Ampak dobro, šlo
               je po drugi poti. Namreč za to govornico je gospod Juri dejal, da vsi sedaj hočejo,
               vsaka krajevna skupnost hoče imeti svojo občino zato, ker dobijo nekaj več. To je na
               magnetogramu, to si lahko preberete. Sedaj v tem primeru pa nekako to ne gre skupaj,
               bi pa dobili manj in ravno o tem bi želel nekaj reči. Namreč, če govorimo o primerni
               porabi ali pa zagotovljeni, kakorkoli hočete, in če to delimo s številom prebivalcev,
               pa rečemo, ja, vi bi pa dobili v stari občini toliko, sedaj po novi delitvi bi vam pa
               nekako pripadalo toliko. To je čista demagogija, zato, ker nihče ne zna izračunati,
               koliko bi v neki občini nek kraj dobil. To se enostavno ne da izračunati, to vam tudi
               lahko iz lastnih izkušenj povem, zato ker se vsega ne da, zato ker je pač v globalu,
               v okviru nekega sistema, ali je to šolstvo ali otroško varstvo ali kakorkoli, ne da
               se enostavno to izračunati. Da pa delimo na število prebivalcev, pa to ni korektno in
               še manj je korektno zato, ker točno vemo, da je običajno tako, da v velikih občinah
               sicer na glavo prebivalca res pride toliko ven, vendar se ne porabi tam, ampak se
               običajno porabi kar v centru. Zato je sedaj malo demagoško govoriti, da bi ta nova
               občina, ki bi imela kar krepko prek 5.000 prebivalcev, dobila toliko in toliko
               milijonov manj. V redu, ne bi me spodbodlo to stališče toliko, če bi bilo rečeno,
               verjetno bodo pa dobili nekaj manj, ampak točno z - takoj bom končal - točno toliko
               milijonov bodo dobili manj, zato se mi zdi to malo demagoško. Tudi sam sem se s temi
               problemi ukvarjal in vem, kako zelo zelo težko je izračunati porabo za nek točno
               določen kraj ali pa za neko točno določeno krajevno skupnost in zato podpiram
               stališče vlade. Moje stališče do problema je pa takšno, kot sem ga v repliki navedel.
               Hvala.</p>
            </sp>
            <sp xml:id="SDZ2-Redna-13-1999-04-28.sp96">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Petan. To je bila replika. K repliki se je prijavil še gospod
               Bajc.</p>
            </sp>
            <sp xml:id="SDZ2-Redna-13-1999-04-28.sp97">

               <speaker>JOSIP BAJC:</speaker>

               <p>Hvala, gospod podpredsednik. Lep pozdrav! Kolega Aurelio Juri je predstavil določene
               podatke o dosedanji zagotovljeni porabi v dosedanji občini Koper in nekaj primerjav
               oziroma podatkov primerne porabe, ki jo uporablja oziroma ki jo predpisuje nova
               zakonodaja, ter nam predstavil te določene podatke primerjalno za novo občino Dekani,
               pod navednicami. Verjetno je mislil pri tem predlog vlade, da naj bi iz sedanje
               mestne občine Koper postali dve občini, Koper in Dekani. Zanima me nekaj. Kolega
               Juri, kolikor razpolagaš s temi podatki, na podlagi česa si prišel do teh podatkov?
               Se pravi o tej primerni porabi. Na podlagi česa si prišel do podatkov, koliko je
               dosedanja občina namenjala tem krajem? In naslednje, v kolikor imaš podatek, upam, da
               razpolagaš z njim, koliko je primerna poraba na občana v tako imenovani mestni občini
               Koper in bodoči občini Dekani? Ni enostavno uporabljati primerne porabe, ki se dobi z
               21. in 22. členom plus finančna izravnava in to deliš s številom prebivalcev.
               Verjetno poznaš tabelo, na podlagi katere se izračuna primerna poraba. In upam si
               trditi, ne poznam pa teh izračunov glede na to, da nisem bil pripravljen v to smer,
               da po glavi, po občanu je večja primerna poraba v občini Dekani kot novi mestni
               občini Koper, glede na to, da poznamo tiste ponderje iz tiste tabele.</p>
               <p>In tretje, kar bi vprašal - kolega Juri, ali si pri teh podatkih, ki si nam jih
               predstavil, upošteval tudi določbo, ki govori o sofinanciranju posameznih projektov
               na podlagi razpisov posameznih ministrstev? Tukaj vidim, recimo, investicije v
               osnovnošolski prostor, investicije v komunalno infrastrukturo, investicije v CRPOV-e
               in in tako naprej, glede na to, da je verjetno, po teh podatkih bi jaz razumel, da bi
               bila občina Dekani ena od manj razvitih občin. To se pravi, da bi verjetno po teh
               izračunih - še enkrat pravim, ne poznam jih - dobivala verjetno pri osnovnošolskem
               prostoru med 40 in 50% vrednosti investicije, v demografiji bi verjetno dobila v
               celoti 30% in tako naprej. Medtem ko verjetno mestna občina Koper bi v investicijo za
               osnovnošolski prostor dobila tisto minimalno, to je 20%, do danes, kolikor je
               dobivala, je dobivala 50% in tako naprej. Tako, da v take podatki, kolikor jih nimamo
               tudi ostali, kolega Juri, težko verjamem in zaradi tega bom podprl predlog sklepa
               komisije za lokalno samoupravo, da ta zakon ni primerna podlaga za nadaljnjo
               obravnavo.</p>
            </sp>
            <sp xml:id="SDZ2-Redna-13-1999-04-28.sp98">

               <speaker>PODPREDSEDNIK MIROSLAV LUCI:</speaker>

               <p>Prvi sklop replik je mimo. Bo pa kolega Juri verjetno izzval kar naslednjo vrsto
               replik. Izvoli, kolega Juri. Ima repliko na replike.</p>
            </sp>
            <sp xml:id="SDZ2-Redna-13-1999-04-28.sp99">

               <speaker>AURELIO JURI:</speaker>

               <p>Repliciram kar štirim. Najprej kolegu Ruparju in Petanu svetujem, da si pogledata,
               kaj pomeni demagogija. Da bi mi je ne bi pripisali, sem jaz operiral s podatki in ne
               s frazami. Ampak ena od pomembnih fraz je, mislim, da so jo prav v vrstah
               Socialdemokratske stranke izrekli pomembni ljudje, da volje ljudi niti parlament ne
               more spremeniti. To je ena taka lepa fraza. Jaz se strinjam s tem izrekom in mislim,
               da se boste tega tudi vsi držali.</p>
               <p>Kaj druge mestne občine počnejo, ne vem. Ampak sem že Petanu zadnjič razlagal na
               komisiji za lokalno samoupravo, tudi v povezavi z mojo izjavo, češ da krajevne
               skupnosti, ko bodo postale občine, bodo dobile več denarja. Seveda, v tistih okoljih,
               kjer so prejšnje komune, prejšnje občine namenjale krajevnim skupnostim manj denarja,
               kot bi ga bile te deležne, če bi postale občine.</p>
               <p>Primerne porabe, kolega Bajc, nisem izračunal jaz, primerno porabo je izračunala
               vlada - ja, za Dekane; za občino Dekani je izračunala vlada - to mi bo, upam, gospod
               minister pritrdil. V vladnem predlogu piše, primerna poraba je 328 milijonov, zaradi
               tega, ker so prihodki te občine izračunani v višini 197 milijonov. Jaz verjamem, da
               lahko nekaj več naredijo, ampak težko bodo toliko povečali vire, da bodo prišli do
               328 milijonov. Zaradi tega je država dolžna 131 milijonov finančne izravnave dati;
               tega nisem jaz izračunal, to je izračunala vlada. Jaz sem samo podal - in, Bajc, dal
               ti bom tudi ta izračun, pa ga lahko preveriš s Tekavčičem, torej s predstavniki
               ministrstva za finance - kakšna je bila poraba v tem istem prostoru, investicije,
               delež za upravo, plačilo storitev, prevozi otrok in tako naprej v minulih letih. Jaz
               sem rekel, imam podatke za leto 1996, imam podatke za leto 1998, nimam pa tu podatkov
               za leto 1997, ampak tudi to lahko dobimo. Kaže, da je vsa ta tri leta, ki jih
               uporabljamo, dejanska poraba v tem prostoru za 15 do 35%, in to ne samo za območje
               občine Dekani, ampak za celo podeželje, tudi če bi ustanovili občino Šmarje-Marezige.
               Najmanjša razlika bi bila pri lani predlagani občini Ankaran-Škofije; tam imajo
               bistveno več dohodnine, bistveno več lastnih prihodkov. Pa tudi tam bi prišlo do
               izpada v primerjavi z letom 1996 za dobrih 20 milijonov. Tudi sedaj imam podatek,
               ampak ta ni v igri, ker ni razprava o Ankaranu-Škofije, pač pa je razprava samo o
               občini Dekani, ki jo predlaga vlada kot alternativo predlogu o posebnem statusu, ki
               ga dajemo mi. Torej, če mi bo kdo dokazal, da so to lažni podatki, bom moral to
               dokazati. Zaenkrat so ti podatki dobili potrditev tudi s strani predstavnikov
               finančnega ministrstva, tako da to niso pravljice.</p>
               <p>Kdo je vladal v zadnjih 50 letih - kolegu Jerovšku. Jaz ne; jaz imam letos 50 let.
               Združena lista ne, liberalna demokracija ne, DeSUS ne - ne vem, kdo je vladal;
               vladali so nekateri - tudi krščanski demokrati so bili nekako vključeni takrat v neke
               strukture. Opozarjam pa nekaj, da je v zadnjih dvanajstih letih opaziti demografsko
               rast v vseh podeželskih krajevnih skupnostih v sedanji mestni občini Koper. O tem
               govorim. Gospod Demšar bo lahko demantiral. Samo v krajevni skupnosti Semedela
               prihaja do upadanja. V vseh drugih, Boršt, Marezige, Šmarje, Grad in Gračišče,
               Podgorje in tako naprej - to lahko preverite na statističnem uradu - je tudi do 3%
               rasti.</p>
               <p>To ni demagogija, to so podatki, gospodje! Lahko ponavljate, da je treba odločbo
               ustavnega sodišča spoštovati tudi ob teh podatkih. Ampak vedite, da boste naredili
               neposredno škodo temu prostoru. Hvala.</p>
            </sp>
            <sp xml:id="SDZ2-Redna-13-1999-04-28.sp100">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Jurija replikantom. V dvorani so se začeli
               pojavljati tudi medklici, ki niso dovoljeni. V bodoče prosim, da se prijavljate k
               replikam. Možnost je. Seja je bila do sedaj korektna in mislim, da jo bomo tako tudi
               nadaljevali. Možnost replik je. Kot prvi replicira Ciril Ribičič.</p>
            </sp>
            <sp xml:id="SDZ2-Redna-13-1999-04-28.sp101">

               <speaker>DR. CIRIL RIBIČIČ:</speaker>

               <p>Spoštovani! Nisem prvi, ki repliciram na to, kar je gospod Petan tukaj govoril in še
               nekateri drugi že pred gospodom Jurijem.</p>
               <p>K razpravi se bom prijavil in bom govoril o odločbi ustavnega sodišča. Sedaj bi res
               samo nekaj krajših replik.</p>
               <p>Ta prikaz gospoda Petana, da tam kjer je disciplina in kjer je red, tam je tudi
               razvoj, se mi zdi zelo zanimiv. Jaz se seveda s takim pristopom ne morem strinjati,
               ker je govoril o Nemčiji. Zdi se mi, da v programu nemških socialdemokratov ne bi
               našli takega programa. Desne stranke, zlasti tiste bolj skrajne, so bile bliže v
               preteklosti in sedanjosti v Nemčiji, ki so propagirale, da je z redom in disciplino
               možno doseči najboljše rezultate. Jaz osebno menim, sem pač drugače usmerjen, da
               boljše rezultate daje načelo solidarnosti, prizadevanje za enakomernejši razvoj in še
               kakšno načelo. Ne pa red in disciplina.</p>
               <p>Sedaj bi pretiraval, če bi rekel, da se tisti deli Slovenije bolje razvijajo, kjer
               manj skrbijo za red in disciplino in manj spoštujejo odločbe ustavnega sodišča in
               predpisane usmeritve za občine. Ampak dejstvo pa je, da je tako, da se ta trenutek
               najbolje razvija osrednja slovenska pokrajina in da z njo lahko drži korak do neke
               mere samo slovenska Istra. Samo slovenska obala. Noben drug del Slovenije. Dejstvo
               je, jaz ne bom rekel, da je to vzrok, ker bi bil nekorekten. Ampak dejstvo je, da
               tam, kjer imamo občino Koper in kjer imamo samo tri občine, kjer ni prišlo do
               drobitve, tam je razvoj uspešen. Do večje drobitve je prišlo v razvojno manj uspešnih
               delih Slovenije. Jaz moram reči tudi za zadnjih 5 let, v drugih delih Slovenije bolj
               zaostajajo za osrednjo slovensko regijo kot v tem primeru, ki ga obravnavamo, tako da
               to so pač nekateri podatki, ki o tem govorijo. Razlike se zelo poglabljajo, ampak v
               najmanjši meri, ko gre za slovensko Istro.</p>
               <p>Drugo pripombo, ki bi jo dal, zlasti gospodu Bajcu in še nekaterim, ki so govorili,
               zlasti tistim, ki so s Primorske. Poslušajte, jaz razumem, da nekdo zagnano tukaj
               uveljavlja odločitev, da je treba proti volji ljudi na Koprskem uveljaviti neko
               organizacijsko rešitev. Čudim pa se zagnanosti tistih, ki opravljajo funkcije v
               lokalni samoupravi, še zlasti na Primorskem, pa seveda izven južne Primorske oziroma
               izven Koprskega. Ja, kako pa to izgleda, no! Dajte si predstavljati situacijo, gospod
               Bajc, ko bi vam nekdo vsiljeval rešitev, takšno ali drugačno! Ali res pričakujete, da
               bi bil jaz tisti, ki bi vas silil v to, pa bil na drugi strani, na nasprotni strani?
               Pa to ne gre samo za gospoda Bajca. Slišale so se tukaj tudi druge pripombe županov,
               pa vodje poslanske skupine, ki je s Primorske, zopet ne z južne Primorske. Dr. Franc
               Zagožen je tukaj rekel, da imamo še z ustavo neskladne občine v drugih delih
               Slovenije, samo da tam ni bilo ustavnih sporov. Na žalost ni res, bilo je veliko
               ustavnih sporov tam, kjer je ustavno sodišče ocenilo, da imamo protiustavne majhne
               občine. Veliko sporov. Ustavno sodišče je reklo, da jih je treba spremeniti in moram
               reči, da takrat ta državni zbor tega stališča iz odločbe ustavnega sodišča, o kateri
               bom pozneje še enkrat govoril, ni hotelo spoštovati, državni zbor tega ni hotel
               spoštovati in to toliko časa, dokler ni ustavno sodišče spremenilo svojega stališča.
               Takrat je državni zbor bil na stališču, da volja ljudi v majhnih občinah je bolj
               pomembna kot pa pogoji, ki smo jih sami zapisali v zakon. Takrat vlada ni, naj me
               gospod minister demantira, če me more, takrat vlada ni predlagala ukinitve teh
               majhnih občin. Ni predlagala ponovnega referenduma. Zdaj pa je bil dvakrat izveden
               referendum v Kopru, v teh majhnih občinah so pa zmagali s svojo voljo, ne da bi
               ponavljali referendum. To so dvojna merila, ki so zanimiva tudi iz ustavnega vidika.
               Saj to pa najbrž vsi vemo, da v ustavi piše na čelu, da smo vsi enaki pred zakonom,
               tako Koprčani kot občani Osilnice. Hvala lepa.</p>
            </sp>
            <sp xml:id="SDZ2-Redna-13-1999-04-28.sp102">

               <speaker>PODPREDSEDNIK MIROSLAV LUCI:</speaker>

               <p>To je bila replika gospoda Cirila Ribičiča. Naslednji ima repliko gospod Battelli,
               nato pa že replike na Cirila Ribičiča, gospod Bajc, gospod Demšar. Izvoli.</p>
            </sp>
            <sp xml:id="SDZ2-Redna-13-1999-04-28.sp103">

               <speaker>ROBERTO BATTELLI:</speaker>

               <p>Hvala lepa, predsedujoči. Repliciram gospodu Bajcu v smislu, o katerem govori
               poslovnik, se pravi ne zaradi tega, da bi polemiziral, ampak zaradi tega, da bi
               pojasnil določene stvari. Že da pri teh konstrukcijah, finančnih, ki jih jaz tudi ne
               poznam v podrobnostih, pride v primeru revnih občin do tega, da država skrbi za
               določene osnovne potrebe in pravice prebivalstva tam, na primer na področju šolstva,
               to pomeni, da se v primeru Kopra, pa podobno smo naredili še v mnogih drugih
               primerih, da pravzaprav prelagamo in bremenimo državni proračun za zadovoljevanje teh
               potreb. Ta trenutek to ni potrebno. Tudi ni res, če državni proračun to vzame nase,
               da se bo zgodil nek mehanizem kompenzacij, s tem da bo državni proračun več pobiral
               od Kopra. Tako, da eden od osnovnih problemov te celotne operacije se mi zdi ravno v
               tem, da niti v odločbah ustavnega sodišča niti v mnenju vlade in tako naprej, niti v
               razpravah v državnem zboru, nikjer ni neke jasne analize oziroma ni nihče v stanju
               povedati, kje so gospodarski, finančni, socialni in ostali razlogi za to, da bi bilo
               smotrno z vidika upravljanja z javnimi zadevami razbiti občino Koper. Tam pa, kjer
               govorimo o pravici ljudi do lokalne samouprave, imamo pa opravka, v primeru občine
               Koper in tudi v primeru samo območja, ki naj bi ga zajela nova občina Dekani, z dvema
               referendumoma, ko ljudje, ki tam živijo, občine niso hoteli. In zdaj slepo govoriti o
               tem, da je treba avtomatično ali kakorkoli že spoštovati odločbo ustavnega sodišča,
               proti vsem razlogom gospodarske, finančne, ekonomske in ostale narave, in proti volji
               ljudi, predstavlja, po mojem mnenju, zelo velik problem. Ker mi tudi po ustavi nismo
               zavezani samo k temu, da spoštujemo zakonodajo, ampak da tudi smotrno upravljamo z
               javnimi zadevami. Hvala lepa.</p>
            </sp>
            <sp xml:id="SDZ2-Redna-13-1999-04-28.sp104">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Battellija. Za repliko so se javili gospod
               Bajc, gospod Demšar in gospod Rupar.</p>
            </sp>
            <sp xml:id="SDZ2-Redna-13-1999-04-28.sp105">

               <speaker>JOSIP BAJC:</speaker>

               <p>Hvala, gospod podpredsednik. Skušal bom replicirati, skladno s poslovnikom, kolegu
               Ribičiču.</p>
               <p>Mislim, da me je vprašal, če kot župan oziroma poslanec, ki prihajam iz primorskega
               območja, ne spoštujem volje ljudi. Da, gospod Ribičič, ampak mislim, da je šlo
               obakrat v Kopru, in tudi leta 1994, ko je prejšnja sestava državnega zbora razpisala
               - ne vem, popravite me! - prek 300 poizvedovalnih referendumov, ustanovljeno je bilo
               pa 147 občin. Lahko vam zagotovim vsaj na nekaj primerih, da je prišlo do ustanovitve
               občine kljub drugačni odločitvi krajanov na poizvedovalnem referendumu. Recimo
               konkretno, za bivšo občino Postojna vam lahko povem, ko so se na poizvedovalnem
               referendumu krajani odločili za občino, je takratni državni zbor ni ustanovil; v
               območju, kjer so pa ljudje bili proti na poizvodovalnem referendumu, je pa bivši
               državni zbor ustanovil občino <stage>(gre konkretno za občino Košana oziroma v drugem
               primeru za občino Pivka; do ustanovitve občine Košana ni prišlo, do ustanovitve
               občine Pivka pa je prišlo, kljub nasprotnemu izidu na referendumu)</stage>. Zaradi tega še
               enkrat pravim, da razumem, da so bili na Koprskem poizvedovalni referendumi, državni
               zbor pa potem dokončno odloča, ali na podlagi takih ali drugačnih referendumskih
               izidov ustanovi ali ne ustanovi. To je naredil 1994. leta, to smo naredili tudi v
               lanskem letu. Danes sicer posledično obravnavamo nek zakon, za katerega oziroma za
               materijo, ki jo je treba urediti pa na podlagi ne poizvodovalnega referenduma, kolega
               Ribičič, ampak na podlagi odločbe ustavnega sodišča.</p>
            </sp>
            <sp xml:id="SDZ2-Redna-13-1999-04-28.sp106">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Bajcu. Naslednja replika, gospod Demšar. Replika gospodu Bajcu,
               gospod Ciril Ribičič.</p>
            </sp>
            <sp xml:id="SDZ2-Redna-13-1999-04-28.sp107">

               <speaker>VINCENCIJ DEMŠAR:</speaker>

               <p>Repliciram gospodu Ribičiču. Ker sem razumel njegovo poanto, da za tiste, ki nismo
               iz obalnega področja, se nekako ne spodobi, da se vtikamo v te stvari.</p>
               <p>Tako je po vaše, kako se sedaj ljudje iz ostale Primorske vtikajo, le kako ima nek
               Kranjc iz Gorenjskega pravico govoriti o vprašanju novih občin na našem Primorju.
               Zato gospod Ribičič mislim, da kot poslanec imam pravico in tudi dolžnost, če pridem
               do nekega spoznanja, tako kot vi, da povem to stališče.</p>
               <p>Gospodu Battelliju bi omenil to, ko je rekel - dva referenduma, ljudje pa niso
               hoteli imeti občine. Torej, naša želja, predvsem pa tudi glede na moje lastne stike s
               prebivalci, je ta, da bi ljudje dobili čim več informacij. To, kar je danes gospod
               Juri povedal, tu je ena od informacij. Jaz mislim, da jo je pridobil in je povedal, v
               Dekanih boste dobili toliko denarja, če boste sami, in toliko denarja, če ste skupaj
               v celi občini Koper. To je eden od izračunov.</p>
               <p>Jaz menim, da bi moralo biti čim več takih predstavitev. Sedaj, ali bo kdo komu
               rekel, da se gre demagogijo, jaz gospodu Juriju tega ne bi rekel. Ampak je pridobil
               neke izračune in ljudem povedal, toliko, pa ni da samo nam poslancem povedal, ampak s
               tem tudi posredno oziroma na nek način direktno prebivalcem Dekanov, če se odločate
               za svojo občino, boste v takem položaju. Naloga drugih nas je pa ravno taka, da
               pokažemo in povemo, kakšna je situacija drugod. Tu bi omenil, ko je bilo rečeno, kdo
               se lahko v to vtika, kakšne bodo kje občine. V Škofji Loki je bila cela fronta
               združene liste proti nastanku novih občin po obeh dolinah. Ampak danes so ljudje
               zadovoljni, da imajo svoje občine.</p>
               <p>Zato nimam jaz nič proti temu, kaj kdo tu pove. Vse je informacija. Ko bomo imeli
               čim več informacij, se bomo na koncu zmenili, kaj je tisto pravo. Zato jaz ne bom
               nikomur očital, da se gre demagogijo. Samo bi pa želel, da bi vsakdo kaj novega
               povedal, novega tudi za prebivalce iz naših lepih obalnih krajev iz občine Koper.
               Hvala.</p>
            </sp>
            <sp xml:id="SDZ2-Redna-13-1999-04-28.sp108">

               <speaker>PODPREDSEDNIK MIROSLAV LUCI:</speaker>

               <p>To je bila replika gospoda Demšarja Cirilu Ribičiču. Repliko ima še Pavle Rupar, nato
               pa že gredo replike na replike na replike gospoda Ribičiča in gospoda Bajca.</p>
            </sp>
            <sp xml:id="SDZ2-Redna-13-1999-04-28.sp109">

               <speaker>PAVEL RUPAR:</speaker>

               <p>Hvala za besedo. Gospodu Cirilu Ribičiču v prvi vrsti in pa tudi gospodu Aureliu
               Juriju. Takrat, ko smo sprejemal nove občine, smo se seveda naslanjali tudi na
               referendume, ki so bili izvedeni v tistih krajih, ki so želeli postati nove občine,
               ampak vse v mejah zakona in ustave. Gospod doktor Ciril Ribičič, vi ste redni
               profesor na pravni fakulteti. Kaj je po vašem mnenju prioriteta, spoštovati ustavo in
               zakone, ali voljo ljudstva, če je ta, recimo, v nasprotju z omenjenima inštitucijama.
               Kaj je prednost? Pa bom še postavil eno čisto teoretično vprašanje. Torej vsa
               vprašanja v referendumu, ali ostati občina cela ali se razdeliti v Kopru in tako
               naprej. Vse te stvari so, kjerkoli boste tak referendum naredili, vse te stvari so
               popolnoma vnaprej jasne, kaj se bodo ljudje odločili. Pojdimo v neko občino in
               razpišimo referendum, če so za to, da državnemu proračunu očina vzame 10 milijard
               tolarjev. Tu, mi verjemite, da bomo uspeli 100%. Povejte mi, ali potem spoštovati
               voljo ljudstva, če je protizakonita in protiustavna, ali spoštovati zakone, ki smo
               jih mi sprejemali. Take dvoličnosti ne moremo, ne smemo peljati nikjer, niti v mestni
               občini Koper niti kjerkoli v kakršnikoli drugi povezavi s katerim koli drugim
               vprašanjem. Zakon, ustava sta jasna in treba ju je spoštovati. Tisto, kar ste prej
               govorili, na kar je gospod Demšar tudi repliciral, primorski župani in tako naprej,
               ali pa Gorenjci tudi. Jaz osebno bom rekel, da mi je čisto vseeno, kaj se dogaja v
               Kopru, res. Ampak ni mi pa vseeno, kako delamo z institutom ustave, kako delamo z
               institutom ustavnega sodišča, to mi pa ni vseeno.</p>
            </sp>
            <sp xml:id="SDZ2-Redna-13-1999-04-28.sp110">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Ruparja na izvajanje gospoda Ribičiča. Zdaj
               je že več krogov. Prehajamo na repliko gospoda Ribičiča gospodu Bajcu, potem pa Juri
               gospodu Bajcu. Več krogov je.</p>
            </sp>
            <sp xml:id="SDZ2-Redna-13-1999-04-28.sp111">

               <speaker>DR. CIRIL RIBIČIČ:</speaker>

               <p>Hvala lepa. Spoštovani, saj bom kratko na vse tri replike odgovoril. Ali sem že
               toliko časa porabil?</p>
            </sp>
            <sp xml:id="SDZ2-Redna-13-1999-04-28.sp112">

               <speaker>PODPREDSEDNIK MIROSLAV LUCI:</speaker>

               <p>Poskušal sem vam dati ta kratko. Začnite govoriti.</p>
            </sp>
            <sp xml:id="SDZ2-Redna-13-1999-04-28.sp113">

               <speaker>DR. CIRIL RIBIČIČ:</speaker>

               <p>Ja, saj bom krajši. Gospoda Bajca nisem spraševal to, ali državni zbor lahko drugače
               odloči kot je referendumska odločitev. V ustavi sicer tega ne piše, da lahko drugače
               odloči. V ustavi piše, da je referendum treba prej izvesti. Ustavno sodišče je reklo,
               da odločitev ni v vseh primerih zavezujoča. V enih poznejših odločbah je malo
               relativiziralo to svoje stališče, da ni nujno, povsem nujno in da v skrajnih primerih
               lahko državni zbor tudi drugače odloči. Je že precej popravilo to svoje stališče, da
               je to samo posvetovalni referendum, ki nima velike teže. Ampak moje vprašanje se ni
               na to nanašalo, pravzaprav niti ni bilo vprašanje. Izrazil sem začudenje, da s kakšno
               lahkoto lahko nekateri poslanci, celo s Primorske in celo župani sodelujejo v akciji
               vsiljevanja neke organizacijske rešitve, ki je v nasprotju z voljo ljudi na koprskem.
               Jaz to pri nekaterih bolj zagnanih razumem, pa recimo v vodstvih političnih strank,
               težko pa razumem, da to dela nekdo s Primorske, zlasti, če ni iz slovenske Istre,
               ampak iz severnega dela Primorske, in težko razumem, če to dela župan, ki je
               neposredno izvoljen. Izvoljen od svojih občank in občanov. Ve, kaj je to ljudska
               volja, drugače ga ne bi bilo. Ni v takem položaju kot jaz, ki sem bil izvoljen na...
               Ja, jaz sem na zakonit izvoljen na proporcionalnih volitvah, vi ste pa, gospod Rupar,
               izvoljeni na večinskih volitvah in veste, kaj pomeni volja vaše občine. In veste, da
               je Juri bil izvoljen, ko je kandidiral za župana v prvem krogu proti 7 ali 8
               kandidatom, in veste, da mu ni vseeno, kaj mislijo ljudje. In namesto, da bi tukaj
               izražali razumevanje za njegova stališča, ko poskuša spoštovati to voljo, greste vi
               kot župani proti temu, pa ne pomislite, kaj bo v situaciji, ko bo nekdo vam hotel to
               vsiljevati, proti volji vašim ljudem.</p>
               <p>No, in nato sem dobil repliko gospoda Ruparja, kako gledam na to, ali je bolj
               pomembna ustava ali zakon ali odločba ustavnega sodišča ali volja ljudstva. V ustavi
               tako piše: "Slovenija je država vseh svojih državljank in državljanov, ki temelji na
               trajni neodtuljivi pravici slovenskega naroda do samoodločbe. V Sloveniji ima oblast
               ljudstvo. Državljanke in državljani izvršujejo neposredno - se pravi z referendumi -
               in z volitvami, kar je tudi oblika neposredne demokracije, po načelu delitve oblasti
               na zakonodajno, izvršilno in sodno." Del sodne oblasti ali vrh ustavno sodne oblasti
               je prišel v spor zavoljo ljudi na koprskem in ta problem tukaj rešujemo. In, ali se
               bomo avtomatično postavili na stran odločbe ustavnega sodišča ali na stran volje
               ljudi v Kopru, to bo vsakdo od nas precenjeval z vidika svoje vesti. Meni bo težje
               pri tem presojati kot vam, ker sem profesor ustavnega sodišča. Ampak proti tej
               odločbi so glasovali redni profesorji naše pravne fakultete, dali ločena mnenja itn.
               Ti profesorji, ki so tako glasovali, menijo, da je ustavno sodišče napačno tolmačilo
               ustavo.</p>
               <p>No, in zdaj ta dokaz, ki pokaže, da je z vašo pomočjo, tukaj na desnici, državni
               zbor že delal drugače. Šlo je za majhne občine. Odločba se je glasila tako: "V
               nasprotju z ustavo so tiste točke 2. člena zakona, s katerimi se ustanavljajo občine,
               ki ne izpolnjujejo ustavnih in zakonskih pogojev, ki jih je državni zbor sam določil
               kot vsebinske pogoje z zakonom o lokalni samoupravi." To velja po mnenju ustavnega
               sodišča za občini Osilnica in Sveti Jurij, vlada je pa k temu dodala še občine Zavrč,
               Juršenjci in Dornava, kjer je vlada izrecno očitala amandmajem poslancev, da so
               ustanavljali občino v nasprotju z zakonskimi pogoji. Vlada ni predlagala ponavljanje
               referendumov v teh občinah, vlada ni predlagala ukinitve teh občin. Tri leta je bilo
               časa, da se to naredi, pa tega ni naredil državni zbor, ampak je ravnal proti volji
               ljudi s pretežno podporo poslancev z desnice. Če pa želite, grem po izpiske, pa vam
               prinesem, kako je kdo glasoval - izrecno proti odločbi ustavnega sodišča, zaradi
               tega, ker je volja ljudi bolj pomembna, kot so pomembni pogoji, ki jih je državni
               zbor določil v svojem zakonu za ustanovitev občine. <stage>(Posredovanje poslanca iz klopi.)</stage>
               Seveda, ustavnih sporov je bilo sproženih 60, in na podlagi teh ustavnih sporov je
               ustavno sodišče reklo, neveljavna, v nasprotju z ustavo je mreža občin, glede teh
               majhnih občin; najmanj pet jih je bilo naštetih, niti ena ni bila ukinjena.</p>
            </sp>
            <sp xml:id="SDZ2-Redna-13-1999-04-28.sp114">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Ribičiča. Kar veliko replik pa imam še
               zapisanih. Gospod Bajc, se odpovedujete repliki? <stage>(Ne.)</stage> Gospod Juri želi replicirati
               gospodu Bajcu. Prosim, da bi ostali pri letu 1999 in čim manj v letu 1994.</p>
            </sp>
            <sp xml:id="SDZ2-Redna-13-1999-04-28.sp115">

               <speaker>AURELIO JURI:</speaker>

               <p>Najprej kolegu Bajcu. Občine so bile ustanovljene tudi v nasprotju z voljo ljudi.
               Sami ugotavljamo, da je bilo to narobe. Se strinjaš, kolega Bajc?</p>
               <p>Naslednje. Gre za določen izid, ki v določenih primerih, kot na primer krajevna
               skupnost Prihova, ki je bila priključena občini Nazarje in ne Mozirje, zaradi tega,
               ker je za nekaj glasov bila pač taka volja ljudi. Drug primer pa imamo v občini
               Koper, kjer bi rad osvežil spomin, da so leta 1994 na vprašanje, ali želijo občani te
               občine ustanoviti občino na tem območju, kar je bilo vprašano po pravilih kot povsod
               drugje v Sloveniji, občani odgovorili, ob 62% udeležbi, kar ni majhna udeležba, 84%
               za in 16% proti. Lani, ko smo izvedli tri referendume na območju predlaganih občin
               Dekani, Ankaran-Škofije in Šmarje-Marezige, kjer je bila skupna udeležba 64%, je bil
               skupni rezultat 91% proti in 9% za. Konkretno za občino Dekani, ki jo predlaga vlada,
               je bila udeležba na referendumu 78%, rezultat pa je bil 93% proti in 5 in nekaj
               odstotkov za.</p>
               <p>Zdaj se sprašujem, in sprašujem kolega Ruparja, ali je možno ustanoviti občino, ki
               naj odgovori načelu lokalne samouprave - lokalna samouprava je pravica ljudi, da v
               prostoru, kjer živijo, samoupravljajo - ob dejstvu, da je 93% od 78% udeležencev
               reklo, da te občine nočejo. Če so konsekventni temu, pomeni, da bo šlo na volitvah v
               teh občinah, na tej vsiljeni občini, 5,9% ljudi, ali se bodo morda premislili. Ampak
               če imajo te podatke in ko vidijo te podatke - kolega Demšar, veliko je informacij,
               ampak jaz bi prosil, da druga stran tudi poda veliko informacij; mislim, da so v
               Kopru ljudje najbolj informirani, kaj se dogaja v tem prostoru, ker se toliko
               razpravlja o Kopru v vseh medijih, z vseh zornih kotov, eni tako, drugi drugače;
               civilne iniciative so angažirane, hodijo po terenu, operirajo s podatki. Mislim, da
               ljudje drugod niso toliko informirani, kot je vsak občan Kopra, od mesta pa do
               Zazida, ga ni! Iz tega naslov bi potegnil črto in bi rekel, ne, nove občine nočem,
               mestne ne dam, ker mi tako paše, ker če bo nadaljevala tako politiko, bom imel veliko
               koristi, za ohranitev poselitve in za razvoj prostora. Če pa mi bodo vsilili novo
               občino, bom ob pomemben del denarja. Ja, to so podatki. Če lažem - jaz bi prosil, bi
               izzval tudi ministra Grafenauerja, ali so ti podatki neresnični in ali je ministrstvo
               za finance tudi uspelo prepričati ljudi v drugačno situacijo, tako da jim bo vse
               cvetelo, kot pravi Rupar, da bo lepše, če bodo šli na svoje, ker denar ni vse, ampak
               je pomemben. Ljudje so rekli, denar je za nas pomemben. Zdaj ne more kolega Rupar
               trditi, da to ni prav, da se motijo, ker jim mi iz državnega zbora in ustavnega
               sodišča želimo bolje, kot oni sami vedo. Nenazadnje, v tej občini bodo živeli
               prebivalci Dekanov, Gradin in Gračišča, ne bo živel ne kolega Rupar, ne jaz, ne
               ustavni sodniki. Zato je razumljiv njihov odpor. Hvala.</p>
            </sp>
            <sp xml:id="SDZ2-Redna-13-1999-04-28.sp116">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Jurija za tretji krog replik. Iz četrtega
               kroga replik je na vrsti gospod Terčon.</p>
            </sp>
            <sp xml:id="SDZ2-Redna-13-1999-04-28.sp117">

               <speaker>DAVORIN TERČON:</speaker>

               <p>Hvala, gospod podpredsednik. Spoštovani! Moja replika velja v prvi vrsti gospodu
               Ruparju, pa še nekaterim razpravljalcem.</p>
               <p>Večkrat je bilo poudarjeno spoštovanje reda, zakonodaje in ustave. Jaz se, seveda,
               sprašujem, kje ste bili, kolegi poslanci na moji desni, ko je šlo za spoštovanje
               zakonov, ko smo delili občine, in kakšen interes vas je takrat vodil. Lahko le
               ugotovim, da je pri večini občin v Sloveniji, če bi gledali strogo zakonodajo,
               vprašanje, če so sploh zakonite, ker večinoma občine sploh ne spoštujejo kriterijev,
               ki so v zakonu zapisani, od števila prebivalcev naprej. Sicer pa je bila svojevrstna
               demagogija gospoda Ruparja že v njegovem prejšnjem nastopu, ko je naštel nekaj občin,
               ki veselo cvetijo, kjer so pretežno na oblasti strukture, ki so njim blizu. Torej, če
               se spomnim malo nazaj, v pretekle čase, bi to komentiral nekako takole: ko bomo pa mi
               na oblasti, in če boste nas volili, potem bo pa vse cvetelo.</p>
               <p>Nekateri govorci so izražali tudi prepričanje, da bo prišlo do nekakšnega kompromisa
               med odločbo ustavnega sodišča in voljo ljudi. Jaz se seveda sprašujem, kakšen je ta
               kompromis? Ne vem, kakšen kompromis bi lahko sploh bil. Ljudje so za to, da občina
               ostane celovita, odločba ustavnega sodišča govori drugače. Edini možen kompromis je v
               bistvu to, kar predlagamo predlagatelji tega zakona, da se občini Koper podeli
               posebni status.</p>
               <p>Tudi koroški poslanci so se odločili, da bodo vložili zakon o pokrajinah, čeprav v
               zakonodaji še nimamo definirano niti statusa, ustava samo predvideva pokrajine,
               vendar nimamo predvidevane funkcioniranja ne statusa pokrajin. Pa so se vendar
               odločili, da bodo vložili zakon o koroški pokrajini. Tudi to je en način, torej, da
               se država pod narekovaji, sprovocira, da se uredijo te stvari. Ravno tako se bi lahko
               uredil tudi primer posebnega statusa, torej, da bi čim prej prišli do posebnega
               zakona, ki bi opredeljeval občine s posebnim statusom.</p>
               <p>Če gledamo z vidika interesa države in vidika interesa lokalnega prebivalstva, ki ga
               tukaj mnogi zagovarjajo, tako imenovan interes predvsem manjših občin oziroma
               primestnih občin, ki naj bi nastale na območju občine Koper, lahko ugotovimo, da ni
               ne v interesu države, strogo finančno vzeto, niti ne v interesu teh prebivalcev.
               Simulacije, ki jih je kolega Jurij navedel, jasno pokažejo, da tudi bodoča občina
               Dekani bo iz državnega proračuna morala prejemati prek 130 milijonov finančne
               izravnave, katero državi ni potrebno plačati, če ostane občina Koper enotna. Kljub
               temu pa bodo v Dekanih oziroma v manjših občinah imeli nižji proračun, seveda gledano
               sorazmerno, kot ga lahko imajo na prebivalca in tudi v globalu v enotni občini Koper.
               Ta razprava bi bila lahko legitimna v obdobju, dokler nismo sprejeli novega zakona o
               financiranju občin.</p>
               <p>Takrat je namreč veljalo določilo, da mora vsak občina imeti povprečje porabe na
               prebivalca 90% od povprečne porabe zagotovljene porabe v Republiki Sloveniji. Tega
               določila sedaj ni. Sedaj dejansko je to v direktnem nasprotju z interesi teh
               prebivalcev.</p>
               <p>Na koncu bi rekel še to, da je več kot očitno, in ni važno katere besede bom
               uporabljal, ampak, da je več kot očitno, da gre za eksluzivno političen interes
               desno-sredinskih strank v slovenskem parlamentu. Te vidijo sigurno z delitvijo bodoče
               občine Koper priložnost, da se dokopajo politični glasov, do katerih se niso mogli
               dokopati ves ta čas. Modro bi vsekakor bilo kolegi, da bi prisluhnili volji
               prebivalstva.</p>
               <p>Na tak način pa ni treba, da sem vedeževalec, bo rezultat nasproten. Prebivalstvo bo
               še naprej ostalo zvesto svojim interesom in svoji odločitvi in vaš politični vpliv se
               ne bo povečal, kvečjemu obratno, zmanjšal.</p>
            </sp>
            <sp xml:id="SDZ2-Redna-13-1999-04-28.sp118">

               <speaker>PODPREDSEDNIK MIROSLAV LUCI:</speaker>

               <p>Hvala lepa. No, tudi gospod Terčon si je že nabral dve repliki, ampak prej moramo
               rešiti replike iz petega kroga. Gospod Ivo Hvalica, gospod Zagožen, gospod Jerovšek.
               Ivo Hvalica kot prvi.</p>
            </sp>
            <sp xml:id="SDZ2-Redna-13-1999-04-28.sp119">

               <speaker>IVO HVALICA:</speaker>

               <p>Hvala lepa, gospod podpredsednik. Torej zdaj, ko človek replicira, pravzaprav ne ve,
               komu bi repliciral, spoštovani kolegi. Jaz sem prišel sem sicer, da bi repliciral
               poslancu Ribičiču, verjetno pa zasluži večjo repliko še tisti, ki je bil za njim, še
               največjo pa gospod Davorin Terčon.</p>
               <p>Najprej, ja, dr. Ribičič, pravite, celo primorski poslanci. Ja, pa kaj smo mi? Kaj
               smo mi? Vi ste rekli "celo". To ste rekli. Ja, res je, celo primorski poslanci. Ja,
               očitno se ne morete kontrolirati, pa vam uidejo take.</p>
            </sp>
            <sp xml:id="SDZ2-Redna-13-1999-04-28.sp120">

               <speaker>PODPREDSEDNIK MIROSLAV LUCI:</speaker>

               <p>Spoštovani kolegi poslanci!</p>
            </sp>
            <sp xml:id="SDZ2-Redna-13-1999-04-28.sp121">

               <speaker>IVO HVALICA:</speaker>

               <p>Torej, poglejte, kakorkoli že, celo primorski poslanci. Zdaj bi začel, jasno, lahko
               od začetka, ampak jaz ne bi bil jaz, če ne bi šel mimo tega, pa vam poskušal malo
               drugače to zadevo povedati. Sam prihajam iz mestne občine Nova Gorica, tam sem tudi
               svetniki. Mestna občina Nova Gorica, kjer ste se vi strahovito upirali njeni delitvi,
               strahovito, dvakrat, v prvi rundi, v drugi rundi, kjer je po enem mandatu, prejšnjem,
               za štiri občine evidentno, da ne bi šle nazaj - pa jih vodi v glavnem, bomo kar
               pomislili, dve LDS, en takoimenovani neodvisni, eno SLS - niti pod prisilo, niti pod
               "šmajzerjem", kot se je reklo včasih, se ne bi vrnili nazaj v Novo Gorico, ker so
               ugotovili neke velike prednosti, ki jih imajo. In sedaj je še nova občina Šempeter,
               proti kateri ste zganjali takšno evforijo, da je bilo groza, letake trosili itd. Zdaj
               imate pa celo župana tam, in zdaj, ker je župan, ker se mu je prilepila ta zadnja na
               stol <stage>(tip-top ali ne vem kakšno lepilo, je ponavadi na takih stolih)</stage>, tudi njega ne
               boste odtrgali več od tam stran.</p>
               <p>In zdaj zopet preskočim. Poglejte, kakšne argumente se navaja za ta nenavadni zakon.
               Jaz pravim, da je nenavadni zakon, ker poseben status občine me spominja na poseben
               status svobodnega tržaškega ozemlja. Kar paralelo sem potegnil. Pa zakaj posebnost?
               Zakaj? Pa kaj so to neki drugačni ljudje zato, ker pijejo Refošk ali kaj? Kdo je pa
               to rekel, za božjo voljo? In posebnosti naj bi bile te, berem v obrazložitvi.
               Poglejte, naslednji dejavnik, obmejna lega. Tudi Nova Gorica, tudi Ilirska Bistrica
               pa še pa še, tudi Tolmin, pa ne vem kaj. Potem pravite, zgodovinski razlogi. Jasno,
               vsak lahko navede te zgodovinske razloge. Potem specifični prometni tokovi. Jaz ne
               vem, ali ti prometni tokovi gredo tako, po kakšnem takšnem valovanju ali gredo
               normalni kot vsi drugi, železnica, cesta, od morja pa samo navzven. Jaz ne vem, no!
               Potem posebna geografska oblikovanost območja slovenske Istre. Jaz ne vem. Mi bi
               lahko tudi rekli, Goriška Brda so specifična, enkratna oblikovanost, ampak nikomur ni
               padlo na misel, da bi zaradi tega morali imeti nek poseben status. Ampak višek, potem
               preskočim en kup stvari, demografska ogroženost posameznih območij. Ja, ljudje božji!
               Vidite, zdaj je pa to v kontradikciji. V mestni občini, ki ima nek višji status, kjer
               že samo ime definira ta višji status, govorite o demografski ogroženosti nekih
               območij. Očitno je nekaj. To demografsko ogroženo območje ne spada v to mestno
               občino. In tako dalje in tako dalje.</p>
               <p>Zato vas prosim, da nehajmo sejati te rožice. In kar je izjavil Davorin Terčon,
               <stage>(imam samo 12 sekund)</stage> ne, za to misel si bom vzel čas k drugi repliki, da jo bom bolj
               razvil. Hvala lepa.</p>
            </sp>
            <sp xml:id="SDZ2-Redna-13-1999-04-28.sp122">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Ivu Hvalici, ki je repliciral gospodu Ribičiču. Na četrti krog
               replik se je prijavil in bo povedal sam komu replicira, gospod Jože Zagožen. Potem je
               še Jerovšek. Potem imam tu že šesti krog, gospod Juri bo prišel na vrsto v sedmem
               krogu.</p>
            </sp>
            <sp xml:id="SDZ2-Redna-13-1999-04-28.sp123">

               <speaker>DR. JOŽE ZAGOŽEN:</speaker>

               <p>To so tako kot v Dantejevem peklu, v krogih. Hvala lepa, gospod podpredsednik.</p>
               <p>Kratko repliko bi dal profesorju ustavnega prava in poslancu gospodu doktorju Cirilu
               Ribičiču. On je nekako zaključil na koncu, da je stvar naše vesti, ali bomo
               spoštovali oziroma upoštevali voljo ljudstva ali voljo ustavnega sodišča, in da se bo
               tudi on kot profesor ustavnega prava tu zelo težko odločil, mi pa lažje, ker pač manj
               razumemo. Ali ne? Veste, gospod Ribičič, jaz upam, da vas vaši študentje tu niso
               slišali, ko ste to govorili. Namreč prvo dejstvo je, da gre tu za dve instituciji,
               referendum samo na enem delu ozemlja Slovenije, ustavno sodišče kot sodišče
               najvišjega akta države. Stvari seveda ne gre primerjati. Drugo, kar je, je pa to, da
               je bilo v razsodbi o referendumu o volilnih sistemih tako, da je na koncu ustavno
               sodišče razsojalo, katero vprašanje je dobilo največ glasov. Menim, da je stvar
               jasna, da to ni zdaj stvar naše vesti. Tudi znanja, tudi poznavanja, predvsem pa vaša
               dolžnost, da vi kot profesor, kot strokovnjak tu poveste strokovno meritorno rešitev,
               kajti s tem, ko ste rekli, da se bo vam težko odločiti, sem jaz že vse razumel. Se
               pravi, stroka pravi eno, srce pravi drugo. Tako nekako bo ta težava. Stroka pravi, da
               ima prav ustavno sodišče, srce in obveznosti do stranke pa pravijo, da je volja
               ljudstva na enem delu Slovenije. Tako, da takih profesorskih vprašanj dajati temu
               državnemu zboru, to je zelo delikatno. Stvar mora biti jasna. Jaz mislim, da je
               nesporno, da velja razsodba ustavnega sodišča. In če vi kot profesor ustavnega prava
               pravite, da strokovno to ni res, potem to povejte, ker to ni samo stvar vesti, ampak
               tudi stroke.</p>
               <p>Še drugo o izrednem statusu. Zakaj ga ne bi dobila tudi Solčava? Saj ima vse pogoje,
               je obmejna, ima Pavličevo sedlo, je turistična, tja hodi gospod Drnovšek in tako
               naprej, saj ima vse te pogoje. Zakaj ne? Tako, da ne prignati v tem parlamentu stvari
               do absurda. In prosim, da smo pri tem trezni, ko o teh stvareh razpravljamo. Hvala
               lepa.</p>
            </sp>
            <sp xml:id="SDZ2-Redna-13-1999-04-28.sp124">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Zagožnu. Replika na izvajanje gospoda Ribičiča, Jurija in Terčona,
               nekje v tem okviru se je prijavil tudi gospod Jerovšek.</p>
            </sp>
            <sp xml:id="SDZ2-Redna-13-1999-04-28.sp125">

               <speaker>JOŽEF JEROVŠEK:</speaker>

               <p>Hvala lepa. Repliciral bom gospodu Juriju, ki je v svoji repliki omenil, da so ljudje
               rekli, denar za nas ni pomemben, vse drugo je bolj pomembno.</p>
               <p>To sem si zapisal direktno. To ste vi rekli. Ne pozabljajte. Spretno menavrerirate,
               delate demagogijo, zganjate in zdaj ne veste, kaj ste govoril. Vendar v vsakem
               trenutku govorite drugače. Tudi tu, danes bistveno drugače govorite, kot ste govorili
               na parlamentarnem pridružitvenem odboru. O isti temi! O isti temi, ki ste jo prek
               italijanskih kanalov spravili v Evropo, da je bil ukinjen status mestne občine Koper.</p>
               <p>Ampak ljudem je denar še kako pomemben, ni pa edino pomemben. Ljudem je pomemben,
               saj vidijo, katera občina se dobro razvija, katera se ne razvija dobro. Tu ste prišli
               v kolizijo sami s seboj. Hočete dobro, hočete, da se bo okolica koprščine razvijala.
               Imate tak proračun in tako je očitno tudi do sedaj bilo. Okolica je nerazvita in
               zaostaja in se izseljuje. To je primarni interes. Vendar za vas pa ni denar pomemben.
               To se je videlo jeseni, ko smo razpravljali, ko ste se v trenutku premislili, ko ni
               šla prva varianta, da koprska občina ni več mestna občina, ampak je navadna občina,
               ki bi izgubila 200 milijonov, denar vam ni bil pomemben. Danes vam tudi ni pomemben.
               Morate speljati tako lokalno samoupravo, ki ima s koprsko okolico posebne interese,
               ki niso v dolgoročnem interesu te države ali Slovenije.</p>
               <p>Za vas ni pomemben denar, ker denarja imate za take projekte, katere imate v mislih
               in ki so v ozadju, dovolj. Imate financerje. Verjamem! Bogato vas bodo poplačali za
               take načrte. Vendar tudi to po mojem ni res, kar ste danes govorili, da bi v slučaju,
               da občina Dekani, nastane, dobila tista občina bistveno manj. Pred 2 mesecema je bil
               objavljen izračun v časopisu za tisti variantni predlog, ko bi nastale 4 občine.
               Mislim, da so bile 4. Tam je bilo jasno napisano, da bi v tem primeru te 4 občine
               dobile v skupnem 280 do 300 milijonov več kot dobijo sedaj v enotni koprski občini.</p>
               <p>Gospoda Trofenika ni tu, potem sem ga naslednji dan vprašal. Rekel je, to je res,
               ampak to tudi ni prav, ker bo šlo iz proračuna. Vendar okoliške občine bodo dobile
               bistveno več in se bodo boljše razvijale. Zato, ker tudi ljubljanska okolica, ko so
               bili nekoč v isti občini, in vsi ugotavljajo, da se sedaj boljše razvijajo, čeprav so
               v strašno bogati Ljubljani živeli. Velik brat navadno nima milosti in posluha za
               okolico. Tako je!</p>
               <p>Ne govorite to, kar ljudem med vrsticami lansirate in potem prinesete nazaj. To pa
               ljudje govorijo. To je lansirano. To je lansirano in sedaj govorite o ne vem koliko
               manj denarja, krajevna skupnost oziroma tista okolica se bo gotovo boljše razvijala.
               Če bo šlo del koprskega denarja v proračun, je pa to tudi dobro. Vendar vaši interesi
               so čisto drugačni. Hvala.</p>
            </sp>
            <sp xml:id="SDZ2-Redna-13-1999-04-28.sp126">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Jerovška na četri krog replik. Sedaj
               prihajajo replike na izvajanje gospoda Terčona. Gospod Rudolf Petan, gospod Rupar,
               gospod Demšar.</p>
            </sp>
            <sp xml:id="SDZ2-Redna-13-1999-04-28.sp127">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! K repliki me je spodbudil gospod
               Terčon, ker mislim, da je povedal res tisto pravo resnico ali pa je zadel s kladivom
               na žebelj. Namreč, rekel je, kje ste bili, gospodje s te strani, ko smo se odločali o
               majhnih občinah. Točno! Ampak jaz imam drugačno vprašanje. Verjetno se boste
               spomnili, da sem tudi sam osebno, in to ne samo enkrat, omenil, da je vlada Republike
               Slovenije sprejela kriterije za delitev na manjše občine, se pravi, za novo lokalno
               samoupravo; tam je 5.000 prebivalcev, organizirano osnovno šolstvo, otroško varstvo,
               zdravstvo, pošta in tako naprej. Zdaj vas pa vprašam, ali ni vlada pripravila tistega
               osnovnega predloga - mislim, da je 20 ali 22, lahko da je bilo tudi več ali manj, za
               kar me ne prijeti za besedo - predlog novih občin. Tam je bila tudi občina s 600
               prebivalci, ki se izloči iz občine, ki ima 2.000 prebivalcev. To se pravi, kje je
               zdaj izvirni greh? Izvirni greh je pri vladi; in kdo ima večino v tej vladi, mislim,
               da je to tudi ta vrsta tu nekje. Konec koncev niti ni pomembno. Ampak ne postavljati
               vprašanja nam, ki sedimo na tej strani, kje ste bili takrat. O, ja, saj smo vas
               opozorili, o, ja, tudi mi smo hoteli imeti najprej zakon o financiranju občin, vendar
               to ni šlo skozi. Najprej delitev, da ljudje ne vedo, za kaj gre, da je čim bolj
               zamegljeno, potem pa se bomo pogovarjali o financiranju. Tako, da tu gospodu Terčonu
               lahko kar odgovorim, da naj vprašanje naslovi mogoče kar nase, na svojo poslansko
               skupino, kje so bili, ko je vlada pripravljala predlog za takšno delitev občin. To je
               pač izvirni greh; in ko narediš en prestopek, potem pa imajo čisto vse krajevne
               skupnosti v Sloveniji pravico, da imajo svojo občino. Ampak prvi korak je naredila
               vlada.</p>
               <p>Sedaj pa gremo na ta ljubi predlog zakona, ki nima krovnega zakona. Gospod Terčon je
               zabil še en žebelj. Rekel je, da so se koroški poslanci odločili in pripravljajo nek
               zakon oziroma bodo vložili zakon o pokrajinah, da hočejo imeti svojo pokrajino,
               četudi še ni krovnega zakona. Poglejte, gospodje, saj o tem vam ravno govorim in vas
               prepričujemo! Ker ni zakonske podlage za posebni status občine, ne more občina dobiti
               posebnega statusa. Ker če naredimo eno izjemo, jih lahko naredimo deset, dvajset.
               Zakaj pa potem ne bi naredili izjeme še pri pokrajinah pa, ne vem, še kje drugje.
               Navsezadnje se lahko pojavi posebni status za tistega, ki ima aerodrom, za tiste, ki
               so obmejna občina, za tistega, ki ima Postojnsko jamo, za tistega, ki ima begunski
               center - vse to so izjeme, gospodje! Če naredimo izjemo pri enem, zakaj pa drugi ne
               bi imel te pravice? Tako se vprašajmo. Če pravice veljajo za enega, veljajo za vse.
               Tisto, da smo po ustavi vsi enaki in imamo enake pravice, je v redu; tudi tu jih
               lahko imamo, to je praktični primer, pa začnemo to tudi na praktičnih primerih
               upoštevati. Potem tudi glasujmo tako, kot govorimo!</p>
               <p>Navsezadnje, ko toliko govorimo o tej novi občini, ki bi nastala še iz sedanje
               občine Koper, ki bo imela nižji proračun, ki bo imela nižjo porabo, vas vprašam, kako
               je to mogoče, da bo edino ta občina med 150 občinami v Sloveniji imela nižjo porabo,
               vse ostale bodo imele pa višjo? To se pravi, da nekaj ne "špila" v tistem podatku,
               koliko ta občina sedaj dobi; seveda, ker je to ena in ista struktura, ki pripravlja
               ene in druge podatke, potem pa, ne vem, ali prepriča ljudi, da je zadeva takšna, da
               bi manj dobili. Kje pa piše, da bi dobili manj? Iz izkušenj vem, da se ne da
               izračunati, koliko neka celotna občina daje za določeno krajevno skupnost; tega
               enostavno ni mogoče. Ampak v tem primeru nekaj ne štima.</p>
               <p>To, kar sem govoril - da zaključim, preden se mi čas izteče - bom povedal tisti
               stavek, ki sem ga prej povedal, pri predhodni repliki: spoštovanje ustave,
               spoštovanje zakonodaje, spoštovanje inštitucij, edino to lahko ima za posledico nek
               napredek. Gospod Terčon je lepo povedal, tudi za pokrajino. Ja, sedaj občina poseben
               status, pa pokrajina, pa še kaj drugega. Kam to pripelje, če imamo samo eno
               anomalijo, če samo pri enem zakonu, na enem področju nekje odstopamo? Zato se ne da
               odstopati. Potrebno je spoštovati ustavo in zakonodajo. Ker ni krovnega zakona za
               poseben status, ga tudi ta občina, žal, ne more dobiti. Ko ga bomo pa imeli, v redu,
               se bomo pa lahko pogovarjali. Strinjam pa se, da se ve, kdo bi ga moral pripraviti,
               in če ga ni, kdo je eventualno za to odgovoren ali kriv, kakršenkoli izraz pač pri
               tem uporabim. Ampak dokler je zakonodaja takšna, moramo takšno spoštovati, ker sicer
               se nam red, pa naj bo to pravni, ustavni, poruši na glavo. Tega pa verjetno nihče ne
               želi. Hvala lepa.</p>
            </sp>
            <sp xml:id="SDZ2-Redna-13-1999-04-28.sp128">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Naslednjo repliko bo imel gospod Pavel Rupar, nato gospod Demšar.</p>
            </sp>
            <sp xml:id="SDZ2-Redna-13-1999-04-28.sp129">

               <speaker>PAVEL RUPAR:</speaker>

               <p>Hvala, predsedujoči. Imam repliko na izvajanje gospoda Terčona.</p>
               <p>Zelo je zadel bistvo, zakaj ta borba, kot je rekel gospod Ribičič, desna pa tukaj
               leva. To sem ugotovil iz njegovih uvodnih besed, ko je rekel, ja, Rupar je našteval
               tiste občine, v katerih ima ta asociacija svoje župane, in te sedaj cvetijo in so
               uspešne. No, potem sem jaz želel iz drugih mestnih občin poiskati tiste občine, ki so
               se izločile, pa kjer so župani druge asociacije. A veste, da ga nisem našel? Veste,
               da ga nisem našel! V vseh bivših ljubljanskih ali pa sedanjih obljubljanskih občinah,
               Dol, Ig, Medvode, Polhov Gradec, Vrhnika, ne najdem nobenega župana, ki bi bil
               kandidat leve strani. Tu je srž vaše borbe, tu je temelj vaše bitke. Bojazen, da bodo
               obkoprski občini dobile župane, ki izhajajo iz te strani nasprotne asociacije. Samo
               to je edina bojazen, ki vas naganja k temu, da vztrajate tako hudo.</p>
               <p>In potem sem iskal še naprej in našel sem še eno zelo zanimivo paralelo, zelo
               zanimivo. Poglejte, vsi podpisniki tega zakona, ki je danes v obravnavi, ste tudi
               podpisniki zahteve za ponovno presojo ustavnega sodišča za spremembo volilne
               zakonodaje. Ali vidite, kje je skupni imenovalec? Bojazen izgubiti primat neke, bom
               rekel, kontinuitete na nekem področju. Ste šli v bitko za celo državo, vam je ustavno
               sodišče to zavrnilo, greste v bitko za manjše dele te naše domovine, greste v bitko
               za Koper. Koliko vam bo to uspelo, jaz ne vem. Če vam bo, pa še enkrat poudarjam, je
               protiustavno in je protizakonito. Zakaj ne greste v ponovno presojo ustavnemu
               sodišču? Zakaj ne greste še enkrat v to zadevo, tako kot ste šli pri volilni
               zakonodaji? Preprosto zato, ker veste, da boste vnaprej izgubili in to je bojazen, to
               je tista bojazen, ki vas navdaja, ki vas žene naprej k temu vztrajanju, tudi v tistih
               zakonih, sprejem tistih zakonov in tistih sklepov, ki niso v skladu niti z ustavo,
               niti z veljavnimi zakoni. Hvala.</p>
            </sp>
            <sp xml:id="SDZ2-Redna-13-1999-04-28.sp130">

               <speaker>PODPREDSEDNIK MIROSLAV LUCI:</speaker>

               <p>Hvala. Naslednja replika, gospod Demšar. Nato pa replike v sedmem krogu gospod Juri,
               gospod Ribičič.</p>
            </sp>
            <sp xml:id="SDZ2-Redna-13-1999-04-28.sp131">

               <speaker>VINCENCIJ DEMŠAR:</speaker>

               <p>Repliciram gospodu Terčonu, ko je rekel, kako smo pri ustanavljanju občin pred časom
               glasovali. Iz evropske listine lokalne samouprave bom prebral odstavek, ki mislim, da
               zadosti pove, zakaj smo nekateri tako glasovali. Torej jaz priznam, da pri teh
               stvareh včasih gre za to, da človek pobere iz kakšnega teksta tisti del, ki mu bolj
               odgovarja, ampak mislim, da če citiram tu evropsko listino lokalne samouprave, v
               kateri piše takole: "Cilj evropske listine lokalne samouprave je zagotoviti skupne
               evropske standarde za opredeljevanje in varovanje pravic lokalnih oblasti." V
               nadaljevanju, mislim, da je silno pomemben ta podredni stavek, ki pravi takole: "Ki
               pomenijo državljanom najbližjo raven uprave in jim omogočajo učinkovito udeležbo pri
               oblikovanju odločitev v njihovem vsakdanjem okolju." Torej, ko sem glasoval o občinah
               doslej, sem se držal načela, da naj lokalne oblasti omogočijo najbližjo raven uprave
               in pa učinkovito udeležbo pri oblikovanju odločitev v vsakodnevnem življenju.</p>
               <p>Ko sem dobil podatke, kako je bilo z občinami na Primorskem, pa bom tu prebral samo
               za Koper. To je delala docentka dr. Duša Krmelj-Umek iz pokrajinskega arhiva v Kopru.
               Jaz verjamem, da ste to tudi ostali dobili.</p>
               <p>Leta 1854 je bila Kresija Pazinska deželna sodnija tržaška Kresija sodnija Rovinska
               in takrat 1854 leta so bile občine tako. Jih bom prebral tako kot so napisane v
               tistem času poimenovane: Svet Anton, Boljunc, Boršt, Koper, Karkovce, Čubed,
               Kristolje, Černi Kal, Dolina, Gročana, Šmarje, Mile, Marezeg, Osp, Očisla s sedežem v
               Klanicu, Pomijan, Plavlja, Podpečjo, Rizmanje, Čerušje, Pasja vas v oklepaju Dekani.</p>
               <p>Leta 1910 so občine v sodnem okraju naslednje: Koper, Dekani, Dolina, Marezige,
               Mile, Očisla-Klanec, Pomjan.</p>
               <p>Leta 1923 pod Italijo: občine Koper, Herpelje, Kozina, Marezige, Pomjan, Dekani.</p>
               <p>Leta 1952 v okraju Koper, občine naslednje: Dekani, Izola, mestna občina Izola
               okolica, Koper mestna občina, Koper okolica, Marezige, Šmarje, Piran, Sečovlje,
               Portorož. Torej 10 občin v okraju Koper.</p>
               <p>Leta 1955 jih res ni več, samo še občine: Izola, Koper, Piran, potem so pa tiste v
               ozadnju: Divača, Hrpelje, Ilirska Bistrica, Pivka, Postojna, Sežana.</p>
               <p>Torej do takrat, ko so nastale velike občine, vidimo, da so ti kraji imeli svoje
               občine, in v stilu to, kar nam pravijo naj z evropsko listino lokalne samouprave
               ponovno dobijo. To gospod Terčon, ko smo glasovali, jaz sem glasoval na osnovi tega,
               kar piše v tej listini in poskušam biti evropski, ne samo zaplankarsko samo
               škofjeloški. Hvala lepa.</p>
            </sp>
            <sp xml:id="SDZ2-Redna-13-1999-04-28.sp132">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Demšarja gospodu Terčonu. Sedaj prehajamo na
               sedmi krog replik. Gospod Juri, replicira. Bom sam k repliki približno povedal, ne
               vem točno pri kateri repliki je dvignil roko.</p>
            </sp>
            <sp xml:id="SDZ2-Redna-13-1999-04-28.sp133">

               <speaker>AURELIO JURI:</speaker>

               <p>Velikim kolegom bi repliciral. Ampak bom izločil samo nekaj. Ne bom skušal
               polimizirati. Bom le pojasnil določene stvari.</p>
               <p>Kolegu Hvalici! Demografska ogroženost nekih območij, ki je seveda v utemeljitvi
               tega predloga zakona, pravi naslednje: "Mestna občina Koper kljub temu, da veliko
               sredstev iz občinskega proračuna namenja razvoju podeželja, še vedno ima dober del
               svojega prostora v zaledju, ki je še vedno demografsko ogroženo". Iz tega naslova
               črpa tudi določene finance iz republiških skladov, CRP-ov in tako naprej.</p>
               <p>Sem pa dejal, da statistika kaže, da že 12 let se ti kraji več ne praznijo, ampak
               polnijo. Imamo 23 krajevnih skupnosti, od tega 22 podeželskih se polnijo in ne
               praznijo, kot napačno navaja kolega Jerovšek. To ne pravim jaz, to pravi statistika.
               Pojdite pogledati, kakšni so podatki poselitve, koliko mladih ljudi ali starih ostaja
               ali se vrača na podeželje, si izgradi hišo in tam stanuje in živi. Tako, da ta trend
               se beleži letno že 12 let. Res, da so določene vasi bile po vojni izpraznjene, ampak
               za to nisem jaz kriv. Delamo vse, delajo vse na občini, da se to stanje popravi.
               Rezultati so tu, iz tega naslova tudi predlagamo, da ostane taka organiziranost, ker
               rezultati so učinkoviti.</p>
               <p>Posebni status smo rekli je izhod v sili, zato da se pripravi nov pravni temelj, na
               osnovi katerega bodo morda tudi na ustavnem sodišču ponovno presojali o tej zadevi.
               Ker nas je odločba spravila v zadrego, ki se je ne da enostavno rešiti s tem, da se
               občino razdeli kot to predlaga vlada. Ker je to v odločnem nasprotju s pričakovanjem
               ljudi.</p>
               <p>Kolegu Jerovšku! Samo svetoval bi mu, če se ne more sam podučiti, da se da od nekoga
               podučiti, ki te stvari pozna. Poglejte, ko govorimo na pamet o 300 milijonih, 300
               milijonov, bo prihajalo, če bomo razdelili sedanjo mestno občino Koper na štiri
               občine, na prostoru mestne občine Koper iz tega, sem že prej dejal, dobiček bodo
               imeli tisti, ki bodo živeli v mestni občini Koper, ne pa na podeželju. Kljub 300
               milijonom, če bi imeli štiri občine nove, bi te nove občine v zaledju imele manjšo
               primerno porabo kot je danes dejanska poraba. Nisem vam pripovedoval pravljic, lahko
               to preverite pri finančnem ministru. Torej, ne bo prišlo več denarja za podeželje,
               ampak podeželje bo dejansko imelo manj, ker nima lastnih virov in kljub finančni
               izravnavi bo nižje, kot je danes dejanska poraba v tem prostoru. Če nam to ni jasno,
               naj se nas bog usmili. Poglejte, je stvar zelo preprosta. Vzemite papir, račune in
               dajte to izračunati. Ne se smehljati. Kolega Hvalica pojma nima o lokalni samoupravi,
               kljub temu, da je v občinskem svetu, govori na pamet, ker ne pozna podatkov.</p>
               <p>Poglejte, kako bi občina Dekani imela manj od ostalih 150 občin. Ja, zaradi tega,
               ker do sedaj je znotraj mestne občine Koper bilo namenjenih več sredstev, kot bo
               dobila po novem. Kako se to drugje dela, ne vem. Ampak očitno tam, tiste krajevne
               skupnosti, ki so bile deležne manjše porabe znotraj prejšnje občine, so se odcepile
               in primerna poraba jim je prinesla nekaj več, to se pa ne bo zgodilo v tem primeru.
               Mislim, dajmo se to podučiti, pa če sami ne zmoremo, dajmo si pomagati s predstavniki
               vlade, da nam razložijo, kako te stvari gredo. Kolega Jerovšek, po skoraj treh letih
               parlamentarizma in seveda ukvarjanja z lokalno samoupravo bi se moral te stvari
               naučiti. Mislim, da to je osnovno pravilo tega, kar tu počnemo. Hvala.</p>
            </sp>
            <sp xml:id="SDZ2-Redna-13-1999-04-28.sp134">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Naslednja replika za šesti krog replikantov je gospod Ribičič. Potem se
               pa pripravijo Demšar, Hvalica, Rupar, Jerovšek.</p>
            </sp>
            <sp xml:id="SDZ2-Redna-13-1999-04-28.sp135">

               <speaker>DR. CIRIL RIBIČIČ:</speaker>

               <p>Spoštovani! Potrudil sem bom, da bom na ta način repliciral, da ne bom povzročal
               novih replik. Najprej opravičilo gospodu Hvalici, samo potrditi sem hotel zaradi
               tega, da ne bi bila potrebna formalna replika, sem hotel potrditi, da me resnično
               čudi, da ravno iz Primorske pridejo takšna stališča.</p>
               <p>Drugo je opravičilo dr. Jožetu Zagožnu. Zdaj ga ni tukaj, ampak da ne bi ostalo
               tukaj v zraku, da sem jaz rekel, zakaj se bo težje meni opredeliti kot drugim. Zato,
               ker sem profesor, zaradi tega, ker dajem večjo težo ustavi, odločbam ustavnega
               sodišča, ker skušam tudi takrat, ko stroka zelo ostro kritizira odločbe ustavnega
               sodišča, na takšen način reagirati, da to ne bi zmanjševalo z ustavo opredeljene
               vloge najvišjega varuha ustave. Imam pa kljub temu pomisleke, skratka odločam se
               zaradi te strokovne pozicije in univerzitetne pozicije težje kot drugi, od katerih bi
               pričakoval, da bodo večjo težjo dali srcu kot je on rekel oziroma volji ljudi in
               manjšo težo strokovnim argumentom iz dveh razlogov. Prvič zaradi odločitve ljudstva,
               ki je bila večkrat ponovljena in je 10:1, 9:1, ne pa neko drugačno razmerje. In
               drugič zaradi tega, ker smo mi kot državni zbor po ustavi ljudsko predstavništvo,
               predstavniški organ ljudstva in ni poverjeno ustavnemu sodišču, da pozitivno odloča,
               ampak da postavlja meje, ustavne meje našemu delovanju, ampak to meje, ki so
               postavljene v ustavi, ne v odločbah ustavnega sodišča.</p>
               <p>To, kar je gospod Demšar govoril, o evropski listini lokalne samouprave, bi moral
               replicirati v tem smislu, da ta evropska listina izhaja iz situacije v vseh razvitih
               evropskih državah, kjer imajo razvit regionalizem in resnično obravnavajo občino kot
               najmanjšo enoto, ki je najbližje ljudem, ampak imajo ob tem še širšo lokalno
               samoupravo. To je izrecno rečeno tudi v evropski listini lokalne samouprave, čeprav
               bolj mimogrede; se pa pripravlja posebna, ki je tik pred sprejemom, evropska listina
               regionalne samouprave, ki o tem obsežneje govori. To omenjam zaradi tega, ker mislim,
               da se tu da iskati kompromis. Jaz ne mislim, da je končna rešitev ta rešitev, ki jo
               imajo danes v Kopru, ali da je to nek projekt za leto 3000 ali kaj takšnega; jaz
               mislim, da bo tu moralo priti do sprememb. Razumem pa prebivalce Koprskega, da ko
               nimamo pokrajin, ko nimamo regionalne organiziranosti, je veliko bolj vprašljivo in
               občutljivo oblikovanje manjših občin. Zanimiv je bil tudi podatek gospoda Demšarja.
               Jaz se tako na pamet tega nisem spomnil, ampak takrat, ko je bilo deset občin na tem
               območju, je bil tudi okraj Koper. Po ukinitvi okrajev je prišlo do organiziranja
               večjih občin, čeprav se je ta proces začel že v 50. letih. Ampak to ima zvezo.</p>
               <p>Skratka, konstruktiven kompromis, ki bi presegel nasprotja, o katerih danes
               govorimo, bi bilo hitro in učinkovito ustanavljanje pokrajin in potem prilagajanje
               celotne mreže občin temu dejstvu.</p>
               <p>Pa še zadnje. Gospod Petan je rekel, da je vlada kriva, da je ona predlagala takšno
               in drugačno mrežo občin. Iz odločbe ustavnega sodišča izrecno izhaja, in bi rad,
               čeprav sem v opoziciji, bil tukaj pošten do vlade, da ni prišlo do oblikovanja
               protiustavnih občin na predlog vlade, v nobenem primeru, ampak vedno na predlog
               amandmajev poslancev državnega zbora, in da to velja za Osilnico, za Sveti Jurij, za
               Zavrč, Juršince, Dornavo in mislim, da enako velja tudi za Koper. Noben sporen
               predlog ni bil predlagan s strani vlade. Hvala lepa.</p>
            </sp>
            <sp xml:id="SDZ2-Redna-13-1999-04-28.sp136">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Sedaj ima besedo za repliko gospod Demšar. Gospod Demšar, vi še vedno
               čakate na razpravo, neomejeno.</p>
            </sp>
            <sp xml:id="SDZ2-Redna-13-1999-04-28.sp137">

               <speaker>VINCENCIJ DEMŠAR:</speaker>

               <p>Repliciram gospodu Aureliu Juriju v tistem smislu, ko pripoveduje, koliko manj bi
               dobile te nove občine, če bi nastale, v primerjavi s sedanjo občino. Pa bom tu raje
               vprašal, zato da bomo vedeli, kaj to pomeni.</p>
               <p>Prvič, gospod Aurelio Juri, ali mi lahko poveste, koliko občina Koper daje za
               deponijo, ki jo imate tam na koncu, kjer se gre skozi Sv. Anton? Namreč, tiste ceste
               ste se komaj sedaj dobro lotili, tam skozi tiste kraje - koliko časa ste vozili gor.
               Ampak zdaj me zanima, koliko tisti ljudje - zdaj ne vem, ali so to krajevne
               skupnosti, lahko je to ena osnova, lahko da so vasi, lahko pa je tudi drugače, ker
               vem, da je to zelo različno - dajete neke, recimo temu, odškodnine za to deponijo?</p>
               <p>Kot drugo me zanima, kdo ima zaslužek od kamnoloma? Ko se peljemo iz Črnega Kala, iz
               Vrha nad Črnim Kalom mimo Črnega Kala, vidimo nad železnico ogromen kamnolom. Mi
               lahko poveste, kdo ima dohodek od tega kamnoloma? Potem me zanima, koliko bo občina
               Koper kasirala sedaj, ko bo <stage>(mislim, da je bilo rečeno, da bo ta teden)</stage> vlada
               sprejela lokacijski načrt za avtocesto mimo Dekanov. Zanima me, koliko ali kaj bo
               dobila občina, ali bo dobila krajevna skupnost, ali bo dobila neka vas, torej gre za
               ustanovo, ne za tisto, kar bi posamezniki prodali, oziroma bi bili prisiljeni prodati
               zemljišče, ampak zanima me, ali bo občina od tega kaj dobila. To pa sprašujem zaradi
               tega, ker mi je zadnjič nek župan povedal, da bo ravno zaradi avtoceste podvojil svoj
               proračun. Tako je povedal. Javno je to povedal. In zdaj me zanima, ali boste vi v
               občini Koper kaj dobili, pa koliko kot ustanova, ne kot tisti posameznik od prodaje
               zemljišč. Ko mi boste to povedali, potem bomo pa mi sešteli koliko je tega denarja,
               pa bomo videli, ali še kaj veliko zmanjka do tam, kot ste rekli, koliko manj bodo
               dobile v primerjavi potencialno nove občine. Bomo videli, ali bodo te občine ob
               kamnolomu, ob deponiji, avtocesti in še čem, ne vem, morebiti tudi lahko ob lovu, jaz
               poznam, da je dohodek lovcev kar lep, vsaka lovska družina gradi svoje krasne domove,
               naj ga kar ima, jaz nisem nič proti, vem, da je tudi to dohodek tam okoli zaledja
               proti Movražu, verjamem, da so tam čudoviti predeli.</p>
               <p>Potem pa še nekaj. Gospod Juri, rekli ste, že dvanajst let statistika kaže, da
               demografsko to spet pozitivno narašča. Lahko statistika. Pojdite v Gračišče, gospod
               Gasparini je tu, ko sva se srečala, kateri dan sva se, se niti natančno ne spomnim,
               vem, da sva se srečala lansko leto, ampak on ve, da sem tam z ljudmi govoril in so
               povedali, da se prazni, da otrok ni. Sedaj me pa zanima, vi pravite, statistika
               pravi, da narašča, meni pa ljudje v praksi rečejo, da ne. Gospod Aurelio Juri, ali mi
               boste odgovorili na ta vprašanja, če mi lahko, če ne pa tudi jutri, jaz verjamem, da
               danes sploh tega ne bomo še končali. Hvala lepa.</p>
            </sp>
            <sp xml:id="SDZ2-Redna-13-1999-04-28.sp138">

               <speaker>PODPREDSEDNIK MIROSLAV LUCI:</speaker>

               <p>To je bila replika gospoda Demšarja. Repliko na izjave gospoda Jurija ima gospod
               Hvalica.</p>
            </sp>
            <sp xml:id="SDZ2-Redna-13-1999-04-28.sp139">

               <speaker>IVO HVALICA:</speaker>

               <p>Hvala lepa. Težko se je oglasiti taki repliki, ko te nekdo apriori tako
               diskvalificira: nimate pojma. Jaz imam nekaj pojma. Aha, zdaj je pokazal samovšečni
               župan, ki ima še zdaj dolgove do računskega sodišča. Vidite, imam pojma, imam tudi
               odnos do teh stvari. Vi pa nimate pojma, kako se morate obnašati do ustavnega sodišča
               in do računskega sodišča. Kolikor vem, za enkrat javnost še ni bila obveščena, da bi
               vi vrnili tisto, kar ste dolžan, nazaj občini. Dajte mi najprej razčistiti ta pojem
               potem bomo ugotovili kdo ima več pojma.</p>
               <p>Začeli ste pa vi s to zadevo. Gospod Aurelio Juri! Sicer pa toliko pojma imam. V
               prejšnjem mandatu sem bil član komisije za lokalno samoupravo in dokler ni odstopil
               gospod Ribičič, sem bil celo pod njegovim predsednikovanjem. To se pravi, če nimam
               pojma, je kriv. Ni kriv samo učenec, tudi učitelj. V drugem mandatu sem v državnem
               zboru, v drugem mandatu sem v mestnem svetu. Seveda smo pa mi v mestnem svetu občine
               Nova Gorica navadni ljudje. Vi ste geniji v Kopru, ki imate pojem, zato tudi taka
               hotenja. Vi ste nadljudje. Vi imate pač pojem o tem.</p>
               <p>Ne vem, kaj bi še lahko rekli o tej zadevi, predvsem bi se morali zamisliti Koprčani
               nad dejstvom, kako vi vztrajate na tem, da mejite na drugi strani na občini Milje in
               Dolina. To nista ena občina, to je še kup občin, tja do Devin na Brežinah. Ampak vi
               vztrajate na tem in se greste evropskost. Tu tožite in ste zatožili v pridruženem
               odboru tako rekoč slovensko državo, ki da razdvaja Koper in ste nosili transparente,
               smo proti delitvi Kopra in take neumnosti. Kdo vam ga hoče razdeliti? Kosati se ne
               da. Saj to ni torta! Ampak opravljanje tega območja, mora dobiti evropskost, samo to.
               Samo za to gre. Ali ve Robeto Speciale ob vsem spoštovanju tega evropskega poslanca -
               ali ve, da koprska občina ne meji na tržaško občino, pač pa na Dolino in Milj. Ali
               ve? Verjetno, da ne ve, to ste preskočili. To verjetno vam ni bilo najbolj po godu.
               Seznanili ste ga pač v skladu z vašimi interesi in če je že... Malo časa... Ampak, če
               je že gospod Terčon rekel, kakšni so naši cilji, potem povem, kakšni so vaši. Še
               vedno bi radi absolutno obvladovali vse od ultra kvalitetnega dela samega urbanega
               jedra do, kot vi pravite v obrazložitvi zakona, demografsko ogroženih območij. To ne
               gre skupaj - ne organsko in tudi ne politično, ne gre. Hotenja tistega, ki je
               demografsko ogrožen, so drugačna od tistega, ki se šopiri v mestnem jedru - in o tem
               bi morali razmišljati. Hvala.</p>
            </sp>
            <sp xml:id="SDZ2-Redna-13-1999-04-28.sp140">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Torej, še vedno smo pri predlogu zakona o spremembi in dopolnitvi zakona
               o ustanovitvi občin ter njihovih območij. Repliko imata še gospod Rupar in gospod
               Jerovšek. Prosim, da navedete, komu replicirate in vsebino replike.</p>
            </sp>
            <sp xml:id="SDZ2-Redna-13-1999-04-28.sp141">

               <speaker>PAVEL RUPAR:</speaker>

               <p>Gospod predsedujoči, bom zelo kratek. Gospod Aurelio Juri, vam je namenjena replika.</p>
               <p>Ves čas ponujate ljudem in tudi nam neko čarobno formulo financiranja, po kateri naj
               bi bilo denarja manj, če bi spoštovali odločbo ustavnega sodišča. Osebno vas
               sprašujem in vas lepo prosim, na osnovi česa ste vi prišli do teh podatkov? Po kateri
               formuli ste vi izračunali to, kar ste nam tu ponudili? Lepo bi vas prosil v imenu
               marsikoga, razložite nam ta svoj izračun, pokažite nam, kako ste do teh rezultatov
               prišli. Ampak osebno zelo, zelo dvomim v te izračune. Osebno tudi dvomim, da se to
               upate narediti, ker vam bomo mimogrede, tudi z levo roko, dokazali, da ste se zelo
               zmotili in da so vaši izračuni samo na osnovi demagogije in zelo zavajajoči. Izračuni
               bodo pokazali popolnoma nekaj drugega, popolnoma drugo sliko, kot jo vi in vam
               sorodni ponujate slovenski javnosti.</p>
               <p>Cirila Ribičiča sicer ni tu, ampak prej sem zastavil eno vprašanje: kaj, če je na
               referendumu izglasovano, da si neka občina dovoli vzeti iz državnega proračuna 10
               milijard tolarjev? Ali je potem volja ljudstva ali je ustava in zakon tisti, ki ga
               moramo upoštevati? Hvala.</p>
            </sp>
            <sp xml:id="SDZ2-Redna-13-1999-04-28.sp142">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Ruparja. Repliko ima gospod Jerovšek, nato pa
               želi replicirati še gospod Juri.</p>
            </sp>
            <sp xml:id="SDZ2-Redna-13-1999-04-28.sp143">

               <speaker>JOŽEF JEROVŠEK:</speaker>

               <p>Hvala lepa. V vsakem krogu gospod Juri bolj jeguljasto spreminja utemeljitve, ker je
               v vsakem krogu to težje. Sedaj smo, izgleda, že proti devetemu krogu, torej nas je
               spravil vse skupaj že v pekel, po Danteju.</p>
               <p>Ena od takih je, ker je težko združiti tisto tezo, da je bilo do sedaj strašno v
               redu in je periferija samo napredovala in je v enem letu dobila 140 milijonov več,
               kot bi dobila po normalni lokalni samoupravi v Sloveniji, ker pa se občine vidno
               razvijajo - vidno, ne zaostajajo! - in potem se je treba začeti braniti pa obračati.
               Saj so rezultati, ampak v obrazložitvi piše: "nekatera območja dosedanje mestne
               občine Koper so tudi demografsko ogrožena. Evo ti! Ko je treba utemeljiti nekaj, se
               tako napiše, potem se pa kot jegulja zvijamo levo, desno in mi se naj podučimo.
               Dobro, mi smo se pripravljeni podučiti, pa pojma nimajo, ti poslanci - pa so naši
               župani zelo uspešni, vsi so bili v prvem krogu izvoljeni, pa pojma nimajo, pa so bili
               vsi v prvem krogu izvoljeni za župane - ponovno. Poglejte, gospod Juri, če bi imeli
               pri tej zadevi poštene namene, bi vi podučili ljudi tam doli, ne nas podučevati. Vi
               podučili, da ni to hudič drugačna organiziranost občin. Vi bi jih podučili, da se
               normalno velikim občinam tudi ob sedanjem zakonu ni česa bati, da je to ugodno.
               Takšna je pač praksa v Sloveniji, takšne so izkušnje in ni vrag, da bi bilo na
               koprskem drugače. Ampak, poglejte, gospod Juri, meni se ni treba podučiti, kaj sem
               prebral, ko pravite o 300 milijonih, da sem pač nekaj neverjetnega, neresničnega itn.
               Jaz navadno kar dobro preberem in sem kar seznanjen. Bilo je, ne vemo pa, vsi
               pravijo, od kod ste pa vi tiste podatke privlekli, koliko je sedaj boljše - 142
               milijonov ali kaj. Minister zgleda, da vam jih ni dal, ne ve zanje, zgleda, drugače
               bi jih že potrdil.</p>
               <p>In ne morete očitati, da širim neresnične podatke, ne morete. Da pa jih širite vi v
               zvezi s Koprom po Evropi, to je pa neizpodbitno. Zaradi vaših neresnic se bo
               Sloveniji še otepalo, to je gotovo, kajti vi ste sporočili v Evropo, da ima Koper
               dobesedno že poseben status. Zakaj se borite za posebni status, če je to res, kar ste
               vi sporočili? Da je ustavno sodišče ukinilo status mestne občine Kopru, potem ima
               posebni status. Med 9 občinami ga je edino Koper potem izgubil - status mestne občine
               - in ima posebni status. Sporočite, da ima že posebni status sedaj, ali pa spet ne
               držijo vaše. Če bomo pa tole sprejeli pa te obrazložitve, tu notri, potem bo pa
               naslednja faza, ne samo posebni statut, ampak posebni status. Posebni statut za
               Koper, ampak Koper do Ljubljane; seveda, dvojezičen pa tako naprej; s posebnim
               statutom; nove meje. Delate na tem posebnem statusu. Tisti veljaki, koprski, so stali
               potem, da mora biti carina na Črnem Kalu, na tem se dela. Tu je več vsebine zadaj,
               kot se sprenevedate. Kar delajte na tem, samo nekateri vidimo. Se vidi, ustvarjate
               posebni status. Sporočate pa Evropi, da ga že ima. Zdaj se pa borite za posebni
               status! Ko nastopate na parlamentarnem odboru, govorite tako, ko govorite tu, ste
               spravljivi pa ne vem kaj vse, pljuvate pa po ustavi, po Evropi! To je dejstvo, in to
               je nesprejemljivo. Tudi ni res, kar piše v obrazložitvi, "poseganje v območje
               naselij, v katerih živi avtohtona italijanska narodna skupnost, pomeni poseg v
               njihove z ustavo Republike Slovenije zagotovljene pravice". Ali je cela koprska
               občina dvojezična? Ali ne bi potem smela država Slovenija ustanoviti občino tam, kjer
               sploh ni dvojezičnosti? Za vas je absolutno poseganje v pravice narodne manjšine.
               Edino to vam še manjka, da koprska občina ni do Ljubljane, tako kot je bila med drugo
               svetovno vojno. Samo to še manjka. Hvala lepa.</p>
            </sp>
            <sp xml:id="SDZ2-Redna-13-1999-04-28.sp144">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika gospoda Jerovška. K repliki se je prijavil gospod
               Juri.</p>
            </sp>
            <sp xml:id="SDZ2-Redna-13-1999-04-28.sp145">

               <speaker>AURELIO JURI:</speaker>

               <p>Najprej gospodu Jerovšku. O mojem nastopu na pridružitvenem parlamentarnem odboru
               lahko vsi preberete to, kar sem povedal. Bil bi zelo vesel, ko bi z argumenti
               demantirali to, kar sem na tej seji povedal. Jerovšek kriči, da pljuvam na ustavo,
               ampak z enim argumentom ni demantiral tega, kar sem tam rekel. Evropi nisem sporočil
               ničesar, kar ne bi bilo res. Ne vem, od kod podatek, da sem jaz sporočil, da je
               ustavno sodišče odvzelo mestni občini Koper status mestne občine; ne vem, kje to
               piše, kot tudi ta informacija, da sem jaz to sporočil.</p>
               <p>Glede interesov - ljudem, ki živijo na demografsko ogroženih območjih, kolega
               Hvalica, in ljudjem, ki živijo v mestnem jedru, prepustimo, da povedo, kakšni so
               njihovi interesi in njihove potrebe. Mislim, da boste z mano soglašali, da jim ne
               moremo mi določati s tega prostora, pa niti ustavni sodniki, kateri so ti interesi in
               te potrebe. Oni so to na dveh referendumih jasno povedali.</p>
               <p>Od kod podatki. Glejte, glede primerne porabe, bi prosil, res bi izzval ministra, da
               pove, da je to izračun vlade. Vlada je izračunala, da bi hipotetično občina Dekani
               imela 328 milijonov primerne porabe. Vlada je ugotovila, da je lastnih prihodkov 197
               milijonov, in vlada je ugotovila, da je treba dodati 131 milijonov finančne
               izravnave, zato da pridejo na 328 milijonov. To je ugotovila vlada, in piše v
               predlogu; preberite predlog vlade! <stage>(Posredovanje poslanca iz klopi.)</stage> Kako ne, Bajc? V
               primerno porabo se štejejo lastni prihodki in tisto, kar ti mora država dati. Država
               ne bo dala občini Dekani 328 milijonov, ampak bo dala 131 milijonov, ker sama
               ustvarja 197 milijonov.</p>
               <p>Od kod ostali podatki, ki so jih izračunali v mestni občini Koper, katerim je
               predstavnik finančnega ministrstva v lanskem izračunu za lanski referendum pritrdil -
               in pri tem se lahko s kolegom Ruparjem dogovorim, če je za to, da se dokaže, da ti
               podatki držijo, da da glas za ta zakon. Dajva se vsaj pri tem zmeniti pošteno! Če bo
               laž, seveda glasujete proti, in bom tudi jaz glasoval proti; če pa ti podatki držijo,
               dajte si pomagati s tistimi, tudi finančnega ministrstva ali čigarkoli, ki lahko te
               izračune naredijo. Dam vam gradivo, pa naredite izračun. Pa boste ugotovili, ali sem
               se zlagal ali ne.</p>
               <p>Kolegu Demšarju! Ne bom odgovarjal komu in koliko smo prejeli. Nisem na občini, da
               bi sedaj s tem podatki operiral, nimam toliko. Ampak vse to, kar ste vi navedel kot
               vir prihodkov za občino Dekani, kamnolom, avtoceste in tako naprej. To je izračunano
               v obsegu lastnih prihodkov. Verjamem, da je tudi vlada, ko je naredila ta izračun
               primerne porabe in ugotovila, kakšni so viri, to upoštevala. Ampak pomeni pa, da bi
               275 milijonov lastnih virov proizvajala občina Dekani več, kot sedaj: 197. Torej še
               dodatnih 275, da bi dosegla sedanjo primerno porabo oziroma sedanjo dejansko porabo.
               To so. Zdaj, v detajle vam se bom še pripovedovati, ampak bi prosil tudi vas, da
               ugotovite - in bom lahko pomagal priti do teh podatkov - in če ugotovite, da sem imel
               prav, da glasujete za ta zakon. Hvala.</p>
            </sp>
            <sp xml:id="SDZ2-Redna-13-1999-04-28.sp146">

               <speaker>PODPREDSEDNIK MIROSLAV LUCI:</speaker>

               <p>Hvala, kolegu Juriju. Kolega Gasparini ima replik. Na to kolega Bajc, kolega
               Jerovšek.</p>
            </sp>
            <sp xml:id="SDZ2-Redna-13-1999-04-28.sp147">

               <speaker>MARIO GASPARINI:</speaker>

               <p>Hvala lepa, gospod podpredsednik. Spoštovani!</p>
               <p>Gospodu Demšarju, s katerim se srečava v Movražu. Gospod Demšar! Gospod Jurij je
               navedel statistične podatke in ti držijo. Ne vem, če ste se po celi občini sprehajali
               ali bili na izletu. Ampak vam rečem, če začnemo in gremo na Šmarje, gremo na
               Koštabono. Za mene je najlepše mesto v Istri - kot Istrijanu. Vam jaz povem, da se ti
               kraji poseljujejo in da niso tu demografsko ogroženi. V tem predelu, kjer smo se mi
               srečali, imate prav, to je res. Ta predel, tja proti Buzetu in tako naprej, tisti, ki
               ne poznate, so taki, kot so.</p>
               <p>Vendar mislim, da mestna občina Koper dosti vlaga v to, da se tudi ti obrobni
               predeli uredijo.</p>
               <p>Gospod Juri je iz neke stranke, kateri ne pripadam, in kot veste, Piran, Izola,
               Koper so od združene liste in imamo župane in tako naprej. Lahko bi, če bi vašo
               teorijo - ki ste jo nekateri dali, ne vi, ampak nekateri - da je to čisto politično
               in tako naprej, bi jaz moral biti proti gospodu Juriju, pa vendar nisem. Upoštevam
               samo eno; in to si zapomnite. Ljudje so dvakrat rekli - in to ne 51%, ampak 90% - da
               so za to, da živijo v eni občini. Jaz ne razumem, da je zdaj tukaj grešni kozel
               gospod Juri, vsi "navalite" na njega, ampak zakaj ne mislite na vse te občane. S tem
               mislim, da jih je 70.000 v občini Koper, vseh skupaj je tam nekje 135.000. Saj si ne
               želimo nek poseben status, ampak ti ljudje si želijo to, kar imajo zdaj. Ne vem
               zakaj, vprašajte njih. Saj ne verjamem, da je Juri hodil po vaseh in delal
               propagando, mislim: dajte, bodimo skupaj, pa bomo zgradili itn. To ne. Zaradi tega,
               tako kot je liberalna demokracija na Obali - v koprski občini - za to, mestni občini,
               da ostane občina taka, kot je zdaj: tudi jaz bom glasoval za to. Zaradi ljudi, ki so
               šli na glasovanje dvakrat in so pokazali in so glasovali za to, da mestna občina
               Koper ostane v tistem obsegu, kot je. Celo so dobili dve naselji, mislim, iz občine
               Sežane. Kaj pa boste s tem? Ali pa tri, no. Ja, pa mislite na ljudi, ne mislite na
               Aurelija, ali je plačal ali ni plačal, kakšne gluparije tukaj, ali pa kamnolom, kdo
               ga bo dobil. Pa tudi finančno; kaj bodo Dekani več dobili ali izgubili. To mene nič
               ne moti. Veste, jaz gledam samo, ljudji. In prav tam, kjer smo se srečali, malo
               naprej, so ljudje rekli, pa kaj vi hočete, da razdelite Koper. Bit problema, po
               mojem, je nekaj drugega. Večinoma tistih iz okolnih vaseh, da tako rečem, krajevnih,
               delajo v Kopru. In če bi se občina Koper razdelila, potem se bojijo za delovno mesto,
               po mojem. To je moja ideja, ampak še enkrat pravim; pomislite malo, kaj so rekli, ko
               so šli glasovati na referendum, Koprčani, Marežigani itn. Hvala lepa.</p>
            </sp>
            <sp xml:id="SDZ2-Redna-13-1999-04-28.sp148">

               <speaker>PODPREDSEDNIK MIROSLAV LUCI:</speaker>

               <p>To je bila replika gospoda Gasparinija. Gospod Bajc ima repliko na izvajanje gospoda
               Jurija.</p>
            </sp>
            <sp xml:id="SDZ2-Redna-13-1999-04-28.sp149">

               <speaker>JOSIP BAJC:</speaker>

               <p>Spoštovani kolega Juri! Moram replicirati na tisti del tvojega zadnjega nastopa, ko
               si govoril o primerni porabi. Sredstva za financiranje občin in za odlok o proračunu
               občin niso sestavljena samo iz primerne porabe. Mislim, da malo netočno govoriš, ko
               govoriš in razdeljuješ to primerno porabo. Primerna poraba je sestavljena iz treh: iz
               davčnih prihodkov po 21. členu zakona o financiranju občin, po nedavčnih prihodkih po
               22. členu - to so lastni prihodki - in razliko do primerne porabe zagotavlja država s
               finančno izravnavo. V tem primeru mislim, da govoriš o 131 milijonih. Potem so pa še
               lastni prihodki, ki ne štejejo v primerno porabo. In ko govoriš o višini denarja, s
               katerim bi gospodarila bodoča občina Dekani, mislim, da moraš tudi to zajeti. Ker
               mislim, da del teh lastnih prihodkov, na primer, nadomestilo za uporabo stavbnih
               zemljišč, če ga imate na teritoriju cele občine Koper. Recimo, od gospodarjenja s
               poslovnimi prostori, prodaja zemljišč in tako naprej. To so pa prihodki, ki ne
               štejejo v primerno porabo in ki lahko povečujejo prihodke občine in zaradi tega je
               treba to sešteti in razdeliti potem na prebivalce in ugotoviti, koliko je. Ne.
               Primerno porabo mislim, da si govoril o 393 milijonih, govoril o delu primerne porabe
               391 ali 393, pri čemer je 131 finančne izravnave. Ne govoriš pa, koliko so lastni
               prihodki občine, ki ne štejejo v primerno porabe. In šele, kadar dobiš ta celovit
               podatek, lahko govoriš, koliko bi bili eventualno prizadeti ali neprizadeti glede na
               to, če se izločijo.</p>
            </sp>
            <sp xml:id="SDZ2-Redna-13-1999-04-28.sp150">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Iz devetega kroga replik še gospod Jerovšek, nato pa še deseti Juri in
               Terčon.</p>
            </sp>
            <sp xml:id="SDZ2-Redna-13-1999-04-28.sp151">

               <speaker>JOŽEF JEROVŠEK:</speaker>

               <p>Hvala lepa. Ponovno je treba replicirati na izraženo mnenje gospoda Jurija, ko se
               sprašuje, kaj je bilo sporočeno na pridružitvenem parlamentarnem odboru. Sedaj po
               enem mesecu se je pa to res primerno spraševati, ko je večina verjetno pozabila,
               vendar jaz nisem. Tu imam vaš nastop, gospod Juri. In tudi tu ste nastopali
               jeguljasto, samo v drugi smeri. Glejte, takrat ste zavestno izpuščali, da gre za
               mestno občino, zavestno. Samo enkrat ste jo omenili, se mi zdi. Takole: "Na pobudo
               neke skupine občanom je ustavno sodišče s tesnim preglasovanjem... "<stage>(To pri nas ni
               neustavno, če je s tesnim preglasovanjem. Kaj je treba to v Evropo sporočati - s
               tesnim preglasovanjem?)</stage>..." da je ta občina ustavno neprimerna." Nikjer ne piše, da
               "je mestna občina, to je pa velika razlika. Potem pod točko 1, da ne v ustavi ne v
               zakonu o lokalni samoupravi in ne v drugih normativih ni objektiviziranih meril o
               velikosti ozemlja." A, za posebni status pa so objektivizirana merila? Tu so minister
               in vsi sporočili, danes pa brez objektiviziranih meril posebni status. Takrat ste pa
               napadi. Pa vendar obstoji neka praksa, neka stvarnost v Sloveniji, ko se merila v
               praksi pojavljajo. Potem pod točko 2, da "je v Sloveniji kar nekaj občin", nikjer ne
               piše, da je kar nekaj občin, ki presegajo koprsko tako po teritorialnem obsegu kot po
               številu naselij. Ampak niste povedali, da ni pa mestne občine. Zavestno ste spet
               spustili, da gre za mestno občino.</p>
               <p>Gospod Juri, vztrajam pri tem, da je bil ta vaš nastop pljuvanje po slovenski ustavi
               in po institucijah. In žalostno je in za mene totalno presenetljivo, da je čez nekaj
               dni vaš nastop branil gospod Pahor; dobesedno moral ga je braniti - po mojem, ker ime
               Pahor je na Primorskem in tudi v zamejstvu poznano po pokončno drži. Po mojem je
               moral vas braniti in sem imel občutek, kot da vidim Rugovo na srečanju tam doli, ko
               je tudi moral, ko so ga pripeljali v Beograd. Hvala lepa.</p>
            </sp>
            <sp xml:id="SDZ2-Redna-13-1999-04-28.sp152">

               <speaker>PODPREDSEDNIK MIROSLAV LUCI:</speaker>

               <p>Kolega Jerovšek! Prosil bi, da replicirate na stvari, ki so bile danes izrečene, ne
               pa na odboru. To je lahko posebna točka. V bodoče vas bom moral zaustaviti pri taki
               razpravi. Replika - gospod Juri, nato gospod Terčon. Gospod Juri se odpoveduje
               repliki. Gospod Terčon.</p>
            </sp>
            <sp xml:id="SDZ2-Redna-13-1999-04-28.sp153">

               <speaker>DAVORIN TERČON:</speaker>

               <p>Hvala lepa. Repliciram gospodu Bajcu.</p>
               <p>Gospod Bajc! Ti si naštel nekaj prihodkov kot lastne prihodke občine, ki se ne
               štejejo v primerno porabo in to ni res. Omenil si tudi nadomestilo za uporabo
               stavbnega zemljišča. Torej, lastni prihodki, ki se ne štejejo v primerno porabo so
               obresti na depozite, najemnine za stanovanja, prodaja premoženja, vrnjeni depoziti,
               nakup in prodaja vrednostnih papirjev.</p>
               <p>Iz samega tega spiska je več kot očitno, da ena ruralna mala občina skoraj nima
               možnosti, da bo ustvarjala neko veliko količino lastnih prihodkov. Nadomestilo za
               uporabo stavbnega zemljišča in komunalne takse, ki pa so bile zelo pomemben vir, so
               bile po prejšnjem sistemu zagotovljena poraba - torej so bile izvzete iz zagotovljene
               porabe. Ta možnost je prej obstajala. Sedaj te možnosti ni več.</p>
               <p>Mislim, da je korektno, da povemo, da majhne občine, ki bi nastale v primestju
               Kopra, bi bile praktično lastni prihodki, ki bi bili izven primerne porabe, minimalni
               oziroma skoraj enaki nuli. Hvala lepa.</p>
            </sp>
            <sp xml:id="SDZ2-Redna-13-1999-04-28.sp154">

               <speaker>PODPREDSEDNIK MIROSLAV LUCI:</speaker>

               <p>To je bila replika gospoda Terčona. S tem so tudi replike, cela vrsta replik
               končane. Nestrpno čaka razpravo gospod Demšar. Pisna razprava gospoda Demšarja.</p>
            </sp>
            <sp xml:id="SDZ2-Redna-13-1999-04-28.sp155">

               <speaker>VINCENCIJ DEMŠAR:</speaker>

               <p>Hvala lepa za besedo. Glede na celotno problematiko, ki je doživela že nekaj krogov
               že pred današnjim dnem v tem parlamentu, sem pozorno prebral, kaj ponujajo z novo
               spremembo predloga zakona o dopolnitvi in spremembi zakona o ustanovitvi občin.
               Verjamem, da je glede na ustavno odločbo nastala neka mučna situacija, kaj sedaj
               storiti: spoštovati odločbo ustavnega sodišča, spoštovati voljo ljudi, upoštevati
               želje vodstva koprske občine, in še kaj.</p>
               <p>Glede na vse to je vrsta podpisnikov pripravila zakon, kjer se mi zdi najbolj
               bistveno, da v svoji utemeljitvi, zakaj bi ta občina morala biti v bodoče občina s
               posebnim statusom, navaja pet razlogov. Pa če gremo po vrsti, glede na to, kar je v
               Poročevalcu napisano, sem si izpisal naslednje:</p>
               <p>Prvič: "Specifični problemi v razvoju, pogojeni z obmejno in obmorsko lego." Ta
               razlog, da so oni ob morju, tak razlog ima tudi občina Izola in tak razlog ima tudi
               občina Piran. Obmejna je tudi še kakšna druga občina, ampak šel bom po vrsti.</p>
               <p>Drugič: "Posebna geografska oblikovnost slovenske Istre." Posebna geografska
               oblikovnost. Torej, imel sem tudi nekaj geografije in povem naj, da ima vsaka
               slovenska občina neko svojo specifiko, pa je vseeno, ali so to Šmarje pri Jelšah ali
               je to Kočevska ali pa je to občina Kranjska Gora; vsaka ima neko svojo specifičnost.
               Torej, to je drugi razlog, ki ga naštevajo kot specifiko.</p>
               <p>Tretjič: "Zaradi infrastrukturne povezanosti med podeželjem in Koprom." Tu je že
               gospod Rupar danes omenjal, kaj pomenijo povezave. Verjamem, da, na primer, občina
               Murska Sobota - da ne bom ostal samo na Loškem - ima neko specifiko povezave mesta in
               zaledja.</p>
               <p>Četrtič - sicer to ni tako našteto, ampak po vrsti tako poteka - našteva demografsko
               ogroženost tega območja. Skorajda vse občine se trudijo, da dokažejo, da imajo kakšno
               demografsko ogroženo območje. Če bi bilo kaj drugega, na osnovi česar bi dobile
               kakšen denar, pa bi občine kaj drugega predstavljale. Tako vsaka občina išče, ali je
               kje kakšno tako območje, da uveljavi, da je nekaj specifičnega, in to, verjamem, tudi
               uspešno delajo. Vsaka taka občina, ki uspe s takim razpisom - v mojem spominu je
               približno 10 do 15 milijonov, kar poskuša vsaka občina pridobiti, če uspe na
               razpisu.</p>
               <p>Petič omenja dnevno migracijo.</p>
               <p>Glede na vse naštete stvari, zakaj bi morala občina Koper biti s posebnim statusom,
               ne vidim nobene razlike z drugimi občinami. Bi pa povedal, da so določene specifike,
               ki jih pa priznam občini Koper. Specifika je, v nobeni občini se toliko ne pozna
               prisotnosti manjšine, kot se ravno v občini Koper - v nobeni. Tega niste napisali.
               Zdaj bom povedal - gospod Gasparini, hvala za vaše mahanje - pred kratkim sem bil na
               Koprskem, šel sem do Izole in do Pirana. Zanimalo me je, kako izgleda. Včeraj -
               čudovito urejen Koper, ko se pelješ z avtoceste proti samemu mestnemu jedru: vihrajo
               tri vrste zastav. Nikjer drugod ni bilo tega prisotnega. Torej, vam povem, pojdite
               gledat! Ampak nimam nič proti, saj je spodobno izgledalo; bil je praznik - in to
               spodbujam. Videli pa ste, kako je izgledalo po Ljubljani: na uradnih stavbah so
               visele državne zastave in da ne rečem temu "šlus". Torej to priznam, to je specifika
               Kopra, to so spodobno naredili. Mi ostali se lahko v tem pogledu samo gremo učiti.
               Zato predlagatelji, to pa je speficika.</p>
               <p>Lahko bi vam še marsikatero speficiko našteval. Gospod Jerovšek je samo zamahnili z
               roko in rekel, gre za druge stvari, za katere stvari vse gre, nekatere stvari, jaz
               domnevam, ampak verjamem, da bomo pa v teku razprave o tej občini prišli kam naprej.</p>
               <p>Ena taka velika specifika Kopra je povezanost Kopra z ostalo Slovenijo, z Ljubljano
               oziroma naprej prek ostalega sveta. Nikjer drugod ne srečujemo toliko nepotrebnih
               tovornjakov, kot jih je ravno na tej cesti. Specifika je potrebnost, da dobimo
               avtocesto do Kopra, je na vsak način nekaj nujno potrebnega. Lahko bi lahko našteval
               še vrsto specifik, ki jih ima Koprsko, tam pa res so nekaj posebnega, ampak to, kar
               sem pa tukaj prebral: specifičnost v razvoju, demografska oblikovnost, demografska
               ogroženost, dnevne migracije. Vprašal bi, edino dnevne migracije so zame lahko tudi
               specifika. Ampak, veste v čem? Nepovezovanje. Nepovezava z mestom Kopra, ampak me
               zanima, koliko Slovencev, pardon, koliko prebivalcev s tega območja vsak dan hodi
               delati v Trst in na Tržaško. To je specifika in to - po moje - pa bo vplivalo in
               vpliva in v tem pogledu bi pa kar soglašal, da bi lahko prišli celo do tega, da bi
               rekli, ta občina Koper je res nek specifikum. Ampak čisto nekaj drugega bi morali
               našteti, ne pa tiste utemeljitve, ki so bile naštete tu.</p>
               <p>Sedaj v nadaljevanju bi rekel tole. Ali bo ta zakon sprejet ali ne, še ne vemo.
               Glede na to, da je toliko podpisnikov, je tu možnost, da bo ta zakon sprejet, ampak
               sigurno bo šel tudi ta zakon potem na ustavno sodišče. In potem se bo ta runda v tem
               državnem zboru ponovila in očitali bodo, da opozicija nagaja in zaradi tega nismo
               prišli nikamor dlje. Zato bi rekel - tako kot je gospod Ribičič načel, ker verjamem,
               da se bi stvari pa dale dogovoriti. Recimo, da je Koperska regija, to pa verjamem, da
               ima ta prostor svojo povezavo in da mora biti tudi povezan. Zdaj, ali se bo to
               imenovala pokrajina, bo to okraj ali bo to regija; meni se to zdaj v tej situaciji
               niti tako bistveno ne zdi, ampak prav bi pa bilo, da bi vzporedno z nastajanjem občin
               tudi mislili na bodočo povezavo. To, kar je pa sedaj občina, pa mislim, da to občina
               zaenkrat ni. Poseben problem je, ko so tu, tako vladne službe kot sekretariat rekli,
               da to ni tista rešitev, ki bi bila prava rešitev za dokončno rešitev tega vprašanja,
               kar se tiče Kopra.</p>
               <p>Če se mi zdaj sklicujemo tu na to, kakšen zakon bo kasneje sprejet. Danes sem celo
               slišal nekako tako, da bi bil zakon o posebnem statusu občin dopolnjen ta zakon. To
               je bilo tu rečeno. Očitno bi bila to izhodiščna pozicija in potem prilepili še ostale
               občine, ki bi imele poseben status, na ta zakon. Glede na to, koliko je tu tega
               napisano, posebej pa če se bodo sklicevali na razloge, ki so tu napisani, potem
               mislim, da to ne more biti tista prava osnova.</p>
               <p>Če se ne bomo pravočasno in prej dogovorili, kot bo to sprejeto, se mi zdi, da bomo
               naredili samo škodo, s tem da bo ustavno sodišče to nekaj časa mlelo in stvari se ne
               bodo nikamor premaknile. Meni je žal, da je trajalo toliko časa od tega, ko smo
               lansko leto obravnavali to problematiko, pa da se v tem času ni nič naredilo. Zato
               nekako razumem podpisnike tega predloga zakona, da poskušajo na nek način presekati
               to zadevo. Ampak glede na to, da ste v vladi, se mi zdi, da bi bilo pravo mesto, se
               vam opravičujem, če vam svetujem; dajte se zmeniti kot koalicija z vladnimi ljudmi in
               prinesite nekaj takega, kar bo sprejemljivo. To zagotovo ne bo sprejeto. Tu je ena od
               koalicijskih strank tudi že javno povedala, da tega ne bo podprla. To pa gotovo ne bo
               dobro. Če hočemo biti evropski, in ko prebiramo tisto Agendo 2000, kako je pri nas z
               zakonodajo, bomo mi sedaj nekaj sprejeli, kar se bo sklicevalo na bodoči zakon.</p>
               <p>Glede samega zakona bi rekel tudi to: če bo to nova občina, potem bi moralo pisati:
               koliko bo članov tega sveta, bi morali napisati tudi sedež. Predvsem pa še nekaj. V
               Primorskih novicah v uradnih objavah ste 1995. leta objavili, katere krajevne
               skupnosti so oziroma kateri kraji so dvojezični. Sedaj bi glede na to,
               predpostavljam, morali tudi napisati dvojezično. Gospod Juri, mislim, da to manjka
               tu. Če so kraji uradno dvojezični, potem - da ne boste rekli, kako smo zadrti in
               zategli - mora tudi v zakonu pisati dvojezično. Zakaj tega tu niste napisali, upam,
               da mi boste povedali. Če se kraj uradno dvojezično imenuje, potem mora biti tudi v
               predlogu zakona dvojezično napisano. Če pa ne, mi povejte, kako to izgleda. Ali ne?
               Po kakšnih kriterijih bi to ne bilo potrebno - verjamem, da te stvari poznate in da
               boste to naredili.</p>
               <p>Ko govorimo o migracijah, bi opozoril na vsakodnevne migracije, ki so s Primorske,
               če vzamemo v tistem širšem pomenu Primorsko - to, kar je spadalo pod italijansko
               zasedbo po letu 1918 - me zelo zanima, koliko ljudi hodi iz kobariškega, tolminskega,
               novogoriškega, vipavskega konca, na drugo stran meje na delo. Torej, ta podatek bi
               meni veliko kot specifikum povedal pri ustanavljanju novih občin.</p>
               <p>Vprašanje, zakaj se s tem nekateri ukvarjamo, ki nismo od tam doma. Rekel bi takole:
               za domovino človeku ne sme biti vseeno, kako se z njo godi. Zato smo tudi poslanci -
               po ustavi piše, da smo predstavniki vseh in ne samo določenega ozkega okolja. Sedaj,
               če bom povedal, da so Primorske novice pisale pred dobrim mesecem - verjetno ste to
               prebirali - z lobiranjem v nove občine. Tam so spraševali na enem takem zboru ljudi v
               Marezigah, zakaj se ljudje niso odločili za to, da bi imeli svojo občino. Opravičujem
               se tistim, ki ste to prebirali, da že poznate. Ampak berem to, da ne bo kdo rekel,
               koga sem obtožil kakšnih stvari. Tu je podpisana Mojca Berjan, Primorske novice in
               piše tole. Citiram: "Na vprašanje, zakaj ni bilo pobude za ustanovitev na primer
               občine Marezige". Odgovor je tak. Odgovor enega od prisotnih je bil: "Zato"
               slovenščina oziroma vejice so malo slabo postavljene, ampak upam, da boste razumeli.
               "Zato, ker so člani sveta imeli funkcionarske službe na občini, ker so šli s
               parolalami o davkih na pokuši in vino, da bodo vzeli italijanske penzije in so tako
               narod prestrašili". To sem prebral. To je lahko mnenje enega posameznika, ki so ga
               upoštevali, jaz pa vam vendar povem, da nekaj resnice na tem je. Koliko jo je, ali jo
               je 5%, ali jo je 25%, ali jo je več kot 50, tega ne bom sedaj pripovedoval. Ampak
               natančno se pa spomnim, ko smo ustanavljali na Loškem občine, so rekli: vi dolinci,
               če boste - tako na Selškem kot Poljanskem - če boste imeli svojo občino, potem pa v
               Škofji Loki ne bo več službe. Tudi danes je bilo omenjeno in hvala bogu, ne iz
               opozicijskih vrst, ampak s strani opozicije, da je lahko tudi ljudi strah, če bodo
               izgubili službo. Ja, če je pa ta strah prisoten, komu se ne gre za službo, za ljubi
               kruhek - poznate tisto pesem. Kaj vse bomo naredili za ljubi kruhek! In če se ljudem
               samo nakaže to smer, potem se vsakdo boji, ali bo imel še službo, posebej v sedanjem
               času, ko se do službe toliko težje pride.</p>
               <p>Sedaj bom prebral še iz poročila komisije za lokalno samoupravo. Mislim, da je
               povzeto to, kar je gospod Aurelio Juri tam povedal, gre na strani 2 za drugi
               odstavek. Se opravičujem, če to ni, gospod Aurelio, vaš tekst oziroma povzetek vaših
               misli. Doslej nisem slišal, da se s tem ne bi soglašalo, ampak vseeno bom to prebral.
               Kot dokaz, kako je prava ta občina, piše takole. Verjetno pa je res to povzetek, to
               ni citat. Mestna občina Koper s svojo fiskalno močjo in politiko lahko namreč kot
               enovita občina namenja veliko večji delež sredstev za razvoj podeželja, kot bi ga
               le-to prejemalo v primeru ustanovitve podeželskih občin. Drobitev sedanje mestne
               občine na več občin bi privedlo do znižanja porabe v novoustanovljenih občinah za
               približno petino ter hkrati do povečanja sredstev finančne izravnave iz državnega
               proračuna, s čimer bi ogrozili sedanjo stopnjo poselitve občine.</p>
               <p>Gospod Juri, jaz sem vam že v replikah poskušal povedati, da imate nekatere predele,
               ki so demografsko ogroženi. Ali je ta občina Koper tako dobro skrbela za te kraje? Iz
               tega, kar sam vidim, ko hodim po teh krajih, vidim, da je bila občina zelo mačehovska
               do tega podeželja. Pa je čisto vseeno, jaz sem samo na bežno šel tu čez ta imena
               krajev, pa jih bom samo nekaj omenil. Kaj jaz vem, vzemite te Cepke, ki so ob cesti,
               Gračišče-Hrastovlje-Koštabona-Krkavče. Gospod Gasparini, v Krkavčarh so neki zagnani
               ljudje, ki so se sedaj iz izolskega oziroma koprskega konca preselili. Ampak vse to
               zaledje - ne gre samo za to, tudi za ostala, Krkavče res spadajo tja - ampak celotno
               zaledje, nekaj zagnancev je, ki so nam rekli, kaj pa vam je kapnilo, da se sedaj
               selite na podeželje. Pa je tu Podpeč, Smokvica, pa Tinjan; pojdite na ta lep hrib
               Tinjan, pa boste videli, kako izgleda: ali je v cvetu ali pa so hiše opuščene.
               Pojdite gledat! Vzemite tisto lepo Podpeč, tam notri pod tistimi skalami - enkraten
               kraj! Ampak hiše so prazne, hiše se podirajo. Pa da ne boste rekli, da to ni eden od
               znakov. Tudi te majhne cerkvice, ki kažejo neko podobo, ali kraj živi ali ne, tudi te
               cerkvice so zapuščene. Kar poglejte jih! Poglejte en Kubed, pa boste videli, kaj se
               je dogajalo - ko trdite, kako se tem krajem dobro godi v mestni občini Koper. Torej,
               to ni resnica. Kraji so bili s strani mestne občine zapostavljeni. In ravno to bi
               hoteli oziroma bi hotel jaz, da bi videli z vseh vidikov, kaj se je dogajalo tem
               krajem pa kakšne so njihove perspektive in potem, verjamem, bo tudi referendum
               pokazal kaj drugega. To, kar se je sedaj naredilo, jaz gospodu Aureliu Juriju
               verjamem, da so referendumi bili taki, kot so bili. Verjamem v številke, ampak...</p>
            </sp>
            <sp xml:id="SDZ2-Redna-13-1999-04-28.sp156">

               <speaker>PODPREDSEDNIK MIROSLAV LUCI:</speaker>

               <p>Spoštovani kolega Demšar, imate svojo razpravo, ne pa polemiziranje s predhodniki.
               Prosil bi, da izvajamo razprave v stilu, torej po načelih 183. člena zakona, ki
               govori, da razpravljamo o razlogih, ki zahtevajo sprejem zakona, ter o načelih in
               ciljih zakonskega predloga. Oprostite, cenjeni kolega Demšar, da sem vam vzel malo
               besede, ampak prosim, da se tega držite. Izvolite!</p>
            </sp>
            <sp xml:id="SDZ2-Redna-13-1999-04-28.sp157">

               <speaker>VINCENCIJ DEMŠAR:</speaker>

               <p>Nič hudega, ampak vendarle, poglejte, komu lahko nekaj povem, saj je vendar ravno
               gospod Aurelio Juri predstavil zakon. On je bil tisti, ki je tu govoril. Se pravi, če
               omenjam gospoda Aurelia, mislim, da s tem nisem ubral nobene stranske poti in da je
               to še vse v okviru našega poslovnika, ki ga imamo. Če bi imeli drugačen poslovnik, da
               tistemu, ki predstavi zakon, ne smeš ničesar reči, bi to upošteval. Sedaj pa to ne
               more iti tako.</p>
               <p>Torej, tem številkam verjamem. Vendar sem vesel, da imamo to razpravo. Verjamem, da
               razprava tudi tako hitro ne bo končana, da bodo ljudje tudi marsikaj izvedeli o
               možnostih, ki bi jih imeli, če bi bila organizacija koprske občine drugačna. Žal pa
               je tudi to - verjamem, da danes marsikateri s Koprskega zelo natančno spremlja
               razpravo v tem parlamentu. Škoda pa je, ko zadnjič, ko smo predlagali, da bi bili
               take stvari direktno prenašane - pa s tem ne mislim, da zaradi mene, ampak tudi
               zaradi ostalih razpravljalcev - bi pa ljudje marsikaj izvedeli. Tega pa jim niste
               dali oziroma niste omogočili, da bi bil direkten prenos iz parlamenta, zato je treba
               te stvari toliko večkrat ponoviti, da bodo lahko tudi drugi slišali.</p>
               <p>Ko človek gleda danes popoldan po tem parlamentu, opazi tudi, da manjka ena pomembna
               oseba tega parlamenta, to je kolegica Okretičeva. Verjamem, da ima obveznosti, vendar
               bi bil sila vesel, da bi njo slišal kot eno od tistih pravih Koprčank, da bi tudi ta
               povedala, kako gleda na predlog tega zakona oziroma kakšne možnosti ona vidi. Zelo bi
               bil vesel, če bi tudi ona spregovorila in mi je žal, da je danes ni tukaj. Hvala
               lepa.</p>
            </sp>
            <sp xml:id="SDZ2-Redna-13-1999-04-28.sp158">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Demšar. Gospa Okretičeva se je, kot sem napovedal na začetku
               popoldanskega dela seje, od 18.00 do 19.00 ure se opravičila, prej je pa bila
               prisotna. Toliko v vednost. K repliki se je javil gospod Tone Anderlič.</p>
            </sp>
            <sp xml:id="SDZ2-Redna-13-1999-04-28.sp159">

               <speaker>ANTON ANDERLIČ:</speaker>

               <p>Gospod Demšar, najbolj sem navdušen, kadar vas poslušam in verjemite mi, da
               neizmerno uživam v tem, kadar ste vi za to govornico. Vendar se mi zdi, da ste
               približno 100 let prepozen. Namreč, pred 5 leti mi je dal nek župnik neko knjigo in v
               tisti knjigi notri lepo razdeljuje avtor - tako debela je, vam bom prinesel jutri, če
               se bom spomnil, pokazati - razdeljuje poslanstvo krščanskih občin. Eno izmed
               poslanstev je tudi prosvetljevanje in razglašanje edine svete resnice, ki da jo mora
               cerkev početi vis-á-vis občin, ki tam - vi ste naštevali prej, koliko ogromno občin
               na Koprskem je bilo itn. Za boga ne reči, da je danes, leta 1999, 93% ljudi zavednih
               zato, ker ne mislijo tako, kot vi mislite. Na referendumu se odločajo. Koprščina in
               Primorska je bila tudi v prejšnjem sistemu nekaj zase, nekaj posebnega. Tistega
               režima niso hudo spoštovali, pa tudi tega očitno ne, če ni po njihovi volji. In zato
               se tudi tako odločajo na referendumu in zato spoštujejo ustavo, uveljavljajo svojo
               voljo, tako kot jim ustava, zakoni in ta ustava narekuje. In zdaj se pa kar naenkrat
               pojavi tukaj gori neki prosvetljeni Demšar in jim razlaga, kako so vsi zavedeni, kako
               so vsi zmedeni, kako nič ne razumejo, da jim je treba samo oči odpreti. In reče -
               zamislite si to - "prava Koprčanka". Torej gospod Aurelio ni pravi Koprčan, Aurelio
               je odpadnik. Drugi, ko govorijo o tem, torej niso pravi, čeprav tam živijo od
               rojstva, so se tam rodili itn. Od kod je vam ta pravica, da delite "prave" in
               "neprave". Tisti, ki tako mislijo kot vi, so "pravi", drugi, ki pa ne mislijo tako,
               pa "niso pravi". Lepo vas prosim, če se na tak način diskutira v parlamentu, potem je
               z demokracijo nekaj narobe. Res je nekaj narobe.</p>
               <p>Absolutno spoštujem to, da razpravljate o zakonu, da ga ne sprejemate, da ga na
               koncu z glasovanjem tudi zavrnete, če vam ni všeč. Ne govoriti o tem: ustavno sodišče
               bo to razveljavilo. Ne, ne morete! Vsak zakon je lahko predmet ustavne presoje. Vsak
               zakon lahko pade. Ampak - da se tukaj razumemo - na točki, ko je govor o tem, da
               ustavno sodišče - tako kot ima osnovno poslanstvo - razsoja, ali je nek zakon v
               skladu z ustavo ali ne. Da pa napiše, kako se mora nek zakon interpretirati, kako ono
               vidi nek rezultat referenduma in podobno, pa najbrž ni naloga ustavnega sodišča. V
               tej točki ima vsak pravico polemizirati z ustavnim sodiščem in tudi sicer se lahko
               komentirajo odločbe ustavnega sodišča. Jaz jih sicer spoštujem.</p>
               <p>Obžalujem, da sekretariat za zakonodajo in pravne zadeve ni razumel, kaj pomeni
               posebni status. Ni govor o posebnem statusu, ki izhaja iz zakona o lokalni
               samoupravi. <stage>(Glasovi iz poslanskih klopi.)</stage> Gospod Zagožen, vse je v redu, saj boste
               lahko govorili za govornico. Jaz sem vas poslušal, gospod Rupar. Ali lahko koga
               opozorite, tudi če so vaši kolegi?</p>
            </sp>
            <sp xml:id="SDZ2-Redna-13-1999-04-28.sp160">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod Anderlič, nadaljujte. Že večkrat sem opozarjal kolege, da ne
               motijo in da imajo možnost replik, ne pa vpadanja v besede.</p>
            </sp>
            <sp xml:id="SDZ2-Redna-13-1999-04-28.sp161">

               <speaker>ANTON ANDERLIČ:</speaker>

               <p>Če mene opozarjate, še njih dajte!</p>
            </sp>
            <sp xml:id="SDZ2-Redna-13-1999-04-28.sp162">

               <speaker>PODPREDSEDNIK MIROSLAV LUCI:</speaker>

               <p>Opozarjam kolege, da ne vpadajo v besedo tistemu, ki govori, ampak da se prijavijo
               za repliko.</p>
            </sp>
            <sp xml:id="SDZ2-Redna-13-1999-04-28.sp163">

               <speaker>ANTON ANDERLIČ:</speaker>

               <p>Namreč, ko govorimo o posebnem statusu, vsekakor ne mislimo o posebnem statusu, ki bi
               ga opredelili na način, kot ga bo potrebno očitno narediti v nekem zakonu za
               posamezne občine: obmejne, gorske, demografsko ogrožene in podobno. To bo gospod
               Grafenauer seveda ob naslednjih predlogih najbrž enkrat prinesel v parlament te
               kriterije za posebne statuse. To je naša dolžnost konec koncev. Verjamem, da se to to
               zgodilo. Ampak poseben status z vidika, ko je ustavno sodišče in tukaj sledimo
               odločbi ustavnega sodišča, ko ustavno sodišče reče: "Koper ne more biti mestna
               občina." Mi rečemo - v redu, spoštujemo odločbo ustavnega sodišča in predlagamo; da
               Koper nima v svojem nazivu mestna občina Koper, ampak je občina, ki ima sicer vse
               atribute, da bi lahko bila mestna, ampak ker to ne sme imeti po odločbi ustavnega
               sodišča, je občina s posebnim statusom, ki funkcionira kot navadna občina. Seveda, za
               nas je pomemben element volja ljudi. Resnici na ljubo, jaz nisem v situaciji, da bi
               rekel, če je 93% proti neki volji, da jim ravno tisto voljo hočemo vsiliti. Tega pač
               ne želim početi. <stage>(Znak za konec razprave.)</stage> Mogoče bom še nazaj prišel.</p>
            </sp>
            <sp xml:id="SDZ2-Redna-13-1999-04-28.sp164">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Anderliču, da je v pravem roku končal. Kolege opozarjam, da res ne
               motijo tistega, ki razpravlja oziroma ki se javlja k repliki, ampak se poslužujejo
               pravih metod, kot se jih moramo vsi drugi. Izvolite, kolega Demšar.</p>
            </sp>
            <sp xml:id="SDZ2-Redna-13-1999-04-28.sp165">

               <speaker>VINCENCIJ DEMŠAR:</speaker>

               <p>Gospod Anderlič samo to: mislim, da je odločilno, da se je vaš čas iztekel, da se
               boste malo umirili. Kajti, takega, tako nervoznega nastopa z vaše strani nisem
               navajen. Zato mislim, da je to kar prav in boste potem prišli nazaj in bo mogoče vaš
               nastop bolj umirjen.</p>
               <p>To me sila zanima, od kod vam knjiga "Poslanstvo krščanskih občin". Kaj je krščanska
               občina? To je pojem v Svetem pismu, to ima Sveti Pavel. Da bi bil pisal kakšen
               duhovnik o poslanstvu... Torej naslov "krščanskih občin"... Če duhovnik ni vedel, kaj
               je to krščanska občina v svetopisemskem smislu, potem ne vem, kako je bilo. Silno me
               zanima, kako bo to zgledalo.</p>
               <p>Drugič gospod Anderlič! Ali sem rabil besede "da so ljudje zavedeni". Niti enkrat
               tega nisem rekel. O tem nisem govoril. Jaz samo govorim o tem, da bi bilo prav, da bi
               ljudje imeli čim več informacij, vedenj, ne pa o tem, da je kdo zaveden. O tem nisem
               govoril in ne mi podtikati stvari! Vi ste rekli: "zavedeni ljudje". Ne spreobračati
               stvari.</p>
               <p>Drugič. Seveda je gospa "prava Koprčanka". Ampak nisem nič rekel, da kdo drug ni.
               Moja žena je tudi "prava Koprčanka", pa nisem tega povedal sedaj, da moja žena pa "ni
               Koprčanka". Če rečem "prava Koprčanka", s tem nisem nič izločil koga, da ta ni "pravi
               Koprčan". Moja žena je tudi "prava Koprčanka", pa tega nisem tu povedal. Potem bi
               tudi mojo ženo izločil. Zato dobro poslušajte ali premislite, kaj boste rekli. Ne
               meni nekaj podtikati, o čemer nisem govoril. O "zavedenih ljudeh" - prosim, bodite
               korektni in ne uporabljajte teh izrazov. Niti enkrat! Niti enkrat nisem uporabil te
               besede.</p>
               <p>Če bo ustavno sodišče razveljavilo, glede na izkušnje in vaša poslanska skupina je
               zakon o denacionalizaciji nekajkrat obrnila v tem parlamentu. Ampak ustavno sodišče
               ga je tudi nekajkrat zavrnilo, tisto, kar je bilo tu sprejeto. Sedaj pa imam že nek
               občutek, česa se bo ustavno sodišče verjetno lotilo in česa ne. Moja predvidevanja ni
               rečeno, da so 105%. Ampak vam povem, da se bo to zgodilo, zato ker gremo prek nekoga.
               Zdaj pa sem malo potolažen. Če se jaz ne razumem na stvari, potem - dobro, ta Demšar
               iz Škofje Loke, sicer tisočletne, sedaj ste me samo za sto let nazaj dali. Ampak da
               sekretariat ni tako moderen in sekretariat ni razumel, gospod Anderlič, to me pa
               nekako potolaži, da sto let za stvarjo pa le nisem. Poleg tega, veste, sem se pač
               zavestno odločil za to, da bom kaj vedel tudi iz zgodovine. Nekateri so - pa ne bom
               rekel, da je bilo tako z vami - ampak nekateri pač niso imeli te priložnosti, da bi
               se bili tudi s preteklostjo seznanili, kako je bilo včasih. Podatki, ki ste jih
               prebrali, držijo. Tisti pregovori - jaz redkokdaj povem to, da je zgodovina
               učiteljica življenja. Ampak prepričan sem pa, da kdor nima svojih korenin tudi v
               zgodovini, bo tudi navzgor težko dobro rastel ali pa ga bo preveč premikalo sem in
               tja. Če ste mi pa rekli, da sem za sto let v zaostanku, mi je to skoraj priznanje in
               to tako jemljem. Zato tisto, kar tam piše - potem vam bom še enkrat dal, zato da ne
               boste rekli, da jemljem preveč časa - kako je bilo pred stotimi leti urejeno na
               Koprskem z občinami. Če bi bila danes kakšna podobna situacija, bi bilo verjetno kar
               v redu. Seveda so pa danes drugi ljudje, in voljo teh ljudi pa sem tudi jaz
               pripravljen spoštovati in zanjo tudi glasovati. Ampak naj se ne mudi tako hudo, da
               bomo na vsak način prehitevali, preden bodo stvari dorečene. Želim samo, da se stvari
               dorečejo; tudi kar je prej rekel gospod Ribičič, da bi se morali pogovarjati v smeri
               občine in regije, in bi po moje kmalu prišli do take rešitve, ki bi bila za vse
               zadovoljiva, predvsem pa je pomembno, da bi bila zadovoljiva za koprske ljudi. Hvala
               lepa.</p>
            </sp>
            <sp xml:id="SDZ2-Redna-13-1999-04-28.sp166">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Demšar. Replika, gospod Rupar.</p>
            </sp>
            <sp xml:id="SDZ2-Redna-13-1999-04-28.sp167">

               <speaker>PAVEL RUPAR:</speaker>

               <p>Spoštovani! Repliciram gospodu Anderliču.</p>
               <p>Najprej z opravičilom: opravičujem se, ker sem vam skočil v besedo, nepravilno in po
               poslovniku popolnoma napak. Res se opravičujem, ampak verjemite mi, da ste me
               izzvali. Tako, kot je že gospod Demšar rekel, morda z vašim prehudim naletom na
               gospoda Demšarja. Razjezilo me je pa samo nekaj: v uvodu ste ravno kolegu Demšarju
               razlagali, kako je 93% ljudi po njegovem odpisanih, niso prav najbolj razsvetljeni,
               da ne more tako govoriti, kot je - ampak v uvodu, takoj naprej, ste pa vi točno
               povzeli, da ta stran nima prav, da je naš oddelek za zakonodajo napak tretiral
               zadevo, da se je ustavno sodišče zmotilo, torej da ni dobro naredilo - samo vaše je v
               redu. Ta primerjava me je zmotila, zato sem tudi tako odreagiral. Verjetno smo vsi
               popolnoma enaki pod kožo in, seveda, zagovarjamo svoje stvari, včasih tudi tako, da
               morda nimamo najbolj izbranih besed, da tudi nimamo reakcij najbolje preštudiranih,
               in zato prihaja do takih nesoglasij. Jaz bi samo predlagal za naprej, da ne bi
               izzvali takih zapletov, kot so nastali prej, da vsak najprej počisti pred svojim
               pragom in potem opozarja na druge. Hvala.</p>
            </sp>
            <sp xml:id="SDZ2-Redna-13-1999-04-28.sp168">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Replika, gospod Anderlič. Gospod Jerovšek, se opravičujem. Zapisano imam
               Anderlič, vas nisem imel zapisanega in vas bom sedaj. Gospod Jerovšek, prosim, da bo
               krog zaključen. Se opravičujem. Nisem imel zapisano od mojega predhodnika.</p>
            </sp>
            <sp xml:id="SDZ2-Redna-13-1999-04-28.sp169">

               <speaker>JOŽEF JEROVŠEK:</speaker>

               <p>Hvala lepa. Repliciram gospodu Anderliču, ker sta me dve stvari v njegovem zelo
               zagretem nastopu nekoliko presenetili, da ju je namreč on omenil.</p>
               <p>Prvo je dejal, da mu je žal, da sekretariat za zakonodajo in pravne zadeve ni
               razumel, kaj je pravi namen posebnega statusa. Ko se ocenjuje nek zakon z vidika
               pravne skladnosti, z zakoni in podobno, je pravi namen težko odkriti, če je prikrit.
               Pravi namen je prikrit, to pa vemo, da je prikrit. Ali razumete? Zelo ga je težko
               odkriti. Moram vam reči, da vem za pravi namen. Zadaj je denar. Zadaj je čim boljša
               izvedba španskega sporazuma, ampak ne za Slovenijo. Čim boljša izvedba španskega
               sporazuma. 100% je tukaj zadaj denar, to je tako kot zadnjič, ko ste prekinili oni
               zakon o blagovnih rezervah, kjer vam je bencin zadišal in ste na poslanski skupini,
               da bi šlo to prek Petrola, tako kot se sedaj sliši. Tu so take zadeve, to je
               jasno.</p>
               <p>Drugo, kar me je še bolj presenetilo. Gospod Anderlič! Vi ste omenil dobesedno tako:
               "Ustavno sodišče pravi, Koper ne more biti mestna občina". To je točno ista dikcija,
               kot je dejal, kot je bilo na radiu in televiziji, da je gospod Speciale, da je
               ustavno sodišče odvzelo status mestne občine. Kje pa je ustavno sodišče reklo, da ne
               more Koper biti mestna občina? V sedanji velikosti, Koper je bolj naprej. Za to se
               zavzema, ne vem, nekdo drug, da ne bi bil mestna občina. Če ste vi to tako
               interpretirali v tujini, potem se gospodu Juriju opravičujem. Če ste vi avtor tega.</p>
               <p>Prosim, da se tako ne govori. To ni res! Ustavno sodišče ni nikdar reklo, da Koper
               ne more biti mestna občina. Povedalo je samo, v kakšni obliki, da bo skladno z mestno
               občino, se mora tako in tako spremeniti.</p>
               <p>Drugo pa, me veseli, da je gospod Demšar lepo razložil, kar je mislil, čeprav sem
               jaz ob vaši repliki, ko njega nisem dobro poslušal, mislil, da je mogoče omenil
               avtohtono manjšino. Tam pa se nekateri prodajajo, za avtohtono manjšino, ki pa niso
               avtohtona manjšina. Tako. Hvala lepa.</p>
            </sp>
            <sp xml:id="SDZ2-Redna-13-1999-04-28.sp170">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Anderlič.</p>
            </sp>
            <sp xml:id="SDZ2-Redna-13-1999-04-28.sp171">

               <speaker>ANTON ANDERLIČ:</speaker>

               <p>Gospod Demšar, vse je jasno. Vi za 100 let nazaj, jaz bi šel pa rad 100 let naprej.
               To pravico si vsak zase zadrživa, pa se bova razumela. Ampak ne morete me nikakor
               prepričati, da niste za to govornico rekli, da bi rad slišal pravo Koprčanko. Torej,
               če rečete pravo Koprčanko, tisti drugi, ki govori, pa je tudi iz Kopra, mu
               podtaknete, da on pa ni "kao" pravi Koprčan. To je način govora in to je
               interpretacija, ki ste jo pač tukaj uvedli. Vi ste jo uvedli. Iz magnetograma ven
               bova to nesporno ugotovila. Jaz ga bom še današnji dan šel še enkrat prebrat. Ampak,
               če si ne zapomnite za 15 minut nazaj, kako ste neko stvar rekli, potem je to narobe.
               Jaz seveda sem protestiral proti temu, da je nekdo pravi Koprčan in da nekdo lahko
               govori. In mnenje tistega bi vi radi slišali ali tiste gospe, ki je prava Koprčanka,
               Aurelio seveda, ki je govoril tukaj tudi kot Koprčan, pač ni pravi Koprčan po vaše.
               Tako se seveda razume ta vaš nastop. Ko govorite o tem, vi ste brali tukaj, iz
               časopisov ste brali izjave nekaterih ljudi. Vi ste brali tukaj. Vi ste rekli, da
               očitno so ljudje prestrašeni, da se bojijo in če ne bi bilo to tako, da bodo službe
               izgubili, da ne vem kaj še vse, ste govorili tukaj, torej, če vi to tako razumete, je
               potem 93% ljudi, ki so glasovali proti koprski občini oziroma za razdelitev, tako kot
               je bila predlagana, prestrašenih. Torej so vsi ti ljudje prestrašeni. Dajte, no! 93%
               ljudi v času demokracije je mogoče zastraševati! Še ne vem, če je v času tistega
               železnega socializma, ki je bil tukaj, in komunizma, kakor se je že imenoval, če je
               bilo toliko... <stage>(Smeh.)</stage> Ja, do komunizma baje nismo prišli, ker komunizem je bila
               najvišja stopnja, pa nismo do tja prišli, drugače bi se cedila med in mleko, ampak do
               tja nismo prišli, zato smo morali iti nazaj.</p>
            </sp>
            <sp xml:id="SDZ2-Redna-13-1999-04-28.sp172">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani!</p>
            </sp>
            <sp xml:id="SDZ2-Redna-13-1999-04-28.sp173">

               <speaker>ANTON ANDERLIČ:</speaker>

               <p>O tem tudi lahko kdaj drugič. Tako da, jaz seveda ne pristajam na te teze, da bi kdo
               bil lahko zastraševan ali kakorkoli in da bi jih bilo 93% v zmotah. Vi ste namreč
               govorili o neosveščenosti, o strahu, o pomanjkanju informacij in o vsem tem, kar
               pravzaprav sodi zraven in bi lahko tolmačili kot tisto, kar bi bilo treba spremeniti
               zato, da bi prišli do pravih rezultatov.</p>
               <p>Tako da, gospod Demšar, to je najbrž treba korigirati. Vesel pa sem, da sem počakal
               gospoda Jerovška, ker to, da on ve, kakšen je namen koga, to je pa posvečeno
               poslanstvo, gospod Jerovšek. To pa ne vem, če sam bog ve, kaj bo kdo naredil
               kdajkoli, vi pa to suvereno razglasite tukaj in rečete, namen je ta pa ta, je denar,
               je lopovščina, je ne vem kaj itn. Lepo vas prosim! Lepo vas prosim! To, zakaj je kdo
               podpisal od 15 poslancev, ki so to podpisali in zakaj 93% ljudi ne mara te občine.
               Zaradi teh slabih namenov ali kaj? Torej pripisujete vsem tistim, ki niso za to, kar
               vi pravite, da so imeli namen ta kompromis, tak ali drugačen, španski, uveljaviti, da
               bi zaslužili, da bi goljufali, da ne vem kaj vse bi počeli. Torej, nekaj z denarjem
               ste omenjali tukaj.</p>
               <p>Seveda ko je govora o odločbah ustavnega sodišča. Lepo vas prosim! Še enkrat bom
               jasno in glasno povedal: ustavno sodišče je reklo, da Koper v območju, ki ga sedaj
               obsega, ne more biti mestna občina. In mi pravimo, v redu, ne more biti mestna
               občina. Torej naj bo občina kot vse ostale občine; Trebnje je občina z več naselji, z
               mnogo bolj razvejanim področjem, kot je Koper, pa ni bilo nobenega predloga zanj. Pa,
               recimo, Slovenska Bistrica, pa tudi ni bilo nobenega predloga; v Slovenski Bistrici
               smo sicer nekako ločili Oplotnico, če se ne motim, oziroma eno od... <stage>(Posredovanje iz
               klopi.)</stage> Ni važno, ali je mestna občina ali ne, važen je teritorij. Saj ni nujno, da
               je Koper mestna občina, tako kot Trebnje ni mestna občina, kot Slovenska Bistrica ni
               mestna občina, tudi Koper ne bi bil mestna občina, kot na drugi strani tudi za
               Slovenj Gradec ali Ptuj ne bi bilo prav, da sta mestni občini, ker nekaterih pogojev
               ne izpolnjujeta. Ampak to se je takrat izglasovalo in jaz to spoštujem, in v tem
               smislu je ta posebni status. Če že hočete, napišite amandma in črtajte posebni
               status, pa naj bo občina Koper in ne občina s posebnim statusom, pa bo zadeva
               razrešena!</p>
            </sp>
            <sp xml:id="SDZ2-Redna-13-1999-04-28.sp174">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Demšar. Še prej želi proceduralno gospod Roberto Battelli.</p>
            </sp>
            <sp xml:id="SDZ2-Redna-13-1999-04-28.sp175">

               <speaker>ROBERTO BATTELLI:</speaker>

               <p>Hvala lepa, predsedujoči. Spoštovani! Javljam se proceduralno zato, da ubranim dobro
               ime sekretariata za zakonodajo in pravne zadeve. <stage>(Nemir v dvorani)</stage>. Počakajte!
               Poglejte, ta naša služba se spreminja v oddelek za to in ono, spreminja se v
               zakonodajno službo, spreminja se v sekretariat za zakonodajne zadeve in tako naprej.
               Mislim, da po treh letih ali skoraj štirih letih, kar bivamo tu, bi lahko vedeli, da
               se to imenuje sekretariat za zakonodajo in pravne zadeve. Prosim, da odslej to našo
               službo tudi tako imenujemo. Hvala lepa.</p>
            </sp>
            <sp xml:id="SDZ2-Redna-13-1999-04-28.sp176">

               <speaker>PODPREDSEDNIK ANDREJ GERENČER:</speaker>

               <p>Hvala. O tem ne bomo glasovali; bilo je samo opozorjeno, da pravilno imenujemo
               službo, ki jo imamo v parlamentu. Replika, gospod Demšar.</p>
            </sp>
            <sp xml:id="SDZ2-Redna-13-1999-04-28.sp177">

               <speaker>VINCENCIJ DEMŠAR:</speaker>

               <p>Gospod Anderlič, nič ni treba - razen če za vašo rabo želite magnetogram - rekel sem,
               "prava Koprčanka", zagotovo. Pri tem bom pa rekel, da ravno vaša stranka zelo rada
               poudarja, da je treba govoriti v obeh oblikah, moški in ženski. Če sedaj nisem moške
               oblike posebej uporabil, mislim, da to ne pomeni, da sem moško obliko, "pravi
               Koprčan", izločil.</p>
               <p>Spet sto let nazaj. Če bi bilo res to, kar vi pravite, da sem jaz za sto let nazaj,
               potem ne bi govoril o problemih demografsko ogroženega območja. Pred sto leti, gospod
               Anderlič - poglejte si statistične popise, ki so bili vsakih deset let. Po moje bo
               najboljši tisti iz leta 1910. Če boste pogledali statistični popis, boste videli, da
               takrat ni bilo demografske ogroženosti; bila je polna poselitev. Ko jaz govorim o teh
               problemih, če bi bil sto let nazaj, potem bi govoril, kako je tam polno ljudi, kako
               se vse dela in kako se obdeluje. Zato ne na tak način človeka potiskati nazaj v
               zgodovino. Ampak zgodovina nam pri kakšnih stvareh pomaga.</p>
               <p>Poglejte magnetograme, kdo je danes popoldne omenil, da gre za to, da se bojijo za
               službe. Tam je bilo omenjeno. Ne potem meni podtikati! Zato tisti, ki je to rekel -
               ampak gospod Gasparini je približno tako rekel, kot so meni tudi nekateri rekli, pa
               ne bom rekel, da je bilo teh ljudi 72%, nekaj mi jih je pa to tudi reklo. Ampak to,
               "bati za službe", o tem jaz nisem govoril. Prebral sem pasus iz časopisa, o katerem
               sem povedal, da je nekdo tako izjavil, zakaj ni prišlo do občine Marezige.</p>
               <p>Sedaj pa še eno kardinalno. Vi pravite, prav, če ne smemo biti mestna občina, bomo
               pa občina s posebnim statusom - ampak, takoj amandma! Takoj amandma, kjer bo pisalo,
               občina Koper opravlja naloge in se financira po določilih, ki veljajo za mestne
               občine. Aha, za tako naivne pa nas ne smete imeti! Torej, tu piše črno na belem,
               amandma, o katerem bomo glasovali. Gospod Franco Juri je moder mož, pa je to naredil.
               Jaz mu ničesar ne očitam, moder mož je. Če se ne da, da bi bila občina v taki obliki,
               potem bomo pa posebna občina, torej imeli bomo poseben status, pa še toliko denarja
               kot mestna občina. Saj ste kar brihtni, samo ne misliti, da smo mi tako neumni, da
               ničesar ne vidimo.</p>
               <p>Gospodu Juriju vse priznanje, za občino Koper se kar dobro zavzema. Samo rad bi
               videl - to je pa moj ugovor - ko bi se za vse prebivalce sedanje občine Koper tako
               zavzemal, da ne bi bilo tako podeželje, kot je, tudi demografsko ogroženo, zapuščene
               hiše in podobno. Pridite na Loško, pa boste videli, kaj pomeni razpršena poselitev,
               kaj pomenijo majhni centri, kjer nismo delali na tem, da bi bila Škofja Loka nek
               velik center, okolica bi se pa praznila; na Loškem tega nismo delali. Če bi to
               naredili na Koprskem, bi bilo pa tudi drugače, kot je sedaj. Hvala lepa.</p>
            </sp>
            <sp xml:id="SDZ2-Redna-13-1999-04-28.sp178">

               <speaker>PODPREDSEDNIK ANDREJ GERENČER:</speaker>

               <p>Hvala. Še ena replika, gospod Juri.</p>
            </sp>
            <sp xml:id="SDZ2-Redna-13-1999-04-28.sp179">

               <speaker>AURELIO JURI:</speaker>

               <p>Kolegu Demšarju repliciram. Najprej, moj brat ni kriv za vse, tako da on ni vložil
               tega amandmaja, sem ga jaz vložil. Drugo, sem dejal v uvodu, da če bomo zbrali dovolj
               razuma, bomo tudi sprejeli in dojeli ta zakon. Vložil sem amandma na osnovi opozoril
               sekretariata za zakonodajo in pravne zadeve, češ da v samem zakonu ni opredeljena
               vsebina. Torej poleg tega, da se navaja, da je poseben status, ni pa vsebine. Z
               amandmajem jaz to vsebino vnašam v sam zakon. Ne vem, zakaj bi bilo toliko smešno,
               jaz sem prej navajal, da sedanja mestna občina Koper ima vse atribute ostalih mestnih
               občin. Mislim, da Demšar me ne bo demantiral pri tem. Tudi v primerjavi z drugima
               dvema mestnima občinama, ki sta po obsegu zelo sorodni - Nova Gorica in Novo mesto,
               Novo mesto ima celo 28 naselij več kot mestna občina Koper, pa njuna ustavnost ni
               izpodbita. Tako, da ne vem čemu bi, recimo, mestna občina občina Koper ne imela
               enakih pravic in enakih dolžnosti kot ostale mestne občine. Iz tega naslova, prav
               tukaj gre razbrati tudi posebnost, ko že mestna občina ne sme biti, pa vsaj vsebino
               lahko ohrani tako. Res pa je, da postane lahko čisto navadna občina. Iz tega naslova
               ne bo, kar se financ tiče, v ničemer prizadeta, ker sama realizira toliko lastnih
               prihodkov, da preseže primerno porabo, bodisi za mestno občino bodisi za navadno
               občino. Tako, da s finančnega vidika do nobene spremembe ne pride, tudi če se odpove
               statusu mestne občine ali posebnemu statusu.</p>
               <p>Kakorkoli že, namen zakona je, da teritorialno ostane taka, kot je. Dokazoval sem
               prej, da samo taka bo lahko znotraj in v skladu s principom solidarnosti namenjala
               podeželju toliko kot do sedaj in s tem pomeni bistveno več, kot bi namenila država in
               z lastnimi prihodki podeželska občina. Hvala.</p>
            </sp>
            <sp xml:id="SDZ2-Redna-13-1999-04-28.sp180">

               <speaker>PODPREDSEDNIK MIROSLAV LUCI:</speaker>

               <p>Hvala lepa kolegu Juriju. Repliko ima najprej gospod Jerovšek, potem gospod Demšar.
               Kolege poslance bi opozoril, da o amandmajih ne razpravljamo. Nisem hotel prekinjati
               gospoda kolega Jurija. Ampak se je že začela razprava o amandmajih. Sedaj je splošna
               razprava. Kolega Jerovšek.</p>
            </sp>
            <sp xml:id="SDZ2-Redna-13-1999-04-28.sp181">

               <speaker>JOŽEF JEROVŠEK:</speaker>

               <p>Hvala lepa, še enkrat. Gospod Anderlič! Ne vem, meni ste pripisovali neke nadnaravne
               sposobnosti ali sposobnosti nadnaravnih bitij. Takih sposobnosti gotovo nimam. Imate
               jih pa v vaši stranki. Človek včasih pomisli, kjer je poceni denar in denar
               davkoplačevalcev in se da kam speljati, tam takoj začutite in ne vem, kakšna
               sposobnost je to. Potem bi rekel, da ste neka božja stranka, če razumete. ... <stage>(Smeh.)</stage>
               ...</p>
               <p>Ni potrebno imeti nadnaravnih sposobnosti, da človek in marsikdo zazna, kot je po
               slovenskem pregovoru "kam pes taco moli". To se takoj vidi. Tudi pri tem zakonu.</p>
               <p>Jaz nisem prepričan, da vsi podpisniki se tega zavedajo. Vidi se, kam pes taco moli.
               Dosti je teh znakov, in če omenim samo to, Sova je pred meseci ugotovila - saj se
               spomnite, Generali SKB. Gospod Nerad je tudi na ta račun bil, ker ni razumel oziroma
               ni ubogal. Dosti je znakov.</p>
               <p>Glede ustavnega sodišča pa, gospod Anderlič, vi ste prvič citirali tako, kot sem jaz
               repliciral. Vi ste rekli "Ustavno sodišče pravi, Koper ne more biti mestna občina".
               Sedaj ste obrazložili. Ampak v prvi obrazložitvi pa niste nič dodatnega povedali.
               Hvala lepa.</p>
            </sp>
            <sp xml:id="SDZ2-Redna-13-1999-04-28.sp182">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika kolega Jerovška. Kolega Demšar se je prijavil k
               repliki.</p>
            </sp>
            <sp xml:id="SDZ2-Redna-13-1999-04-28.sp183">

               <speaker>VINCENCIJ DEMŠAR:</speaker>

               <p>To ne bo replika. Ampak bo opravičilo pravemu Koprčanu. Gospodu Aureliu se
               opravičujem, da sem zamenjal ime z vašim bratom. Upam, da boste razumeli, da je bil,
               kot se temu reče, lapsus linguae.</p>
            </sp>
            <sp xml:id="SDZ2-Redna-13-1999-04-28.sp184">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Kolega Terčon.</p>
            </sp>
            <sp xml:id="SDZ2-Redna-13-1999-04-28.sp185">

               <speaker>DAVORIN TERČON:</speaker>

               <p>Hvala lepa. Jaz v bistvu imam samo eno vprašanje za kolega Jerovška. Mogoče sem tudi
               jaz malo nazaj s časi, tako kot je bilo omenjeno za gospoda Demšarja, ampak kolega
               Jerovšek je dosti časa razlagal in parkrat ponovil, kam pes taco moli. Jaz ga nisem
               razumel in ga bi prosil, da mi obrazloži, kam pes taco moli.</p>
            </sp>
            <sp xml:id="SDZ2-Redna-13-1999-04-28.sp186">

               <speaker>PODPREDSEDNIK MIROSLAV LUCI:</speaker>

               <p>Dobro. Mir v dvorani! Kot prvi, gospod Zoran Lešnik, replika, potem gospod Jerovšek,
               gospod Ciril Ribičič itd. In kolega Bajc.</p>
            </sp>
            <sp xml:id="SDZ2-Redna-13-1999-04-28.sp187">

               <speaker>ZORAN LEŠNIK:</speaker>

               <p>Ne še prižgati, ker bi najprej poskusil. Ali so še vedno samo replike? Ali bi
               vendarle lahko prekinili s tem? Pa bi jaz tri stvari naenkrat, repliciral, glas
               obrazložil in razpravljal. Ni možno?</p>
            </sp>
            <sp xml:id="SDZ2-Redna-13-1999-04-28.sp188">

               <speaker>PODPREDSEDNIK MIROSLAV LUCI:</speaker>

               <p>Smo pri splošni razpravi in sedaj so na vrsti... Vi bi želeli razpravljati?</p>
            </sp>
            <sp xml:id="SDZ2-Redna-13-1999-04-28.sp189">

               <speaker>ZORAN LEŠNIK:</speaker>

               <p>In bi repliciral, v narekovaju, in na glas obrazložil.</p>
            </sp>
            <sp xml:id="SDZ2-Redna-13-1999-04-28.sp190">

               <speaker>PODPREDSEDNIK MIROSLAV LUCI:</speaker>

               <p>Replicirate lahko, zato ste tukaj.</p>
            </sp>
            <sp xml:id="SDZ2-Redna-13-1999-04-28.sp191">

               <speaker>ZORAN LEŠNIK:</speaker>

               <p>Gospod predsedujoči, kolegice in kolegi! Tri muhe na en mah bi rad opravil v petih
               minutah, da ne bi trikrat hodil gor in trikrat po pet minut uporabil. Pa bom rekel
               tako, da bom glasoval proti sklepu matičnega delovnega telesa. Proti zato, ker sem
               prepričan, da moram biti kot vseslovenski poslanec, kot nekateri radi poudarjate, na
               strani občanov koprske občine, ki so se kar na dveh referendumih odločili, da želijo
               in hočejo živeti v enoviti, takšni občini, kot jo imajo sedaj.</p>
               <p>Zavedam se, da je ustavno sodišče odločilo drugače. Vem pa tudi, da so odločitve
               ustavnega sodišča v primerih referendumske odločitve različne. Vsi vemo za primer, ko
               se je ustavno sodišče sklicevalo izključno na rezultat referenduma, in za drugi
               primer, ko ustavno sodišče ignorira odločitev občanov, izrečeno na referendumu. Zakaj
               tako? To verjetno vedo samo tisti in takšni ustavni sodniki, ki so ob minevanju
               mandata sprejeli takšno odločitev in odločbo. Nenazadnje je zanimivo, da smo tudi v
               tej dvorani močno nasprotnega mnenja. To je sicer človeško in parlamentarno,
               demokratično. Vprašanje pa je, če je najbolj moralno. Pri tem mislim: takrat, ko
               nekomu odgovarja, se sklicuje na referendum in odločbo ustavnega sodišča, ko pa to
               nekomu ni pisano na kožo, pa odločitev občanov na referendumu kategorično ignorira.
               Ne pozabimo, ali si prikličimo v spomin, sicer pa je bilo danes to že neštetokrat
               rečeno, da se je v koprskem primeru več kot 50% volilnih upravičencev odločilo
               drugače, kot je to odločilo ustavno sodišče.</p>
               <p>Gospod Rupar, ki ga sicer ni tukaj - pa mu ne repliciram, temveč sem mu pravzaprav
               hvaležen za njegov stavek, ko je rekel, da nove občine dobesedno cvetijo. Spomladi
               morda res. Toda zakaj potem te občine in župani teh občin trdijo in dokazujejo, se
               sestajajo, protestirajo, da s takšnim proračunskim denarjem, kot ga dobijo iz
               republiškega proračuna, enostavno ne morejo živeti! Pri tem dokazovanju pa je,
               recimo, najbolj glasen član prav te stranke, kateri pripada tudi gospod Rupar, ki
               grozi celo z ustavnim sporom, to je kolega, ki ga pa danes, žal, ni tukaj, gospod
               Pukšič.</p>
               <p>Gospod Bajc, ker nisem hotel, pa tudi nisem prišel na vrsto, vam samo to: če so
               delali napake in nepravilnosti v prejšnjem mandatu, mislim pa, da smo jih nešteto
               napravili tudi v tem mandatu, zlasti okrog ustanavljanja novih občin, pa vsaj sedaj
               ne delajmo tega, ne dovolimo, da bi delali drugače, kot si želijo ljudje. Seveda pa
               to ne pomeni, da sem proti odločbam ustavnega sodišča, seveda tistim odločbam, ki
               niso sprejete proti volji ljudi.</p>
               <p>Gospod Demšar, žal ga tudi..., aha, saj bo prijetna, lepa replika. Rad vam verjamem,
               da so v koprskem območju razpadajoče hiše in nenaseljene hiše. Toda verjemite mi, da
               so tudi tam, kjer imamo majhne občine, že drugi mandat, tudi nenaseljene hiše, tudi
               razpadajoče hiše, da je tudi tam neobdelana zemlja in da so tam celo propadajoči
               sadovnjaki v najboljši rodnosti. Pa še nekaj, pa si preveč ne domišljujem, ampak
               delno poznam Škofjo Loko in njeno zaledje in delno poznam Koper z okolico, pa si po
               svoje mislim tako, da je težko delati primerjavo med Koprom in Škofjo Loko, saj imata
               mesti povsem drugačne funkcije in zaradi tega ni moč reči, Koper se je razvijal tako,
               on je tako, zakaj se ne bi tudi oni tako, zakaj tudi oni ne bi imeli. To sem imel
               namen povedati. Hvala lepa.</p>
            </sp>
            <sp xml:id="SDZ2-Redna-13-1999-04-28.sp192">

               <speaker>PODPREDSEDNIK MIROSLAV LUCI:</speaker>

               <p>Hvala lepa, kolega Zoran Lešnik za repliko. K repliki je prijavljen še gospod
               Jerovšek. Replika je 5 minut. Kolega Jerovšek, v kolikor boš končal v štirih minutah,
               vzamemo še tvojo repliko. Bo. Kasneje nadaljujemo s splošno razpravo, seveda in bi
               bilo zaželeno, da replike res počasi končamo.</p>
            </sp>
            <sp xml:id="SDZ2-Redna-13-1999-04-28.sp193">

               <speaker>JOŽEF JEROVŠEK:</speaker>

               <p>Hvala lepa. Upam, da bo dosti krajša moja replika. Gospodu Terčonu bi samo hotel
               njegove težave malo ublažiti. Poglejte, gospod Terčon, jaz sem prej rekel, da
               predpostavljam, da vsi podpisniki se ne zavedajo, mislim, ampak zato pa sem se že
               vnaprej vam pravzaprav opravičil, ampak vendar, zakon, ki ste ga podpisali, še enkrat
               preberite in ga berite tudi med vrsticami. Tudi med vrsticami ga berite, če pa še
               takrat ne bo jasno, poglejte, si pa od gospoda Jurija ta papir preberite, pa tudi med
               vrsticami še dodatno. Ampak, če boste pa še imeli težave, gospod Anderlič se je pa
               tako simpatično smehljal, ko sem jaz kakšno rekel, tako da vem, da je pa razumel vse
               in ker je on vodja poslanske skupine, predlagam, da naredi en kratek praktikum. Hvala
               lepa.</p>
            </sp>
            <sp xml:id="SDZ2-Redna-13-1999-04-28.sp194">

               <speaker>PODPREDSEDNIK MIROSLAV LUCI:</speaker>

               <p>Državni zbor še zaseda! Prosim, mir v dvorani! Replika gospoda Ribičiča, potem
               končamo, ker so prijavljeni še Špiletič, Zagožen. Torej še zadnja replika gospoda
               Cirila Ribičiča.</p>
            </sp>
            <sp xml:id="SDZ2-Redna-13-1999-04-28.sp195">

               <speaker>DR. CIRIL RIBIČIČ:</speaker>

               <p>Hvala lepa. Že gospod Terčon je postavil vprašanje. Kam pes taco moli? Jaz moram
               reči, da te razlike med nami so o resnih vprašanjih. Upoštevanje referenduma, odločbe
               ustavnega sodišča, kaj je vloga zakonodaje, kaj je vloga ustavnega sodišča, kakšna je
               vloga ustave. Ali je ustava nad ustavnim sodiščem in tako naprej.</p>
               <p>Ampak vsa ta vprašanje so pravzaprav zelo majhna ob eni insinuaciji, ki veje iz
               nastopov gospoda Jerovška, in to ne prvič danes. To je očitek o tem, če bo ostala
               koprska občina taka kot je, da je to v korist italijanskih ne pa slovenskih
               interesov. Da gre za prodajo slovenske zemlje, enkrat to pove bolj direktno, enkrat
               govori o zadevah med vrsticami. Tukaj gre za tisto nezaupanje v primorsko ljudstvo,
               na katero so opozorili Primorci v reakcijah na eno tako zasedanje, na tako razpravo,
               kot je danes, že prejšnjič.</p>
               <p>To je edino zelo resno vprašanje. Odločati na podlagi predpostavke, da je primorsko
               ljudstvo zavedeno in da ne dela v nacionalnem interesu Slovenije in države Slovenije.
               To so zelo hudi očitki in hude, neupravičene insinuacije.</p>
               <p>Jaz bi prosil gospoda Jerovška, da te insinuacije umakne. Končno gre za območje, ki
               je najbolj trpelo pod fašizmom, ki je bilo osvobojeno vemo v kakšnem obdobju in na
               kakšen način in kjer nimamo niti enega majhnega argumenta za to, da bi bilo to
               stališče upravičeno. To je huda žalitev za Primorce in na to sem hotel opozoriti še
               pred koncem današnje razprave.</p>
               <p>Poveličevati italijansko nevarnost za tako območje, ki je zlasti v fašističnem času
               zelo trpelo, je še posebej neupravičeno in mislim, da tudi ne poznate stvarnih
               podatkov o tem, da je v današnji koprski občini 2% Italijanov. Če bi oblikovali Koper
               posebej, kot nekateri predlagajo, bi bilo to okoli 3,5% Italijanov in te insinuacije
               so iz vsakega vidika neupravičene in še enkrat rečeno, žaljive. Hvala lepa.</p>
            </sp>
            <sp xml:id="SDZ2-Redna-13-1999-04-28.sp196">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Na repliko čakajo še, zaradi stenograma govorim, vidim, da že vsi
               odhajate. Na repliko čakajo še gospod Špiletič, gospod Jerovšek, gospod Terčon.</p>
               <p>Prekinjam 29. točko ob splošni razpravi, ki jo bomo nadaljevali jutri. Prekinjam 13.
               sejo državnega zbora. Nadaljevali jo bomo jutri ob 10.00 uri in sicer s 44. točko - s
               poročilom o delu računskega sodišča Republike Slovenije za leto 1997 in leto 1998.
               Potem prehajamo na nadaljevanje danes prekinjene 29. točke - predlog zakona o
               spremembah in dopolnitvah zakona o ustanovitvi občin ter določitvi njihovih območij
               in prekinjeno 10. točko - predlog zakona o javnih skladih, prekinjeno 13. točko -
               predlog zakona o dopolnitvah zakona o blagovnih rezervah. Nato z 31. točko - predlog
               zakona o dopolnitvi zakona o lekarniški dejavnosti, skrajšani postopek, ter po
               dnevnem redu dalje.</p>
               <p>Vsem poslancem hvala za kar strpen pogovor. Lep večer. Nadaljujemo jutri ob 10.00
                  uri. <title><stage>(SEJA JE BILA PREKINJENA 28. APRILA 1999 OB 19.02 URI.)</stage></title>
               </p>
            </sp>
         </div>
      </body>
   </text>
</TEI>
