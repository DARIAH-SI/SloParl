<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-07-1997-11-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6FD0FC6AFADECE9FC12565550043DFF8</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=6FD0FC6AFADECE9FC12565550043DFF8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-07-1997-11-18.DZ" n="07">
               <name>Redna</name>
               <date when="1997-11-18"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-07-1997-11-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 7. seje</stage>
            <stage type="date">(18. november 1997)</stage>
            <stage type="chairman"> Sejo je vodila Eda Okretič-Salmič, podpredsednica zbora.</stage>
            <stage type="time"> Seja se je pričela ob 14.11 uri.</stage>


            <sp xml:id="SDZ2-Redna-07-1997-11-18.sp1">

               <speaker>PODPREDSEDNICA EDA OKRETIČ-SALMIČ:</speaker>

               <p>Spoštovane kolegice poslanke in kolegi poslanci, gospe in gospodje! Pričenjamo
               nadaljevanje 7. seje Državnega zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednje
               poslanke in poslanci: Miroslav Luci, Franc Jazbec, dr. Franc Žnidaršič, dr. Helena
               Hren-Vencelj, Jože Jerovšek, Jože Avšič, Peter Petrovič, Boris Sovič, Leon Gostiša od
               16.00 ure dalje, Jože Zimšek, Vili Trofenik do 15.00 ure, Josip Bajc za pričetek
               seje.</p>
               <p>Prosim, da ugotovimo navzočnost v dvorani! (61 prisotnih.) Ugotavljam, da je navzočih
               torej 61 poslank in poslancev, zbor je sklepčen in lahko nadaljujemo z delom.</p>
               <p>Na sejo so bili vabljeni tudi predstavniki vlade in vse prav lepo pozdravljam!
               Prosim, gospod Kebrič, imate proceduralno?</p>
            </sp>
            <sp xml:id="SDZ2-Redna-07-1997-11-18.sp2">

               <speaker>IVAN KEBRIČ:</speaker>

               <p>Hvala, gospa podpredsednica. Spoštovane kolegice in kolegi! Z ozirom da bomo
               nadaljevali po dnevnem redu in ker je 32. točka predlog spremembe
               pokojninsko-invalidske zakonodaje in ker še do danes nimamo mnenja vlade, predlagam
               proceduralno, da umestimo to točko na konec našega dnevnega reda, da bo vlada, če ima
               oziroma ko ima v četrtek svojo redno sejo, lahko dala ustrezno stališče do mojega
               predloga. Menim, da je to tako pomemben zakon, ki nas vse tangira, ene prej, druge
               kasneje, da je toliko pomembno, da bi morali dobiti za prvo razpravo tudi mnenje in
               stališče vlade. Upam, da se z mojim predlogom strinjate. Hvala lepa.</p>
            </sp>
            <sp xml:id="SDZ2-Redna-07-1997-11-18.sp3">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kebrič. Na glasovanje dajem predlog gospoda Kebriča, da se 32. točka
               prenese na zadnjo točko dnevnega reda. Ugotovimo sklepčnost! (59 prisotnih.)</p>
               <p>Kdo je za? (57 poslancev.) Je kdo proti? (2 poslanca.)</p>
               <p>Ugotavljam, da je predlog sprejet.</p>
               <p>Današnje nadaljevanje 7. seje bomo pričeli z obravnavo 22. točke dnevnega reda, to je
               predlog zakona o spremembah in dopolnitvah zakona o vojnih invalidih. Za tem bomo
               prešli na obravnavo 27. točke, to je predloga zakona o osebni izkaznici in na
               obravnavo 29. točke, to je predlog zakona o centralnem registru prebivalstva ter nato
               po dnevnem redu dalje. Kot smo že bili obveščeni bo zbor dela danes do 18.00 ure,
               jutri v sredo 19. in četrtek, 20. novembra, od 10.00 ure do 18.00 ure v petek pa od
               10.00 ure do 14.00 ure.</p>
               <p>Jutrišnje popoldansko zasedanje bo zbor pričel z obravnavo 43. točke dnevnega reda,
               to je z volitvami in imenovanji, za tem bo prešel na obravnavo 42. točke, to je
               spremembe poročila o gospodarskih družbah ali zavodih za katere v skladu s 1.
               odstavkom 20. člena zakona o nezdružljivosti opravljanja javne funkcije s pridobitno
               dejavnostjo velja prepoved poslovanja z državo, javnimi podjetji, javnimi zavodi ter
               bomo nato prešli na obravnavo 36. točke, to je poročilo o delu varuha človekovih
               pravic za leto 1995 in 1996.</p>
               <p>Ali kdo temu predlogu nasprotuje? Če ne, bi še povedala to, da bo 44. točko, to so
               vprašanja in pobude poslank in poslancev, zbor obravnaval v petek 21. novembra ob
               10.00 uri.</p>
               <p>Prehajamo na <title>22. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O VOJNIH INVALIDIH, </title>skrajšani postopek. Predlog zakona je
               v obravnavo zboru predložila Vlada Republike Slovenije. Želi predstavnik vlade
               besedo? Prosim predstavnika vlade, gospoda Stuška, imate besedo.</p>
            </sp>
            <sp xml:id="SDZ2-Redna-07-1997-11-18.sp4">

               <speaker>JANKO STUŠEK:</speaker>

               <p>Spoštovana podpredsednica! Poslanke in poslanci!</p>
               <p>Rad bi spoštovani zbor samo opozoril na redakcijsko pripombo, ki je žal nastala pri
               materialih, ki jih je že vlada poslala, se pa nanaša oziroma evidentno je, da gre za
               čisto redakcijo. Rad bi opozoril pri 7. členu na ta amandma, ki ga predlaga vlada in
               ki ga tudi matični odbor podpira. Redakcija je v tem, da se črta 123. člen, ta tekst
               je pravzaprav "lapsus", ker iz vsebine, kot je bilo obrazloženo, kako je do tega
               nastalo, je pri delovnih materialih ostal ta 23. člen notri. Drugače pa se v celoti
               nanaša na 7. člen predlagane novele zakona, kar pomeni, da bi bilo besedilo v
               sledečem tekstu:</p>
               <p>V 1. odstavku se v oklepaju za številko Uradnega lista 63/95 doda besedica "in" in
               številka "19/79". Ponavljam, gre za izključno redakcijsko vprašanje. Če pogledate
               zakon, boste to videli in zato to opozarjam.</p>
               <p>Rad bi tudi opozoril, da vlada na amandma matičnega odbora k 2. členu pri drugi
               točki, vztraja pri svojem stališču in ne podpira sklepa in predloga amandmaja, ki ga
               je predlagalo matično telo. Hvala lepa.</p>
            </sp>
            <sp xml:id="SDZ2-Redna-07-1997-11-18.sp5">

               <speaker>PODPREDSEDNICA EDA SALMIČ-OKRETIČ:</speaker>

               <p>Hvala gospod Stušek. Predlog zakona je obravnaval tudi odbor za zdravstvo, delo,
               družino in socialno politiko, kot matično delovno telo. Prosim poročevalca, da
               predstavi mnenja odbora o predlogu zakona.</p>
               <p>Gospod Demšar ima besedo.</p>
            </sp>
            <sp xml:id="SDZ2-Redna-07-1997-11-18.sp6">

               <speaker>VINCENCIJ DEMŠAR:</speaker>

               <p>Hvala lepa za besedo. Lep pozdrav vsem skupaj! Poročilo Odbora za zdravstvo, delo,
               družino in socialno politiko bo krajše narave. Čeprav smo mi to obravnavali na dveh
               sejah našega odbora. Na eni redni in eni izredni. Ko smo na redni seji obravnavali to
               poročilo, se je pokazalo, da je potrebno, da pridobimo še mnenje komisije državnega
               zbora Republike Slovenije za vprašanje invalidov. Ko smo to pridobili in predhodno še
               opravili splošno razpravo, smo obravnavali nekaj amandmajev, ki jih je dala vlada,
               nekaj amandmajev smo imeli sami. In na koncu smo sprejeli sklep, da Odbor Državnega
               zbora Republike Slovenije za zdravstvo, delo, družino in socialno politiko, predlaga
               Državnemu zboru Republike Slovenije, da predlog zakona o spremembah in dopolnitvah
               zakona o vojnih invalidih, obravnava in sprejme skupaj z amandmaji, ki jih odbor
               podpira, in posebej z amandmaji odbora po skrajšanem postopku. Hvala lepa.</p>
            </sp>
            <sp xml:id="SDZ2-Redna-07-1997-11-18.sp7">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Demšar. Želi besedo predstavnik Sekretariata za zakonodajo in pravne
               zadeve? (Ne želi.) Želijo besedo predstavniki poslanskih skupin? (Da.) V imenu
               poslanske skupine Združene liste, gospod Kontič.</p>
            </sp>
            <sp xml:id="SDZ2-Redna-07-1997-11-18.sp8">

               <speaker>BOJAN KONTIČ:</speaker>

               <p>Hvala lepa. Lepo pozdravljeni! Na vprašanja oziroma pomanjkljivosti, ki se sedaj
               urejajo s tem zakonom, je poslanska skupina Združene liste socialnih demokratov
               opozarjala že pri sprejemanju tega zakona.</p>
               <p>Dejansko se sedaj odpravlja neskladje z ustavo, ki jo je ugotovilo ustavno sodišče,
               in v kateri je bilo ugotovljeno, da je odmerna osnova določena na napačnem podatku. V
               poslanski skupini ZLSD podpiramo vložene amandmaje, ki jih je vložil Odbor za
               zdravstvo, delo, družino in socialno politiko na podlagi mnenja Komisije Državnega
               zbora za vprašanje invalidov, ki je bilo zainteresirano delovno telo.</p>
               <p>Še pomembnejši podatek za nas pa je, da je predlog usklajen s predstavniki
               zainteresiranih invalidov. V poslanski skupini Združene liste socialnih demokratov
               torej podpiramo predlog zakona o spremembah in dopolnitvah zakona o vojnih invalidih,
               vključno z amandmaji odbora, in seveda sprejem po skrajšanem postopku. Hvala
               lepa.</p>
            </sp>
            <sp xml:id="SDZ2-Redna-07-1997-11-18.sp9">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, gospod Kontič. Želi še kdo od predstavnikov poslanskih skupin besedo?
               (Da.) Gospa Zbačnikova.</p>
            </sp>
            <sp xml:id="SDZ2-Redna-07-1997-11-18.sp10">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav vsem skupaj! Torej, naša poslanska skupina podpira ta predlog, saj
               predlagane spremembe in dopolnitve zakona temeljijo na odločbi ustavnega sodišča.
               Hvala lepa.</p>
            </sp>
            <sp xml:id="SDZ2-Redna-07-1997-11-18.sp11">

               <speaker>PODPREDSEDNICA EDA OKRETIČ-SALMIČ:</speaker>

               <p>V redu. Hvala lepa. Še katera poslanska skupina? Besedo dajem poslankam in poslancem.
               Pisno se k razpravi ni nihče prijavil, zato omejujem razprave naslednjih poslancev na
               pet minut. Želi še kdo razpravljati? Ugotavljam, da nihče. Ker ne želi nihče več
               razpravljati, zaključujemo in prehajamo na naslednje: torej zboru predlagam, da
               skladno z zadnjo alineo 189. člena poslovnika razpravlja in glasuje o vseh tistih
               členih skupaj, h katerim niso bili vloženi amandmaji. Ugotovimo sklepčnost! (53
               prisotnih.)</p>
               <p>Kdo je za predlog? (54 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Prehajamo na obravnavo 2. člena in amandmajev k temu členu. Kdo želi besedo? Pregled
               vloženih amandmajev imate na mizah in sicer z dne 18. novembra. Ugotavljam, da ni
               razpravljavcev. Zato prehajamo na glasovanje.</p>
               <p>Na glasovanje dajem prvi amandma k 2. členu. Ugotovimo sklepčnost! (54
               prisotnih.)</p>
               <p>Kdo je za predlagani amandma? (53 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem drugi amandma k 2. členu. Ugotovimo sklepčnost! (53 prisotnih.)
               Proceduralno gospod! (Ne.)</p>
               <p>Kdo je za? (28 poslancev.) Je kdo proti? (20 poslancev.)</p>
               <p>Ugotavljam, da je amandma sprejet.</p>
               <p>Glasujemo še o členu v celoti in sicer o 2. členu. Ugotovimo sklepčnost! (58
               prisotnih.)</p>
               <p>Kdo je za 2. člen? (40 poslancev.) Je kdo proti? (3 poslanci.)</p>
               <p>Ugotavljam, da je 2. člen sprejet.</p>
               <p>Prehajamo na obravnavo 3. člena in amandma k temu členu. Predlagatelj je Vlada
               Republike Slovenije in Komisija za vprašanja invalidov. Matično delovno telo ne
               podpira. Želi kdo razpravljati? (Ne želi.)</p>
               <p>Na glasovanje dajem amandma k 3. členu. Ugotavljamo sklepčnost! (51 prisotnih.)</p>
               <p>Kdo je za? (19 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem še člen v celoti. Ugotavljamo sklepčnost! (53 prisotnih.)</p>
               <p>Kdo je za? (34 poslancev.) Je kdo proti? (2 poslanca.)</p>
               <p>Ugotavljam, da je člen sprejet.</p>
               <p>V razpravo dajem 7. člen in amandma k 7. členu s tem popravkom, in sicer: v prvem
               odstavku se v oklepaju za številko Uradnega lista 63/95 doda besedica "in" in
               številki "19/97." To je pravilen tekst brez tistega 123. člena. Kdo želi besedo?
               (Nihče.) Na glasovanje dajem amandma k temu 7. členu. Ugotavljamo sklepčnost! (57
               prisotnih.)</p>
               <p>Kdo je za? (52 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem še 7. člen v celoti. Ugotavljamo sklepčnost! (60 prisotnih.)</p>
               <p>Kdo je za 7. člen v celoti? (45 poslancev.) Je kdo proti? (Nihče.)</p>
               <p>Ugotavljam, da je člen sprejet.</p>
               <p>V razpravo dajem 9. člen in dva amandmaja k temu členu. Predlagatelj prvega je Odbor
               za zdravstvo, delo, družino in socialno politiko, in sicer prvi je amandma na amandma
               vlade in drugi amandma, katerega predlagatelj je Vlada Republike Slovenije in
               Komisija za vprašanja invalidov. Kdo želi razpravljati? Ugotavljam, da ni
               razpravljavcev, zato dajem na glasovanje prvi amandma na amandma Vlade Republike
               Slovenije, in sicer k 9. členu. Ugotavljamo sklepčnost! (59 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je amandma na amandma sprejet.</p>
               <p>Na glasovanje dajem drugi amandma k 9. členu. Ugotavljamo sklepčnost! (52
               prisotnih.)</p>
               <p>Kdo je za? (52 poslancev.) Je kdo proti? (Nihče.)</p>
               <p>Tudi ta amandma je sprejet.</p>
               <p>Na glasovanjem še 9. člen v celoti. Ugotovimo sklepčnost! (53 prisotnih.)</p>
               <p>Kdo je za 9. člen? (43 poslancev.) Je kdo proti? (Nihče.)</p>
               <p>Ugotavljam, da je 9. člen sprejet.</p>
               <p>V razpravo dajem amandma k 10. členu. Predlagatelj je Vlada Republike Slovenije in
               Komisija za vprašanja invalidov. Matično delovno telo ga podpira. Kdo želi
               razpravljati? Razpravljavcev ni. Na glasovanje dajem amandma k 10. členu. Ugotovimo
               sklepčnost! (57 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Tudi ta amandma je sprejet.</p>
               <p>Na glasovanje dajem še 10. člen v celoti. Ugotavljamo sklepčnost! (57 prisotnih.)</p>
               <p>Kdo je za 10. člen v celoti? (34 poslancev.) Je kdo proti? (Nihče.)</p>
               <p>Tudi ta člen je sprejet.</p>
               <p>Prehajamo na obravnavo preostalih členov, h katerim niso bili vloženi amandmaji. Kdo
               želi besedo? (Nihče.) Na glasovanje dajem zato preostale člene, h katerim niso bili
               vloženi amandmaji. Ugotovimo sklepčnost! (57 prisotnih.)</p>
               <p>Kdo je za? (46 poslancev.) Je kdo proti? (Nihče.) Ugotavljam, da so preostali členi
               sprejeti.</p>
               <p>Opravili smo razpravo in glasovanje o posameznih členih in glasovati moramo še o
               naslovu zakona. Ali želi še kdo razpravljati o naslovu zakona. Ker nihče ne želi
               razpravljati, prehajamo na glasovanje. Na glasovanje dajem naslov zakona v celoti.
               Ugotovimo sklepčnost! (55 prisotnih.)</p>
               <p>Kdo je za? (52 poslancev.) Je kdo proti? (Nihče.)</p>
               <p>Ugotavljam, da je naslov zakona v celoti sprejet.</p>
               <p>Izglasovali smo zakon po členih in naslov zakona. Odpiram razpravo o zakonskem
               predlogu v celoti. Kdo želi tu besedo? Moram še povedati, da smo v<title> tretji
                  obravnavi </title>. Prosim, gospod Stušek, državni sekretar.</p>
            </sp>
            <sp xml:id="SDZ2-Redna-07-1997-11-18.sp12">

               <speaker>JANKO STUŠEK:</speaker>

               <p>Spoštovane poslanke in poslanci! Vlada bo vložila amandma na 2. člen, četrti
               odstavek, vendar za to bi rabili najmanj 15 minut. Hvala lepa.</p>
            </sp>
            <sp xml:id="SDZ2-Redna-07-1997-11-18.sp13">

               <speaker>PODPREDSEDNICA EDA OKRETIČ-SALMIČ:</speaker>

               <p>Predlagam, da prekinemo to točko dnevnega reda in nadaljujemo s 27. točko dnevnega
               reda.</p>
               <p>Prehajamo na <title>27. TOČKO DNEVNEGA REDA - TRETJA OBRAVNAVA PREDLOGA ZAKONA O OSEBNI
                  IZKAZNICI. </title>Predlog zakona je za tretjo obravnavo pripravila Vlada Republike
               Slovenije. Želi predstavnik vlade besedo? Besedo ima gospod Slavko Debelak.</p>
            </sp>
            <sp xml:id="SDZ2-Redna-07-1997-11-18.sp14">

               <speaker>MAG. SLAVKO DEBELAK:</speaker>

               <p>Spoštovane poslanke in poslanci, spoštovana predsedujoča! Dovolite, da vam zelo na
               kratko povem, v bistvu kaj smo spremenili v razmerju od drugega do tretjega branja
               zakona o osebni izkaznici, s katerim zaključujemo tako imenovano družino javnih
               listin v Sloveniji.</p>
               <p>Edina sprememba, o kateri bo verjetno tekla v nadaljevanju tudi beseda, je ta, da je
               vlada predlagala amandma k 6. členu, kjer smo v bistvu določili na podlagi
               standardov, ki jih za nas predpisuje Evropa, in pa tudi policijsko sodelovanje, da se
               obrazci osebnih izkaznic tiskajo v slovenskem in angleškem jeziku. To zaradi tega,
               ker so bolj primerljivi in bolj prezentni ter razumljivi za vse varnostne organe,
               kajti osebna izkaznica je v prvi vrsti identifikacijski dokument. Na območjih, kjer
               živita italijanska oziroma madžarska narodna skupnost, pa tudi v italijanščini
               oziroma v madžarščini.</p>
               <p>Kaj to pomeni? Mi smo s tem amandmajem nedvomno povedali, da se na območjih, kjer
               živita italijanska in madžarska narodna skupnost, obrazci osebnih izkaznic tiskajo v
               dvojezičnem oziroma v tem primeru v trojezični kombinaciji, ne pa tudi osebna
               izkaznica kot takšna. S tem smo ohranili nivo, ki je sedaj veljaven, in s tem smo
               seveda tudi ohranili zahtevo, ki jo je državni zbor sprejel v drugem branju oziroma
               ob priliki drugega branja, da se nivo zaščite manjšine ne zmanjšuje in da se ohrani
               tisto, kar je bilo obljubljeno ob osamosvajanju, da v bistvu manjšinsko zaščito
               pustimo na nivoju, ki je bila do takrat uveljavljena.</p>
               <p>Predlagamo, da takšen amandma, ki ga je vlada predlaga k 6. členu, sprejmete.
               Ocenjujemo, da je polno recipročen, tako v razmerju do Italije kot tudi v razmerju do
               Madžarske. Namreč, prejšnji teden je bil naš minister Bandelj na Madžarskem, kjer se
               je sestal z madžarskim kolegom, notranjim ministrom, ki mu je povedal, da tudi oni
               sprejemajo novo družino potnih in identifikacijskih dokumentov. V osebni izkaznici
               bodo za porabske Slovence prav tako na obrazcu teksti v slovenskem oziroma madžarskem
               jeziku, kar pomeni, da se bo obrazec izdal dvojezično, ne bo se pa izdajala osebna
               izkaznica dvojezično.</p>
               <p>Hvala za vašo pozornost in predlagam, da zakon sprejmemo, ker smo nekje tudi zavezani
               v razmerju do Evrope, da osebni dokument, osebno izkaznico čimprej uparimo z
               evropskimi standardi in da pridemo v Evropo z novim osebnim dokumentom.</p>
            </sp>
            <sp xml:id="SDZ2-Redna-07-1997-11-18.sp15">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Proceduralno? Gospod Jelinčič je imel še prej besedo.</p>
            </sp>
            <sp xml:id="SDZ2-Redna-07-1997-11-18.sp16">

               <speaker>DAVORIN TERČON:</speaker>

               <p>V imenu poslanske skupine LDS predlagam, da se ta točka premakne na konec dnevnega
               reda, da jo obravnavamo na koncu.</p>
            </sp>
            <sp xml:id="SDZ2-Redna-07-1997-11-18.sp17">

               <speaker>PODPREDSEDNICA EDA OKRETIČ-SALMIČ:</speaker>

               <p>Na glasovanje dajem ta predlog gospoda Terčona. Ugotovimo sklepčnost! (56
               prisotnih.)</p>
               <p>Kdo je za predlagani predlog? (33 poslancev.) Je kdo proti? (19 poslancev.)</p>
               <p>Ugotavljam, da je predlog sprejet.</p>
               <p>Točko obravnavamo kot zadnjo točko dnevnega reda. Hvala.</p>
               <p>Prehajamo na <title>29. TOČKO DNEVNEGA REDA - NA DRUGO OBRAVNAVO PREDLOGA ZAKONA O
                  CENTRALNEM REGISTRU PREBIVALSTVA.</title> Predlog zakona je v obravnavo zboru
               predložila Vlada Republike Slovenije. Želi predstavnik vlade besedo? (Ne želi.)
               Predlog zakona je obravnaval tudi Odbor za znanost in tehnologijo kot matično delovno
               telo. Prosim poročevalca, da predstavi mnenje odbora o predlogu zakona. Tudi tu ne
               želi nihče predstaviti mnenja. Želi besedo predstavnik sekretariata za zakonodajo in
               pravne zadeve? (Ne želi.)</p>
               <p>Prehajamo na obravnavo in odločanje o posameznih členih predloga zakona. Zboru
               predlagam, da skladno z zadnjo alineo 189. člena poslovnika razpravlja in glasuje o
               vseh tistih členih skupaj, h katerim niso bili vloženi amandmaji. Želi s tem v zvezi
               kdo besedo? (Ne želi.) Ugotovimo sklepčnost! (47 prisotnih.)</p>
               <p>Kdo je za ta predlog? (44 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Prehajamo na obravnavo amandmaja, in sicer v razpravo dajem amandma Vlade Republike
               Slovenije, ki ga matično delovno telo podpira k 5. členu in 5. člen hkrati. Želi kdo
               besedo? Ugotavljam, da ni razpravljavcev. Zato dajem amandma na glasovanje. Ugotovimo
               sklepčnost! Se opravičujem, prehitro sem stisnila, pa če še enkrat ponovimo
               sklepčnost. Ugotavljamo sklepčnost! (47 prisotnih.)</p>
               <p>Kdo je za amandma k 5. členu? (35 poslancev.) Je kdo proti? (Nihče.)</p>
               <p>Ugotavljam, da je amandma k 5. členu sprejet.</p>
               <p>Na glasovanje dajem 5. člen v celoti. Ugotavljamo sklepčnost! Prosila bi, če
               ugotovimo sklepčnost, tu nekdo ne pritisne. Ali jaz prehitro? Ponovno ugotavljamo
               sklepčnost! (52 prisotnih.)</p>
               <p>Kdo je za 5. člen v celoti? (40 poslancev.) Je kdo proti? (Nihče.)</p>
               <p>Ugotavljam, da je 5. člen sprejet.</p>
               <p>V razpravo dajem amandma k 11. členu. Predlagatelj je Vlada Republike Slovenije,
               matično delovno telo ga podpira. Ugotavljam, da ni razpravljalcev, zato dajem na
               glasovanje amandma k 11. členu. Ugotavljamo sklepčnost! (51 prisotnih.)</p>
               <p>Kdo je za amandma? (34 poslancev.) Je kdo proti? (1 poslanec.)</p>
               <p>Ugotavljam, da je sprejeto.</p>
               <p>Na glasovanje dajem še 11. člen v celoti. Ugotavljamo sklepčnost! (46 prisotnih.)</p>
               <p>Kdo je za 11. člen v celoti? (44 poslancev.) Je kdo proti? (Nihče.)</p>
               <p>Ugotavljam, da je sprejeto.</p>
               <p>V razpravo dajem amandma k 13. členu. Predlagatelj je Odbor za znanost in tehnologijo
               in 13. člen v celoti. Želi kdo razpravljati? (Nihče.) Prehajamo na glasovanje.
               Ugotavljamo sklepčnost! (49 prisotnih.)</p>
               <p>Kdo je za predlagani amandma? (39 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Na glasovanje dajem še 13. člen v celoti. Ugotavljamo sklepčnost! (46 prisotnih.)</p>
               <p>Kdo je za 13. člen v celoti? (36 poslancev.) Je kdo proti? (1 poslanec.)</p>
               <p>Ugotavljam, da je sprejeto.</p>
               <p>V razpravo dajem amandma k 23. členu in 23. člen. Predlagatelj je Vlada Republike
               Slovenije. Matično delovno telo ga podpira. Ugotavljam, da razpravljavcev ni. Zato
               dajem na glasovanje amandma k 23. členu. Ugotavljamo sklepčnost! (52 prisotnih.)</p>
               <p>Kdo je za predlagani amandma? (39 poslancev.) Je kdo proti? (3 poslanci.)</p>
               <p>Ugotavljam, da je amandma sprejet. Člen je v celoti spremenjen, zato ni potrebno, da
               o njem glasujemo.</p>
               <p>V razpravo dajem še dva amandmaja. Amandma k 24. členu, in sicer prvi je amandma na
               amandma vlade. Drugi je amandma Vlade Republike Slovenije. Kdo želi razpravljati?
               Ugotavljam, da ni razpravljavcev. Zato dajem, prvi amandma na amandma vlade na
               glasovanje. Ugotavljamo sklepčnost! (52 prisotnih.)</p>
               <p>Kdo je za amandma na amandma k 24. členu? (37 poslancev.)</p>
               <p>Je kdo proti? (1 poslanec.)</p>
               <p>Ugotavljam, da je amandma sprejet. Torej amandma na amandma vlade je sprejet.</p>
               <p>Na glasovanje dajem še amandma k 24. členu. Ugotavljamo sklepčnost! (54
               prisotnih.)</p>
               <p>Kdo je za amandma? (33 poslancev.) Je kdo proti? (Nihče.)</p>
               <p>Ugotavljam, da je amandma sprejet. Člen je v celoti spremenjen, zato ni potrebno, da
               o njem glasujemo.</p>
               <p>V razpravo dajem še 29. člen, in sicer: prvi je amandma na amandma vlade k 29. členu.
               Predlagatelj je Odbor za znanost in tehnologijo. In pa amandma, katerega je
               predlagatelj Vlada Republike Slovenije, matično delovno telo ga podpira. Ker ne želi
               nihče razpravljati, dajem amandma na amandma vlade k 29. členu, na glasovanje.
               Ugotavljamo sklepčnost!</p>
               <p>(57 prisotnih.)</p>
               <p>Kdo je za amandma na amandma vlade k 29. členu? (39 poslancev.) Je kdo proti? (2
               poslanca.)</p>
               <p>Ugotavljam, da je amandma na amandma sprejet.</p>
               <p>Na glasovanje dajem še amandma k 29. členu, drugi amandma. Ugotavljamo sklepčnost!
               (53 prisotnih.)</p>
               <p>Kdo je za amandma? (49 poslancev.) Je kdo proti? (Nihče.)</p>
               <p>Ugotavljam, da je tudi ta amandma sprejet.</p>
               <p>Na glasovanje dajem še 29. člen v celoti. Ugotavljamo sklepčnost! (55 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da je tudi ta člen sprejet.</p>
               <p>Prehajamo še na obravnavo preostalih členov, h katerim niso bili vloženi amandmaji.
               Kdo želi besedo? Ker nihče ne želi besede, dajem na glasovanje preostale člene, h
               katerim niso bili vloženi amandmaji. Ugotavljamo sklepčnost! (57 prisotnih.)</p>
               <p>Kdo je za? (43 poslancev.) Je kdo proti? (1 poslanec.)</p>
               <p>Ugotavljam, da so preostali členi sprejeti.</p>
               <p>Opravili smo razpravo in glasovanje o posameznih členih in glasovati moramo še o
               naslovu zakonu. Ali želi še kdo razpravljati o naslovu zakona? Ker nihče ne želi
               razpravljati, prehajamo na glasovanje. Na glasovanje dajem naslov zakona. Ugotavljamo
               sklepčnost! (58 prisotnih.)</p>
               <p>Kdo je za naslov zakona v celoti? (49 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>V razpravo dajem tudi naslednji predlog, in sicer: "Predlog zakona za tretjo
               obravnavo pripravi Vlada Republike Slovenije." Ker ni razpravljavcev, zaključujemo
               razpravo in dajem predlagani sklep na glasovanje. Ugotovimo sklepčnost! (55
               prisotnih.)</p>
               <p>Kdo je za predlagani sklep? (46 poslancev.) Je kdo proti? (Nihče.)</p>
               <p>Ugotavljam, da je predlog sklepa sprejet.</p>
               <p>S tem zaključujemo to točko dnevnega reda.</p>
               <p>Prehajamo na <title>30. TOČKO DNEVNEGA REDA - PREDLOG ZAKONA O VARNOSTI IN ZDRAVJU PRI
                  DELU - prva obravnava.</title> Predlog zakona je v obravnavo zboru predložila Vlada
               Republike Slovenije. Želi predstavnik vlade besedo? Prosim gospo Belopavlovič,
               državno sekretarko.</p>
            </sp>
            <sp xml:id="SDZ2-Redna-07-1997-11-18.sp18">

               <speaker>NATAŠA BELOPAVLOVIČ:</speaker>

               <p>Spoštovani! Rada bi podala nekaj poudarkov v zvezi zakonom, ki je danes prvič na
               dnevnem redu in v obravnavi, in v zvezi s problematiko, ki je, mislim, da v tem
               sklicu poslanci še niste obravnavali.</p>
               <p>Veljavni zakon o varstvu pri delu je bil sprejet leta 1974, spremenjen leta 1986,
               vendar pa so ostala vsa temeljna načela, na katerih ta zakon sloni, nespremenjena.
               Zakon, ki velja, ureja tehnično organizacijski del varstva pri delu, medtem ko vsa
               ostala vprašanja, povezana z zagotavljanjem zdravja pri delu, prepušča zdravstveni
               zakonodaji. Zakon ureja tudi področje inšpekcije pri delu, ki pa je bila posebej
               urejena leta 1994, tako da je bil ta del zakona razveljavljen.</p>
               <p>Spremenjene družbeno-ekonomske razmere, zlasti procesi lastninjenja, razpad velikih
               sistemov, nastanek množice malih in srednjih in tudi srednje velikih delodajalcev,
               tehnološki in organizacijski napredek, vse to je narekovalo drugačno pravno in
               organizacijsko ureditev področja varnosti in zdravja pri delu. Tudi mednarodna
               skupnost je v zadnjih dvajsetih letih namenila temu področju veliko pozornost.
               Predvsem je sprejela vrsto mednarodnih instrumentov in v zvezi s tem bi omenila
               predvsem dve najpomembnejši konvenciji: Konvencijo mednarodne organizacije dela,
               številka 155, o zagotavljanju varnosti in zdravja delavcev pri delu, in Konvencijo
               161 o organiziranem izvajanju zdravstvenega varstva pri delu.</p>
               <p>Uskladitev naše zakonodaje s temi konvencijami je prav gotovo nujna. Proces
               uskladitve naše zakonodaje z zakonodajo Evropske unije pa je ravno tako področje
               varnosti in zdravja pri delu posebej izpostavljeno. Odstranitev administrativnih ovir
               ter zagotovitev prostega pretoka blaga, storitev in oseb, kot elementov notranjega
               trga Evropske unije, je naloga nove zakonodaje tudi na področju varnosti in zdravja
               pri delu.</p>
               <p>Če na kratko povzamem samo nekaj bistvenih rešitev iz predlaganega zakona. Temeljna
               nosilca varnosti pri delu sta delodajalec in delavec. Organizirano opravljanje nalog
               varnosti in zdravja pri delu si delodajalec lahko zagotovi z lastnimi strokovnjaki
               ali z zunanjimi službami, strokovnimi delavci in pooblaščenimi zdravniki. Poglavitne
               obveznosti delodajalca, za dosego varnosti in zdravja delavcev, so: ugotovitev in
               preprečevanje nevarnosti pri delu, seznanjanja delavcev z nevarnostmi, zagotavljanje
               sredstev za osebno varstvo, usposabljanje delavcev za varno delo, obveščanje in
               posvetovanje z delavci o vprašanjih, ki se na to področje nanašajo.</p>
               <p>Delavec je odgovoren za lastno varnost ter za varnost drugih oseb, ki bi bile lahko
               ogrožene z njegovim delom, in pri tem je prvenstvena dolžnost delavca, da se ravna po
               navodilih, ki mu jih delodajalec daje, da uporablja osebna varovalna sredstva ter da
               se usposablja za varno delo.</p>
               <p>Predlog zakona prinaša tudi nekaj statusnih določb oziroma določb statusne narave, ki
               zadevajo pogoje za opravljanje nalog strokovnega delavca in pooblaščenega zdravnika.
               Predpisuje se obveznost ustanovitve odbora za varnost in zdravja pri delu, kot oblike
               delavske participacije ob obravnavanju tistih vprašanj, ki zadevajo varnost in
               zdravje pri delu, in sicer pri večjih delodajalcih, torej pri tistih, ki zaposlujejo
               več kot 250 delavcev ali pri tistih, ki opravljajo dejavnost, pri kateri so večje
               nevarnosti za poškodbe in zdravstvene okvare.</p>
               <p>Predlog zakona podrobneje določa naloge urada za varnost in zdravja pri delu, ki je
               bil kot organ v sestavi ministrstva za delo, ustanovljen na podlagi zakona o
               organizaciji in delovnem področju ministrstev. Urad je zasnovan kot osrednja
               institucija za obe področji, in sicer za tehnično varstvo in zdravje pri delu, po
               vzoru podobnih institucij v državah članicah Evropske unije zlasti pa tudi po vzoru
               OSHA v Združenih državah Amerike.</p>
               <p>Predlog zakona uvaja tudi posebno posvetovalno telo vlade za to področje. Sestava
               tega organa bi bila tri partitna in s svojim delovanjem bi pokrival tako varnost, kot
               tudi zdravje pri delu. Med najpomembnejše naloge tega organa, torej sveta za varnost
               in zdravja pri delu, bi sodila obravnava nacionalnega programa, ki bi ga sprejemal
               državni zbor na predlog Vlade Republike Slovenije.</p>
               <p>Predlog zakona definira tudi dejavnost na področju varnosti in zdravja pri delu. Del
               te dejavnosti sodi v okvir javne službe, pri čemer zaenkrat puščamo odprto vprašanje
               organiziranosti javne službe, to je ali ustanoviti javni zavod ali se bo javna služba
               na tem področju opravljala na podlagi koncesije. Za nadzor nad izvajanjem zakona in
               predpisov, izdanih na njegovi podlagi, pa so v predlogu zakona pristojni inšpekcija
               za delo in zdravstvena inšpekcija.</p>
               <p>Toliko mogoče na hitro in čim bolj na kratko v zvezi s samim predlogom zakona. Hvala
               lepa.</p>
            </sp>
            <sp xml:id="SDZ2-Redna-07-1997-11-18.sp19">

               <speaker>PODPREDSEDNICA EDA SALMIČ-OKRETIČ:</speaker>

               <p>Hvala gospa Belopavlovičeva.</p>
               <p>Predlog zakona je obravnaval tudi odbor za zdravstvo, delo, družino in socialno
               politiko, kot matično delovno telo. Prosim za mnenje, gospa Zbačnikova.</p>
            </sp>
            <sp xml:id="SDZ2-Redna-07-1997-11-18.sp20">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav! Odbor Državnega zbora Republike Slovenije za zdravstvo, delo, družino in
               socialno politiko, je na 19. seji, 15.10.1997, obravnaval predlog, prva obravnava. Ob
               tem smo imeli tudi mnenje Državnega sveta Republike Slovenije, stališča Ekonomsko
               socialnega sveta in stališče Zveze svobodnih sindikatov Slovenije.</p>
               <p>Uvodno obrazložitev je že podala predstavnica ministrstva. Kjer je bil predlog zakona
               v predlaganem besedilu pripravljen že leta 1994, ga bo na katerih mestih potrebno
               uskladiti s smernicami Evropske unije. Smernice 391 Evropske unije namreč zavezuje
               državne podpisnice oziroma države članice, da uskladijo zakonodajo, ki bo omogočala
               enakopravno udeležbo na notranjem trgu s tem, da bo odstranjevala administrativne
               ovire.</p>
               <p>Predlog zakona v temeljnih načeli prinaša delitev odgovornosti za varno in zdravo
               delo, med delodajalce in delavca. Zakon uvaja tudi nov organ, in sicer odbor za
               varnost in zdravje pri delu ter določa naloge in sestavo tega odbora. Predvidevamo
               tudi ustanovitev urada za varnost in zdravje pri delu, kot osrednje strokovne
               institucije na tem področju, s tem, da pomeni sintezo obeh teh področij, tako
               tehničnega, kot zdravstvenega varstva.</p>
               <p>Novost je tudi ustanovitev sveta za varnost in zdravje pri delu, ki je posvetovalni
               organ Vlade Republike Slovenije. Mnenje Sekretariata za zakonodajo in pravne zadeve
               je bilo članom posredovano ustno, ni bilo konkretnih pripomb. Mnenje Državnega sveta
               Republike Slovenije je članom odbora podal državni svetnik, prof. dr. Janko Sušnik.
               Poudaril je, da državni svet podpira, da se predlog zakona obravnava čim prej.
               Nadalje podpira ustanovitev sveta za varnost in zdravje pri delu. Vsekakor pa zastopa
               stališče, da manjka vrhunska strokovna institucija, ki raziskuje, uči in vzgaja ter
               koordinira delo na tem področju.</p>
               <p>Državni svet je na predlog zakona sprejel nekaj konkretnih pripomb, ki so bile
               posredovane vsem članom odbora. V razpravi so člani spraševali, kakšne so naloge
               urada za varnost in zdravja pri delu. Nadalje, ali je predlog zakona usklajen z
               osvojitvami Evropske unije, in kako se bo zakon izvajal glede na to, da imamo zelo
               veliko zakonov, ki se ne izvajajo. Postavljeno je bilo tudi vprašanje izvajanja
               strokovnega nadzora, odnosa med preventivnim in kurativnim delom ter vloge in pomena
               strokovne zbornice.</p>
               <p>Na podlagi opravljene razprave, so člani odbora sklenili, da Državnemu zboru
               Republike Slovenije predlagajo v skladu s 185. členom poslovnika sprejem naslednje
               sklepe in stališča.</p>
               <p>Prvo. Predlog zakona o varnosti in zdravju pri delu, prva obravnava, je primerna
               podlaga za pripravo predlog besedila za drugo obravnavo.</p>
               <p>Drugič. Predlagatelj naj pri pripravi predloga besedila za drugo obravnavo, upošteva
               mnenje Sekretariata za zakonodajo in pravne zadeve, upošteva mnenje Državnega sveta
               Republike Slovenije in upošteva stališča ekonomsko socialnega sveta ter možnost, da
               se ustanovi vrhunska strokovna institucija na področju varstva in zdravja pri delu po
               vzoru drugih evropskih držav. Hvala lepa.</p>
            </sp>
            <sp xml:id="SDZ2-Redna-07-1997-11-18.sp21">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospa Zbačnikova. Želi še besedo predstavnik Sekretariata za zakonodajo in
               pravne zadeve? (Ne želi.) Želijo besedo predstavniki poslanskih skupin? Ja, gospod
               Kontič v imenu Združene liste.</p>
            </sp>
            <sp xml:id="SDZ2-Redna-07-1997-11-18.sp22">

               <speaker>BOJAN KONTIČ:</speaker>

               <p>V Združeni listi socialnih demokratov predlagani zakon podpiramo in pozdravljamo
               odločitev, da je končno ta zakon prišel v proceduro. Glede na to, da je zakon uvrščen
               v proceduro, menimo, da je tudi strokovno nesoglasje med zdravstvom in tehnično
               varnostjo preseženo. Poslanska skupina podpira stališče odbora, v katerem so
               predlagane spremembe za drugo obravnavo, in to tiste korekcije zakona, ki bodo
               upoštevale pripombe Sekretariata za zakonodajo in pravne zadeve, pripombe Državnega
               sveta in še posebej ekonomsko socialnega sveta, v katerem so se socialni partnerji
               dogovorili za okvirno vsebino tega zakona.</p>
               <p>V poslanski skupini Združene liste socialnih demokratov ocenjujemo ta zakon kot
               posebno pomemben zakon zaradi tega, ker v zadnjih nekaj letih ugotavljamo, da se je v
               večini podjetij varstvo pri delu zanemarilo. Delavci so mnogokrat prisiljeni delati v
               nemogočih pogojih brez ocenjene varnosti okolja, v katerem delajo, in seveda priprav,
               s katerimi delajo, kar povečuje invalidnostne rizike, in mnogi bodo zaradi tega
               morali v predčasne invalidske upokojitve. S tem se povečuje nesprejemljiv položaj teh
               delavcev, ki so žrtve takšnih razmer na delu in obenem tudi posledično velika
               družbena škoda, ko se invalidsko upokojujejo ljudje, ki bi lahko delali še vrsto
               let.</p>
               <p>Razlogi za tako stanje na tem področju so številni, tako od popolnoma nove in
               nesprejemljive morale in odnosa novih delodajalcev, če ne rečem kar kapitalistov do
               zaposlenih. Razlogi so seveda tudi simbolične kazni, ki podjetja mnogokrat celo
               stimulirajo, da zanemarjajo varstvo pri delu, in s tem povzročajo invalide pri delu.
               Manjša je namreč kazen kot strošek za upoštevanje varnosti pri delu.</p>
               <p>Poslanska skupina Združene liste torej podpira sprejem tega predlaganega zakona,
               seveda se bomo pa tvorno vključili v drugem branju tega zakona z amandmaji v primeru,
               da predlagatelj ne bo upošteval že prej navedenega. Hvala lepa.</p>
            </sp>
            <sp xml:id="SDZ2-Redna-07-1997-11-18.sp23">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kontič. Gospa Zbačnikova v imenu SDS.</p>
            </sp>
            <sp xml:id="SDZ2-Redna-07-1997-11-18.sp24">

               <speaker>MAJDA ANA KREGELJ-ZBAČNIK:</speaker>

               <p>Hvala. Tudi naša poslanska skupina pozdravlja, da je končno ta zakon prišel v
               parlament in ga podpira z vsemi prej prebranimi stališči in sklepi. Bomo pa budno
               pazili, da bo v drugem branju to, kar je bilo predlagano in kar je bilo na odboru
               sprejeto, tudi upoštevano. Hvala lepa.</p>
            </sp>
            <sp xml:id="SDZ2-Redna-07-1997-11-18.sp25">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospa Zbačnikova. Je še kateri predstavnik poslanske skupine? Ugotavljam, da
               ne želi nihče več razpravljati. Dajem besedo poslankam in poslancem. Pisnih prijav
               ni, zato naslednje razpravljavce omejujem na pet minut. Gospod Lavrinc ima
               besedo.</p>
            </sp>
            <sp xml:id="SDZ2-Redna-07-1997-11-18.sp26">

               <speaker>MAKSIMILJAN LAVRINC:</speaker>

               <p>Hvala za besedo. K predlogu zakona o varnosti in zdravju pri delu imam dve načelni
               pripombi.</p>
               <p>Direktiva 89/391 EEC zavezuje države članice Evropske zveze, da nacionalno zakonodajo
               preuredijo tako, da bo z odstranitvijo administrativnih ovir spodbujala tako
               imenovane male in srednje delodajalce. Ugotavljam, da predlagani zakon v tem pogledu
               ne sledi tej direktivi, saj je slej ko prej namenjen urejanju varnosti in zdravja pri
               delu pri delodajalcih, ki zaposlujejo večje število delavcev. Zato predlagam, da
               predlagatelj zakona do druge obravnave preuči to direktivo in zakon po tem ustrezno
               pripravi.</p>
               <p>Druga ključna točka direktive pa je opredelitev ocene tveganja, ki jo mora izdelati
               vsak delodajalec in jo sproti prilagajati razmeram v delovnem procesu. Ugotavljam, da
               v 15. členu predloga zakona med drugimi dokumenti, ki jih mora izdelati delodajalec,
               pred začetkom delovnega procesa, oceno tveganja sicer predvideva, vendar menim, da
               zakon v tem pogledu ni usklajen z direktivo in njenim namenom.</p>
               <p>Zaradi navedenega predlagam, da predlagatelj do druge obravnave obe moji opombi na
               nek način vgradi v zakon.</p>
            </sp>
            <sp xml:id="SDZ2-Redna-07-1997-11-18.sp27">

               <speaker>PODPREDSEDNICA EDA SALMIČ-OKRETIČ:</speaker>

               <p>Hvala gospod Lavrinc. Ali boste to v pisni obliki predložili?</p>
            </sp>
            <sp xml:id="SDZ2-Redna-07-1997-11-18.sp28">

               <speaker>MAKSIMILJAN LAVRINC:</speaker>

               <p>Bom.</p>
            </sp>
            <sp xml:id="SDZ2-Redna-07-1997-11-18.sp29">

               <speaker>PODPREDSEDNICA EDA SALMIČ-OKRETIČ:</speaker>

               <p>Hvala. Želi še kdo razpravljati? Ker ne želi nihče več razpravljati, zaključujemo
               splošno razpravo.</p>
               <p>Morda bi samo še to nas zanimalo, če bi stališča od gospoda poslanca Lavrinca dobili
               na klop ali lahko o njih kar glasujemo? Ravno kar nam jih je posredoval. Torej bomo
               glasovali. V razpravo dajem stališča oziroma predloge gospoda Lavrinca. Želi kdo
               razpravljati? (Nihče.) Na glasovanje dajem naslednje pripombe oziroma stališča.
               Želite pisno? Prekinjamo to točko in prosimo gospoda Lavrinca, da da v pisni obliki.
               Prekinjamo to točko.</p>
               <p>Prehajamo na <title>31. TOČKO DNEVNEGA REDA - PREDLOG ZAKONA O MAMILIH IN PSIHOTROPNIH
                  SNOVEH - prva obravnava. </title>Predlog zakona je v obravnavo zboru predložila Vlada
               Republike Slovenije. Želi predstavnik vlade besedo? Prosim, gospa Piškurjeva, državna
               sekretarka.</p>
            </sp>
            <sp xml:id="SDZ2-Redna-07-1997-11-18.sp30">

               <speaker>DUNJA PIŠKUR-KOSMAČ:</speaker>

               <p>Hvala za besedo, gospa podpredsednica. Spoštovane poslanke, spoštovani poslanci!</p>
               <p>Danes je pred vami eden od treh zakonov, ki jih bo vlada predložila državnemu zboru,
               in obravnava problematiko mamil. Med najpomembnejšimi razlogi za sprejem nove
               zakonodaje na področju mamil je vsekakor velika problematika, ki se pojavlja na tem
               področju v svetu in tudi v naši državi, in spoštovanje mednarodnih normativov in
               standardov, ki so opredeljeni v mednarodnih konvencijah, ki jih je tudi podpisala
               naša država. Vlada Republike Slovenije je leta 1994 sprejela svetovalno vlogo UNDCP,
               to je internacionalnega programa Združenih narodov za kontrolo mamil pri pripravi
               vseh treh zakonov, ki jih bo obravnaval državni zbor. Cilj zakona o mamilih in
               psihotropnih snoveh je natančno določanje pogojev za izdajo uvoznih in izvoznih
               dovoljenj, podatkov, ki jih mora vsebovati vloga za izdajo uvoznega oziroma izvoznega
               dovoljenja, ter način in vodenje evidenc o mamilih, ki jih je ministrstvo, pristojno
               za zdravstvo, dolžno pripraviti in posredovati organom Združenih narodov. Predlog
               zakona o mamilih in psihotropnih snoveh določa pogoje, pod katerimi sta dovoljena
               proizvodnja in promet z mamili in psihotropnimi snovmi. V splošnih določbah zakona so
               podane definicije mamil in psihotropnih snovi ter njihova razvrstitev v tri skupine
               glede na resnost nevarnosti za zdravje ljudi oziroma posledice, ki jih lahko povzroči
               njihova zloraba, ter na osnovi kriterija, ali se uporabljajo v medicini ali ne. Zakon
               opredeljuje definicijo proizvodnje, kamor se šteje gojenje mamil. mišljeno je gojenje
               rastline kanabis, rastline koke, gojenje opijskega maka, gojenje khata ter
               pridobivanje opija z zarezovanjem makovih glavic, ter vse postopke, kjer se
               predvidevajo substance tega zakona, vključno z dokončno izdelavo. In s prometom z
               mamili je mišljen uvoz, izvoz, tranzit, prodaja in vsak drug način dajanja mamil in
               psihotropnih snovi v promet. S tem zakonom je določena tudi proizvodnja mamil.
               Predlog zakona v drugem poglavju določa, kdo lahko proizvaja mamila in psihotropne
               snovi. To so pravne in fizične osebe, ki izpolnjujejo pogoje za izdelavo zdravil,
               določene s posebnim zakonom, to je z zakonom o zdravilih, ter na podlagi dovoljenja
               ministra, pristojnega za zdravstvo. V 9. členu je določena izjema, da se opijski mak
               in kanabis lahko gojita za prehrambene oziroma industrijske namene na podlagi
               dovoljenja ministra, pristojnega za zdravstvo, s tem da mora gojitelj zasejane
               površine obvezno prijaviti območni enoti upravnega organa, pristojnega za notranje
               zadeve, v 30 dneh po setvi ter ministrstvu, pristojnemu za kmetijstvo, gozdarstvo in
               prehrano. Ta zakon ureja tudi promet z mamili, evidenco o mamilih, nadzorstvo,
               kazenske določbe. Kar je predvsem zelo važno, je ravnanje z zaseženimi in odvzetimi
               mamili in prehodne in končne določbe. Hvala.</p>
            </sp>
            <sp xml:id="SDZ2-Redna-07-1997-11-18.sp31">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospa Piškur. Predlog zakona je obravnaval tudi Odbor za zdravstvo, delo,
               družino in socialno politiko kot matično delovno telo. Gospa Zbačnikova ima spet
               besedo.</p>
            </sp>
            <sp xml:id="SDZ2-Redna-07-1997-11-18.sp32">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav! Naš odbor je na 19. seji 14.10.1997 obravnaval predlog zakona.
               Uvodno obrazložitev je že podala predstavnica vlade, gospa dr. Piškurjeva. Povedala
               je tudi, kaj je cilj tega zakona. Člani odbora so bili tudi seznanjeni z mnenjem
               Sekretariata za zakonodajo in pravne zadeve, ki ni imel bistvenih pripomb, je pa
               načelno menil, da bi nekatere določbe predloga zakona kazalo dodatno pretehtati in
               ugotoviti, ali nekatera pooblastila ministrom in drugim upravnim organom ne presegajo
               okvirov iz drugega odstavka 120. člena ustave.</p>
               <p>V razpravi so člani odbora menili, da s tem predlogom zakona ne bomo odpravili
               narkomanije. Nadalje so menili, da bi bilo potrebno spremeniti naslov zakona in
               besedo "mamila" nadomestiti z besedo "droge". Za tako pomembno področje, ki
               predstavlja v naši državi že velik problem, bi bilo po mnenju članov odbora potrebno
               kazenske določbe občutno povečati.</p>
               <p>Na vprašanje članov odbora, ali predloženi zakon ureja tudi preprečevanje uporabe
               drog, je predstavnica ministrstva odgovorila, da ministrstvo pripravlja poseben
               zakon, ki bo urejal preprečevanje uporabe drog, zdravljenje odvisnosti, preventivne
               dejavnosti, terapevtske programe, socialno rehabilitacijo in tako dalje. To področje
               pri nas zaenkrat še ni urejeno. S tem zakonom, ki se nahaja v vladnem usklajevanju,
               pa bo področje odvisnosti urejeno celovito.</p>
               <p>Na podlagi opravljene razprave so člani odbora sklenili, da državnemu zboru
               predlagajo, da v skladu s 185. členom poslovnika sprejme naslednje sklepe in
               stališča:</p>
               <p>1. Predlog zakona o mamilih in psihotropnih snoveh, prva obravnava, je ustrezna
               podlaga za pripravo predloga besedila za drugo obravnavo.</p>
               <p>2. Predlagatelj naj pri pripravi predloga besedila za drugo obravnavo upošteva mnenje
               sekretariata.</p>
               <p>3. Predlagatelj naj pri pripravi predloga za drugo obravnavo upošteva naslednja
               stališča:</p>
               <p>V vseh členih predloga zakona besedo kanabis nadomesti z besedo "konoplja", pri vseh
               rastlinskih vrstah pa naj se poleg slovenskega uporabi tudi polno latinsko ime.</p>
               <p>Predlagatelj naj dosledno upošteva strokovno terminologijo v vseh členih zakona.</p>
               <p>Prouči naj, da se besedilo 9. člena prenese v 7. člen, tako dopolnjenemu 7. členu pa
               se doda novo besedilo, ki bi določalo, da bi se navadna konoplja in vrtni mak lahko
               na podlagi dovoljenja gojila tudi za industrijske in prehrambene namene. Dovoljenje
               za gojenje izda Ministrstvo za kmetijstvo na podlagi mnenja oziroma ministra,
               pristojnega za zdravstvo.</p>
               <p>Prouči naj možnost, da se v 7. členu opredeli, da izjemoma ni potrebno izpolnjevati
               pogojev za gojenje vrtnega maka v prehrambene namene na površini do 10 kvadratnih
               metrov na gospodinjstvo.</p>
               <p>Prouči naj možnost, da bi pravne in fizične osebe, ki se ukvarjajo z
               znanstveno-raziskovalnim delom, lahko v znanstvene namene pridobivale vrtni mak in
               konopljo, ki vsebuje psihotropne snovi, če pridobijo za to dovoljenje ministra,
               pristojnega za zdravstvo.</p>
               <p>Prouči naj, da se v 33. členu uvedejo dodatne sankcije zoper fizične osebe
               razpečevalce mamil.</p>
               <p>Prouči naj možnost, da se spodnja meja denarne kazni dvigne s30.000 na 50.000
               SIT.</p>
               <p>Hvala lepa.</p>
            </sp>
            <sp xml:id="SDZ2-Redna-07-1997-11-18.sp33">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospa Zbačnikova. Želi besedo predstavnik sekretariata za zakonodajo in pravne
               zadeve? (Ne želi.) Želijo besedo predstavniki poslanskih skupin? Ugotavljam, da ne
               želijo besede. Gospa Zbačnikova želi besedo v imenu poslanske skupine SDS.</p>
            </sp>
            <sp xml:id="SDZ2-Redna-07-1997-11-18.sp34">

               <speaker>MAJDA ANA KREGELJ-ZBAČNIK:</speaker>

               <p>Hvala. Naša poslanska skupina podpira predlagani predlog s temi dodatnimi sklepi in
               stališči in dajemo še en dodatni sklep, glede na situacijo, ki je v slovenskem
               prostoru, glede na tranzicijo mamil in glede na to, kar smo tudi na zadnjem delovnem
               sestanku razpravljali, da je potrebno čimprej pospešiti sprejem ostalih dveh zakonov,
               ki sta nujna, da se ta problematika reši, tako na nivoju preventive, kurative in pa
               sociale. Hvala lepa.</p>
            </sp>
            <sp xml:id="SDZ2-Redna-07-1997-11-18.sp35">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Besedo želi še gospod Geza Džuban, predstavnik skupine LDS. Aha, kot
               poslanec! Sprašujem, če imajo še poslanske skupine - samo moment! (Nihče.) Torej,
               dajem kar besedo. Ker se pisno k razpravi ni prijavil nihče, omejujem razprave
               bodočih razpravljalcev na pet minut. Imate besedo, gospod Džuban.</p>
            </sp>
            <sp xml:id="SDZ2-Redna-07-1997-11-18.sp36">

               <speaker>GEZA DŽUBAN:</speaker>

               <p>Hvala lepa, gospa predsedujoča. Jaz sem eden od poslancev iz prejšnjega sklica
               državnega zbora, kjer smo kot na zainteresiranem delovnem telesu odboru za kmetijstvo
               obravnavali tudi ta zakon in smo pripravili stališča, ki so potem povzeta v stališčih
               matičnega delovnega telesa, o katerem je danes gospa Zbačnikova poročala. To smo
               storili iz razloga, da je pri prejšnjem poimenovanju bila zmešnjava in se je pogosto
               zamenjavalo indijsko konopljo in navadno industrijsko konopljo. Zaradi tega smo
               predlagali te rešitve, kjer se bo natančno vedelo na osnovi strokovnih izhodišč,
               katera konoplja, ter industrijska, da je dovoljena. O indijski konoplji pa vidite, da
               ni govora in je prepovedana in zaradi možnosti zlorabe se prepoveduje njena
               pridelava. Na ta način se potem celotni zakon strokovno obdela in dobimo neka
               zakonska določila, na osnovi katerih bo možno selekcionirati navadno in indijsko
               konopljo ter preprečevati pridelovanje sporne indijske in omogočiti pridelovanje
               navadne industrijske konoplje. Z ozirom na to, kot vidimo v pregledu stališč in
               sklepov, da vlada podpira tudi te rešitve, katere je posredoval matični odbor, sva s
               kolegom Gostišo pripravila sklep, ki je rezultat nekih izkušenj, dogovarjanj s tremi
               ministrstvi, ki v tem preteklem obdobju nikakor niso uspeli pripraviti nekih izhodišč
               oziroma kriterijev, na osnovi katerih bi se dovolilo pridelovanje konoplje, navadne
               industrijske konoplje, ki se prideluje že malone v vseh sosednjih deželah, da bi za
               naslednjo sezono pripravili te pogoje, na osnovi katerih bi bilo pridelovanje možno z
               ozirom na to, da bomo, izgleda, dobili zakonsko materijo, osnovo, ki bo ta zakon,
               kjer bo določeno, da je pridelovanje navadne industrijske konoplje dopustno, medtem
               ko druge, sporne pa to ni možno.</p>
               <p>Torej, kot vidite, midva v tem predlogu sklepa predlagava, da je omogočeno v letu
               1998 gojenje navadne konoplje v industrijske namene in da se za to konopljo
               pripravijo kriteriji, pogoji, katere naj bi uskladila vsa tri pristojna ministrstva.
               Hvala lepa.</p>
            </sp>
            <sp xml:id="SDZ2-Redna-07-1997-11-18.sp37">

               <speaker>PODPREDSEDNICA EDA SALMIČ-OKRETIČ:</speaker>

               <p>Hvala, gospod Džuban. Želi še kdo razpravljati od poslancev? (Nihče.) Ker nihče ne
               želi razpravljati, zaključujemo splošno razpravo. Matično delovno telo predlaga
               zboru, da sprejme naslednje sklepe in stališča, ki ste jih dobili s poročilom.
               Predlagam, da razpravljamo o vseh treh sklepih in stališčih skupaj in da tudi
               glasujemo skupno, če ni drugačnih zahtev. Ali kdo temu nasprotuje? (Nihče.) Odpiram
               razpravo. Želi kdo besedo? (Nihče.) Prosim, gospod Jelinčič.</p>
            </sp>
            <sp xml:id="SDZ2-Redna-07-1997-11-18.sp38">

               <speaker>ZMAGO JELINČIČ:</speaker>

               <p>Hvala lepa za besedo. Najprej, spoštovana predsedujoča! Tukaj imam papir, na katerem
               je sedem stališč in predlog dodatnega sklepa in ne vem, ali sedaj razpravljamo samo o
               prvih treh stališčih.</p>
            </sp>
            <sp xml:id="SDZ2-Redna-07-1997-11-18.sp39">

               <speaker>PODPREDSEDNICA EDA SALMIČ-OKRETIČ:</speaker>

               <p>O teh, ki jih je predlagal odbor.</p>
            </sp>
            <sp xml:id="SDZ2-Redna-07-1997-11-18.sp40">

               <speaker>ZMAGO JELINČIČ:</speaker>

               <p>Tukaj jih je sedem, kot jih jaz vidim. Ali sedaj samo o prvih treh razpravljamo? </p>
            </sp>
            <sp xml:id="SDZ2-Redna-07-1997-11-18.sp41">

               <speaker>PODPREDSEDNICA EDA SALMIČ-OKRETIČ:</speaker>

               <p>Iz poročila, ki ga je predložilo matično delovno telo.</p>
            </sp>
            <sp xml:id="SDZ2-Redna-07-1997-11-18.sp42">

               <speaker>ZMAGO JELINČIČ:</speaker>

               <p>A tako. Hvala lepa. Strinjam se, da je predlog zakona o mamilih in psihotropnih
               snoveh ustrezna podlaga za pripravo besedila za drugo obravnavo, vendar mislim, da je
               zakon v mnogo segmentih nedodelan. Govori se v glavnem o konoplji (Cannabis sativa
               variatio indica), ki edina vsebuje dovoljšnjo količino tetrahidro cannabinola, ki
               lahko deluje psihotropno. Ne govori se o drugih subspecijih te vrste. Poleg tega, se
               govori samo o papavesommiferumu. To se pravi o vrtnem maku. Pogrešam vsaj omenjene
               druge oblike rastlinskega življenja, ki ravno tako vsebujejo psihotropne snovi. Vemo,
               da pri nas rastejo razne vrste gob, recimo, če spustimo vrsto amanita, lahko gremo na
               clitocibe in pa na psilocibe, ki ravno tako vsebujejo psihotropne snovi. In tega
               nisem videl v zakonu. Zato predlagam, da bi se v nekaterih segmentih uvedla ena
               tabela, kjer bi bile navedene razne zadeve.</p>
               <p>In pa še nekaj. Svet pozna tako imenovane desingnerske droge. Ta spisek je precej
               dolg, in o teh drogah ne vemo, v našem zakonu izgleda, kot da slovenska medicina nič
               ne ve. Sodim, da bi bilo zelo smiselno spisek designerskih drog, kot jih ima recimo
               evropska farmakopeja oziroma njeni segmenti, uvesti v zakon kot sestavni del zakona.
               Hvala lepa.</p>
            </sp>
            <sp xml:id="SDZ2-Redna-07-1997-11-18.sp43">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Ali je to predlog dodatnega stališča? Ja. Ali ga boste pisno predložili?
               Ne boste. Bo priloga. Želi še kdo besedo? Želi še kdo razpravljati? Morda bi še
               enkrat povedala. Dobili ste sklepe in stališča, ki jih je podal odbor kot matično
               delovno telo. Torej, glasovali bomo o vseh treh sklepih. Tretji sklep vsebuje
               naslednja stališča, o katerih gospod Jelinčič govori, ki so priloga. Prosim, gospa
               Zbačnikova.</p>
            </sp>
            <sp xml:id="SDZ2-Redna-07-1997-11-18.sp44">

               <speaker>MAJDA ANA KREGELJ-ZBAČNIK:</speaker>

               <p>Hvala. Sama sem dala še dodatni sklep. Še enkrat bi razložila, zakaj sem dala dodatni
               sklep. Ker predlog zakona o mamilih in psihotropnih snoveh ureja le pogoje za izdajo
               uvoznih in izvoznih dovoljenj za mamila in za evidenco. Če pa ne bomo rešili perečega
               problema narkomanije, kot so ugotovili udeleženci delovnega sestanka odbora za delo,
               družino, ki smo ga imeli 7.11.1997, je zaskrbljujoče, da je uživanje mamil razširjeno
               zlasti med mladimi. Starostna meja se znižuje in zato je treba čimprej predložiti
               predlog zakona, ki bo urejal preprečevanje, preventivo ter zdravljenje in pa tudi
               samo socialno rehabilitacijo zasvojenih. Hvala lepa.</p>
            </sp>
            <sp xml:id="SDZ2-Redna-07-1997-11-18.sp45">

               <speaker>PODPREDSEDNIC EDA OKRETIČ-SALMIČ:</speaker>

               <p>Hvala gospa Zbačnikova. Želi še kdo besedo? (Nihče.) Torej, zaključujem razpravo o
               predlogu sklepov in stališč.</p>
               <p>Prehajamo na glasovanje. Pred nami imamo stališča, ki jih je predložilo matično
               delovno telo, in dodatno stališče gospoda Jelinčiča. Lahko o tem glasujemo skupaj?
               Ali kdo temu nasprotuje? Gospod Jelinčič dodatnega stališča v pisni obliki ni
               predložil. Ali kdo nasprotuje, da o tem kljub temu glasujemo? (Nihče.)</p>
               <p>Prekinjam to točko dnevnega reda, ker mora biti vloženo dodatno stališče v pisni
               obliki, gospod Jelinčič.</p>
               <p>Prehajamo na <title>33. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O VOJNIH VETERANIH, </title>prva obravnava. Predlog zakona je v obravnavo
               zboru predložil poslanec Stanislav Brenčič. Želi predlagatelj zakona besedo?</p>
               <p>Besedo ima gospod Brenčič.</p>
            </sp>
            <sp xml:id="SDZ2-Redna-07-1997-11-18.sp46">

               <speaker>STANISLAV BRENČIČ:</speaker>

               <p>Hvala lepa za besedo, gospa podpredsednica. Kolegice in kolegi poslanci! Kaj je
               pravzaprav razlog, da predlagam Državnemu zboru Republike Slovenije v razpravo in
               sprejem zakon o spremembi in dopolnitvah obstoječega zakona o vojnih veteranih iz
               Uradnega lista 63/95? V prvi vrsti predvsem ta, da sprostimo izredno togost
               kriterijev, ki obravnavajo udeležence priprav in neposrednih aktivnosti pri obrambi
               Republike Slovenije v vojni za Slovenijo v primerjavi z veterani sedaj že
               zgodovinskih obdobij. Po vsej verjetnosti izhaja togost zakona o vojnih veteranih do
               upravičencev, ki so posredno ali neposredno sodelovali v vojni za Slovenijo, iz
               bojazni po finančnih obveznostih, ki bi po tem zakonu bremenile državni proračun, kar
               je seveda tudi razumljivo. Niso pa ti razlogi dovolj močni, da bi bili v škodo
               materialnih in še bolj in predvsem moralnih pravic udeleženk in udeležencev priprav
               in neposrednih aktivnosti v vojni za prvič samostojno in neodvisno državo Slovenijo.
               In če ima ta naša mlada država do koga tako moralne kot materialne obveznosti, potem
               so to prav gotovo tisti, ki so v letih 1990 in 1991 zastavili za to državo vse, tudi
               svoja mlada življenja. Veljavni zakon ureja bolj kot za to, še povsem živo dejanje,
               status vojnega veterana za udeležence vojne pred dobrimi petdesetimi leti, čemur pa
               do neke mere tudi sledi starostna omejitev pri obstoječem zakonu. Sedanji zakon pa
               predvsem izpušča kategorijo neposrednih izvajalcev nalog manevrske strukture narodne
               zaščite, brez katere dejavnosti že mnogo pred dnem uspešnega oboroženega odpora proti
               mnogo močnejšemu agresorju Jugoslovanski ljudski armadi pa si takega odpora ni bilo
               mogoče predstavljati. Velik del teh pripadnikov manevrske strukture narodne zaščite
               je kasneje, to se pravi od 26.6.1991 do 18.7.1991 tudi aktivno sodeloval v oboroženem
               odporu.</p>
               <p>Vendar pa ne moremo zaradi povsem različnih nalog v teh dveh obdobjih ta obdobja
               spraviti na skupni imenovalec desetdnevne vojne. Predvsem moralno je nesprejemljivo,
               da so ostali brez priznanja vojnega veterana prav tisti posamezniki, ki so v obdobju
               priprav delovali zoper takratni pravni red, tajno odtujevali in nabavljali,
               transportirali in na skrivnih mestih hranili orožje, strelivo, druga vojaška
               materialna tehnična sredstva, izvajali obveščevalne in protiobveščevalne naloge ter
               izvajali obširne organizacijsko-varnostne priprave za delovanje organov oblasti
               Republike Slovenije v vojnem stanju.</p>
               <p>Iz povedanega sledi, da so bili posamezniki, ki so izvajali naloge manevrske
               strukture narodne zaščite izpostavljeni nevarnostim pred zajetjem represalijam
               Jugoslovanske ljudske armade, saj je po dogodkih, kot so bili ukaz o razorožitvi
               Teritorialne obrambe, selitev Republiškega štaba Teritorialne obrambe in dogodka v
               Pekrah jasno, da misli Jugoslovanska ljudska armada resno in da odpora ne bo
               tolerirala.</p>
               <p>Večina pripadnikov manevrske teritorialne zaščite je zaradi lastne varnosti
               opravljala naloge oboroženo, kar je njihove stiske in še predvsem stiske njihovih
               družin povečevalo. Vse te pripadnike manevrske strukture Narodne zaščite je v to
               nevarno preizkušnjo samega sebe vodila predvsem ljubezen in pristen odnos do svojega
               naroda in njegove zgodovinske priložnosti biti svoboden in resnično samostojen. Zato
               je nepriznavanje statusa vojnega veterana tem pripadnikom neupravičeno in tudi
               moralno nedopustno.</p>
               <p>Uravnotežen status vojnega veterana vojne za Slovenijo z veterani drugih obdobij, ki
               ga prinaša predlagani zakon, pomeni tudi evropsko naravnanost in primerljivost
               razreševanja tovrstnih vprašanj, saj so vojni veterani v Evropski uniji naravnost
               cenjeni državljani, katerim država naklanja in namenja vso pozornost.</p>
               <p>Predlagana dopolnitev osnovnega zakona zajema predvsem tiste rešitve, ki jih je v
               glavnem že v prejšnjem sklicu zboru predložil poslanec dr. Vladimir Topler, in v zelo
               enaki temi, tematiki so pred vami, drage poslanke in poslanci, ponovno. Odpravlja
               neenakopraven in neenak položaj veteranov vojne za Slovenijo v primerjavi z ostalimi
               kategorijami vojnih veteranov, ki jih zakon o vojnih veteranih opredeljuje.</p>
               <p>Predlagana rešitev zožuje krog upravičencev glede pridobitve statusa vojnega veterana
               v obdobju od 17. maja 1990 do 26. oktobra 1991 na tiste, ki so dejansko izvajali
               opredeljene aktivnosti ob povečanem tveganju za svoje zdravje in življenje, na tiste,
               ki so se ob pravem času odločili in zavestno sprejeli nase tveganje. Poleg tega pa
               omogoča, da se vojni veterani v skladu z zakonom združujejo v društva, združenje
               zveze vojnih veteranov, kar ima tako za posamezne organizacije kot za javni interes
               njihovega delovanja pozitivne prednosti.</p>
               <p>Takšen zakon, kot ga predlagam, prav gotovo prinaša tudi določene finančne posledice.
               Te so opredeljene na materialne pravice za prejemnika častnega znaka svobode
               Republike Slovenije in organizatorje manevrske strukture narodne zaščite, ki bi lahko
               z dokazili utemeljevali status vojnega veterana. Predlagana sprememba bo na novo in v
               daljšem časovnem obdobju zagotovila materialne in socialne pravice okoli tisoč
               pripadnikom manevrske strukture narodne zaščite in nekje slabih 2.000 pripadnikom
               enot, ki so izvajale neposredno organizacijsko operativni nadzor nad umikom bivše JLA
               iz Slovenije. Prav zato, ker ima zakon določene finančne posledice, predlagam, da
               državni zbor potem, ko bo zaključil obravnavo predloga zakona in sprejel potrebne
               sklepe in stališča in ugotovil, da je zakon primerna podlaga za pripravo zakona za
               drugo obravnavo, da sprejme sklep, s katerim bo zakon o spremembah in dopolnitvah
               zakona o vojnih veteranih za drugo obravnavo pripravil predlagatelj skupaj z Vlado
               Republike Slovenije. Hvala.</p>
            </sp>
            <sp xml:id="SDZ2-Redna-07-1997-11-18.sp47">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Brenčič. Predlog zakona je obravnaval tudi Odbor za zdravstvo, delo,
               družino in socialno politiko kot matično delovno telo. Prosim gospo Zbačnik,
               predstavnico, da predstavi mnenje odbora o predlogu zakona.</p>
            </sp>
            <sp xml:id="SDZ2-Redna-07-1997-11-18.sp48">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav! Odbor Državnega zbora Republike Slovenije za zdravstvo, delo,
               družino in socialno politiko je že prvič razpravljal o tem predlogu 18.6.1997 in
               potem drugič, ko smo prejeli mnenje vlade, še 30.10.1997. Uvodno obrazložitev k
               predlogu je podal že predlagatelj, gospod Brenčič, ki je poudaril, da je veljavni
               zakon o vojnih veteranih, ki velja od 1.1.1996, nepravičen do zadnje generacije
               vojnih veteranov, tudi tistih, ki so aktivno sodelovali v vojni za Slovenijo.
               Pripadniki manevrske strukture narodne zaščite so bili neposredno izpostavljeni
               nevarnostim. Predlog zakona prinaša tudi sicer neke določene finančne posledice,
               vendar se le te nanašajo predvsem na pravice, ki izhajajo iz naslova prejemnikov
               častnega znaka svobode Republike Slovenije, ne pa organizatorje manevrske strukture.
               Odbor se je seznanil z mnenjem Sekretariata za zakonodajo in pravne zadeve, ki v
               svojem mnenju nima pripomb z ustavnega in pravnega sistemskega vidika. Ko smo dobili
               še mnenje vlade, so bili sprejeti naslednji sklepi:</p>
               <p>1. Predlog zakona o spremembah in dopolnitvah zakona o vojnih veteranih je primerna
               podlaga za pripravo besedila za drugo obravnavo.</p>
               <p>2. Predlagatelj naj pri pripravi predloga besedila za drugo obravnavo upošteva mnenje
               Sekretariata za zakonodajo in pravne zadeve.</p>
               <p>Člani odbora so podprli vse predloge sklepov, ki jih je predlagala Vlada Republike
               Slovenije. Odbor pa ni podprl predlogov sklepov in stališč, ki so jih predlagali
               poslanska skupina DeSUS, poslanec gospod Branko Tomažič in poslanec gospod Miran
               Potrč. Hvala.</p>
            </sp>
            <sp xml:id="SDZ2-Redna-07-1997-11-18.sp49">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, gospa Zbačnik. Želi besedo predstavnik sekretariata? (Ne želi besede.)
               Želi besedo predstavnik vlade? Prosim, gospod Stušek.</p>
            </sp>
            <sp xml:id="SDZ2-Redna-07-1997-11-18.sp50">

               <speaker>JANKO STUŠEK:</speaker>

               <p>Hvala lepa. Spoštovana predsedujoča, poslanke in poslanci! Vlada je k temu predlogu
               novele zakona o vojnih veteranih dala obširno mnenje. Bistvo tega mnenja je
               pravzaprav v tem, da ugotavlja, da v tem času, od začetka veljavnosti temeljnega
               zakona o vojnih veteranih, od 1.1.1996, se je skozi vse to družbeno dogajanje
               izkazalo, da je dejansko nekaj kategorij, ki so nakazane v zakonu oziroma v predlogu
               novele zakona, ki so prizadete v smislu načel, ki jih zakon razrešuje. S tem, da je
               treba poudariti, da je bil zakon principielen in je zajel izključno vedno samo
               obdobja, ki so bila deklarirano označena kot obdobja vojne ali agresije.</p>
               <p>Prav gotovo, da nam je čas iz leta 1991 tako blizu, da trezno in odgovorno ocenimo,
               kaj in na kakšen način lahko dopolnimo zakon, ki je posebnega pomena za našo državo.
               Brez dvoma pa je tudi dejstvo, da se vlada ne strinja z nenormalno širitvijo
               kategorij, ki naj bi jih v načelu zajemal zakon o vojnih veteranih, predvsem v
               smislu, da gre za kategorije, ki so izpolnjevale svoje delovne ali druge dolžnosti.
               Takrat, dobro vemo, da so mnogi pravzaprav resnično že rezultati in referendum
               pokazali, da smo vsi bili zainteresirani ali pa velika večina za to, da se projekt
               izpelje do konca, pa vendarle vsi nismo in niso bili takrat v enaki vlogi. Zato se je
               vlada omejila in predlaga zakonodajalcu oziroma tudi predlagatelju zakona z
               dopolnilnimi stališči, da se pri drugem branju omeji na tiste kategorije, ki bi jih
               zakon zajel, jim dal status vojnih veteranov, ki so bile povezane z orožjem, vojaškim
               materialom in neposredno aktivne v tej zvezi. Ker sicer s širitvijo kategorij na vse,
               ki so tako ali drugače prispevali, pa so morda res bili spregledani v priznanju tega
               svojega dela s strani države in družbe, je težko dokazati in reči, da so prav v duhu
               tega zakona dolžne, da so notri zajete, torej, da jim gre ta status. V mislih imam
               predvsem tiste mnoge skupine ljudi, ki so z veliko intenzivnostjo in z veliko
               zavzetostjo, s spoštovanjem do tega dela pač dale svoje, kot so cariniki, komunalci,
               cestarji, pazniki po zaporih, da ne omenjam mnoge druge, tudi upravni delavci, ki so
               takrat delali pod posebnimi pogoji in z daljšim časom. Pa vendarle zakon, ki je
               temeljni zakon za določitev statusa vojnega veterana, določa, da gre status tistemu,
               ki ga je država pozvala, ki ga je izpostavila oboroženi akciji ali pa posebni
               nevarnosti, ali ki se je prostovoljno vključil v takšno akcijo, nosil orožje in bil
               izpostavljen temu. Če se tega principa ne držimo, če tu zgrešimo in postavljamo mnoge
               druge kategorije še dodatno zraven v okvir tega zakona, potem bomo možno lahko tudi
               načeli pravi moralni vidik in pa pravo držo, kar veteran v resnici tudi je.</p>
               <p>Zato vlada predlaga dopolnitve, torej strinja se z okvirom in z osnovnimi principi,
               da se razčisti, kdo je prizadet. Strinja se s tem, da so vključeni tudi tisti
               častniki vojske, jugoslovanske armade, ki so pod nadzorom, sodelovanjem in z
               vednostjo naših oblasti sodelovali, bili v obveščevalni in protiobveščevalni službi.
               Strinjamo se s tistim, da so vključeni pripadniki manevrske strukture, ki so sicer že
               v osnovnem zakonu, pa se, žal, njihovo delo ni nadaljevalo v času agresije, ampak so
               pred tem mnogo prispevali, da se vključijo, ker so prispevali ravno na področju
               oboroževanja. Strinja se vlada tudi s tem, da so vključeni v novelo zakona vsi tisti,
               ki so kot prostovoljci skrivali orožje, vojaški material in se s tem izpostavljali
               tudi kaznivim dejanjem in drugim pritiskom takrat tveganega projekta. Vendar pa mnogi
               drugi, ki so zraven omenjeni in zajeti, pa niso bili ob enaki meri, v enakem smislu
               tega zakona vključeni.</p>
               <p>Zato pozivamo v imenu vlade poslance, da sprejmejo dopolnilna stališča in s tem
               okvirno okrepijo smisel in podlage tega zakona o vojnih veteranih. Hkrati pa tudi
               predlagamo, da se sprejmejo stališča, ki so se v sedanjem, torej dopolnitve zakona o
               vojnih veteranih, ki so v sedanjih praksi izvajanja zakona se je izkazala kot
               pomanjkljiva oziroma jih ni. Da se s tem tudi dopolni, to so v drugem delu mnenja
               vlade, ker sicer je zakon, takšen kot je, in če ga z amandmaji ne dopolnimo,
               pravzaprav je nepopolen in v nekaterih točkah tudi neizvedljiv. Če se sprejme in če
               je mnenje vlade tudi za zakonodajalca sprejemljivo, smo prepričani, da se bo s tem
               pravzaprav zakon o vojnih veteranih in novela zakona v celoti zaključila, in
               pravzaprav smiselna vsa obdobja, ki jih je država Slovenija v svoji zgodovini na
               področju veteranstva imela. Hvala lepa.</p>
            </sp>
            <sp xml:id="SDZ2-Redna-07-1997-11-18.sp51">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Stušek. Želijo besedo predstavniki poslanskih skupin? Gospod Hvalica, v
               imenu poslanske skupine SDS.</p>
            </sp>
            <sp xml:id="SDZ2-Redna-07-1997-11-18.sp52">

               <speaker>IVO HVALICA:</speaker>

               <p>Hvala lepa. Spoštovani! Socialdemokrati, podpiramo predlog zakona o spremembah in
               dopolnitvah zakona o vojnih veteranih. Ne bi ponavljal vsega tistega, kar je bilo tu
               rečeno. Gre predvsem za to, da ta zakon, ta predlog zakona odpravlja neenakopraven in
               neenak položaj veteranov vojne za Slovenijo v primerjavi z ostalimi kategorijami
               vojnih veteranov. Torej, s tem bi tudi odpravili diskriminatorno določbo o vojnih
               veteranih, po kateri veterani dobijo pravico šele s petdesetim letom starosti. Ne
               nazadnje pa tudi zgolj in samo z urejenim statusom vojnega veterana je mogoče
               uveljaviti pravice in zakona o vojnih invalidih in zakona o žrtvah vojnega nasilja.
               Ne strinjam se s predstavnikom vlade, pravkar tu izrečenem, da je vlada proti temu,
               da se širijo kategorije. Ja. Seveda. Če bi to veljalo tudi za druge kategorije, ker
               bi pa res lahko kaj porezali. Tu pa ne. Tu gre za našo vojno, za vojno za Slovenijo.
               Hvala lepa.</p>
            </sp>
            <sp xml:id="SDZ2-Redna-07-1997-11-18.sp53">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa, gospod Hvalica. Še kateri izmed poslanskih skupin? Ugotavljam, da ni več
               razpravljavcev, zato dajem besedo poslankam in poslancem. K razpravi se pisno ni
               nihče prijavil, zato omejujem razpravo naslednjih razpravljavcev na pet minut. Gospod
               Pungartnik.</p>
            </sp>
            <sp xml:id="SDZ2-Redna-07-1997-11-18.sp54">

               <speaker>CIRIL METOD PUNGARTNIK:</speaker>

               <p>Spoštovana podpredsednica, spoštovane kolegice in kolegi! Mislim, da včasih to vojno
               za Slovenijo precej glorificiramo. Jaz bi vlado vprašal samo to: Kako bo ravnala, ali
               kako je ravnala s tistimi, ki so bili vpoklicani, ker o teh govorimo, pa so s
               položaja zbežali in jih potem ni bilo več na položajih in jih nihče ni mogel najti?
               Nisem slišal, da bi bil vsaj eden klican na odgovornost, in zdaj bodo tudi ti ljudje,
               kot izgleda, veterani. Mislim, da moramo biti pri tej stvari dosti trezni, dosti
               zadržani in je treba določene stvari, ki so se konkretno dogajale na konkretnih
               terenih ob konkretnem času, tudi konkretno obravnavati. Hvala.</p>
            </sp>
            <sp xml:id="SDZ2-Redna-07-1997-11-18.sp55">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Pungartnik. Besedo ima gospod Hvalica.</p>
            </sp>
            <sp xml:id="SDZ2-Redna-07-1997-11-18.sp56">

               <speaker>IVO HVALICA:</speaker>

               <p>Hvala lepa.Spoštovani, ne vem, če sem slišal dobro. Slišal sem, da naj bi to vojno za
               Slovenijo glorificirali. Gospod Pungartnik, mene je sram, da sem v slovenskem
               parlamentu slišal to besedo. Ni je besede, ni ga poeta, ni ga literata, ki bi zmogel
               takšnih lepih besed, kot si je ta vojna, ki je dala slovensko državo, zaslužila. Sram
               me je, da sem to slišal od nekoga, ki je izvoljen v demokratičnem parlamentu. Hvala
               lepa.</p>
            </sp>
            <sp xml:id="SDZ2-Redna-07-1997-11-18.sp57">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Besedo ima gospod Pungartnik. Replika.</p>
            </sp>
            <sp xml:id="SDZ2-Redna-07-1997-11-18.sp58">

               <speaker>CIRIL METOD PUNGARTNIK:</speaker>

               <p>Hvala, podpredsednica. Tudi mene je sram na koncu koncev, gospod Hvalica, včasih, da
               ste vi v tem parlamentu. Mene je dobesedno sram, ker mnogokrat rečete stvari, žalite
               ljudi, žalite tudi to hišo, pa ne enkrat. Nimam nič proti. Ampak moje mnenje in moja
               izkušnja, konkretna izkušnja je bila pač taka. Tako. In ne vem, zdaj zakaj bi me
               moralo biti sram, če sem vprašal predstavnika vlade, jaz nisem vprašal vas, kako bomo
               ravnali v teh primerih. Ker glorificiranje tega je šlo predvsem na to, da nihče do
               sedaj še ni rekel, kaj je bilo pa tudi narobe pri teh stvareh. In če o neki stvari
               vemo povedati zmeraj vsi samo najboljše in najboljše pa niti ene kritične besede,
               potem je tu glorifikacija nečesa, kar se je realno dogajalo v realnem času in realnem
               prostoru. Hvala.</p>
            </sp>
            <sp xml:id="SDZ2-Redna-07-1997-11-18.sp59">

               <speaker>PODPREDSEDNICA EDA SALMIČ-OKRETIČ:</speaker>

               <p>Hvala. Besedo ima gospod Kacin. Samo vprašam. Gospod Kacin ali imate repliko? Repliko
               ima na prejšnjo vašo razpravo.</p>
            </sp>
            <sp xml:id="SDZ2-Redna-07-1997-11-18.sp60">

               <speaker>JELKO KACIN:</speaker>

               <p>Jaz bi rad repliciral samo gospodu Hvalici na njegovo izjavo, ko je rekel, da je
               tista vojna dala slovensko državo. To preprosto ni res. Naj vas spomnim, gospod
               Hvalica, da smo imeli plebiscit, na katerem je državni zbor oziroma skupščina dobila
               mandat, in da smo državo razglasili 25. junija zvečer in da smo imeli slovesnost 26.
               junija, dan za tem. Res pa je, da je teritorialna obramba in policija potem ubranila
               to državo, ni pa je naredila.</p>
               <p>Razglasitev slovenske države je stvar tega parlamenta in vas prosim, da v tem
               parlamentu ne odvzemate izvornih pravic temu parlamentu. Hvala lepa.</p>
            </sp>
            <sp xml:id="SDZ2-Redna-07-1997-11-18.sp61">

               <speaker>PODPREDSEDNICA EDA SALMIČ-OKRETIČ:</speaker>

               <p>Hvala, gospod Kacin. Besedo ima gospod Hvalica.</p>
            </sp>
            <sp xml:id="SDZ2-Redna-07-1997-11-18.sp62">

               <speaker>IVO HVALICA:</speaker>

               <p>Hvala lepa. Po vrsti najprej.</p>
               <p>Gospod Pungartnik, navedite prosim datum, kdaj sem jaz žalil to hišo. Seveda za vas,
               ki ste pozicijski poslanec in ki zgolj v glavnem pritiskate na gumb tako, kot vam
               sugerirajo, vi jemljete parlament s tega aspekta, jaz ga pa jemljem kot opozicijski
               poslanec in institucija opozicijskega poslanca je drugačna. Ampak vi meni povejte,
               kdaj sem jaz žalil to hišo. Nasprotno, upam si trditi, da sem velikokrat želel, da bi
               to postal pravi parlament. Ne pa tu soba za sedenje in pritiskanje na gumb, seveda.
               Toliko.</p>
               <p>Vi mi povejte tudi, kdaj sem vas užalil in bi obenem prosil, če poveste tudi, ali ste
               kdaj bil v kakšnem drugem parlamentu, ali ste kdaj poslušal debato med pozicijskimi
               in opozicijskimi poslanci, recimo v parlamentih zahodne demokracije, kako to zgleda,
               pri čemer odmišljam tudi fizične spopade, ki se tam dogajajo, ne tako poredko.
               Povejte, kdaj sem jaz tu izven parlamentarnega okvira kaj žalil!</p>
               <p>Sedaj pa gospod Kacin. To je nekaj neverjetnega. Moram povedati nekaj, da gospod
               Kacin je prišel sem ves razjarjen zato, ker sem mu prej pomolil pod nos eno beležko,
               ki si jo je privolil brez pooblastila, je šel do nekega veleposlanika, o tem bo
               govora jutri. On je zato prišel gor. Sedaj pa konkreten odgovor na trditve gospoda
               Kacina. Ja, plebiscit je postavil temelje tej državi, ampak če ne bi bilo junijske
               vojne in je ne bi obranil - ne nazadnje ste vi to govorili! Ali ste vi požrli zdaj
               svoje besede, ki ste nam jih govorili z ekrana junija 1991 ali kaj?! Jasno, zdaj ste
               v drugačni službi! Zdaj ste v liberalni drži in vi morate vse zanikati, kar je bilo
               prej. Ja, bog vam pomagaj, gospod Kacin! Hvala.</p>
            </sp>
            <sp xml:id="SDZ2-Redna-07-1997-11-18.sp63">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Želi še kdo? Gospod Kacin ima besedo.</p>
            </sp>
            <sp xml:id="SDZ2-Redna-07-1997-11-18.sp64">

               <speaker>JELKO KACIN:</speaker>

               <p>Hvala lepa, gospa predsednica. Jaz bi samo rad povedal, da vztrajam pri prejšnji
               izjavi, dasiravno jaz nisem bil takrat član parlamenta in sem opravljal drugo
               funkcijo v Vladi Republike Slovenije. Ampak vseeno, vse tisto, kar so izvršni organi
               takratne slovenske republike storili na podlagi mandata, ki so ga dobili v tej
               dvorani, je bilo mogoče samo zato, ker nam je ta parlament to naložil. Zato vam še
               enkrat polagam na srce, da prosim, ne potvarjajte zgodovine! In da prosim, ne
               razpravljati o tem, zakaj sem šel to povedat sem gor! Zaradi zgodovinskih dejstev. In
               zato prosim še enkrat, izvirnih pravic, ki jih ustava daje temu parlamentu, tudi Ivo
               Hvalica, četudi je vodja poslanske skupine SDS, nima pravice odtujevati, zaradi
               zgodovinskih dejstev in zaradi ustavne podlage! Hvala lepa.</p>
            </sp>
            <sp xml:id="SDZ2-Redna-07-1997-11-18.sp65">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kacin. Besedo ima gospod Hvalica, replika.</p>
            </sp>
            <sp xml:id="SDZ2-Redna-07-1997-11-18.sp66">

               <speaker>IVO HVALICA:</speaker>

               <p>Hvala lepa, gospa podpredsednica. Gospod Kacin, ne govoriti zdaj o izvirnih in
               neizvirnih in ne vem kakšnih stvareh! Zdaj se vlečete pač ven, ker ste ga tu
               polomili. Jaz tudi vztrajam pri tistem, kar sem rekel, in ponavljam še enkrat, da je
               vojna za Slovenijo pač ubranila tisto, kar je, pa ne parlament, sklenil, pač pa kar
               so ljudje na plebiscitu 23. decembra 1990 odločili! Ne vem, za kaj se greste tu! Še
               enkrat ponavljam, da je to vaša reakcija na tisto polomijo, ki ste jo opravili v
               preteklih dneh in o kateri ste nas tako, mimogrede - in to ne z vašim podpisom, ampak
               z zapisom uslužbenke oddelka za mednarodne odnose - obvestili poslance - post festum,
               da bi imeli mandat. Zdaj se pa hočete tu malo ven vleči - v tem je stvar! Hvala.</p>
            </sp>
            <sp xml:id="SDZ2-Redna-07-1997-11-18.sp67">

               <speaker>PODPREDSEDNICA EDA OKRETIČ-SALMIČ:</speaker>

               <p>Gospod Hvalica, to ni tema te točke dnevnega reda in ste zlorabili govornico. Gospod
               Brenčič ima besedo.</p>
            </sp>
            <sp xml:id="SDZ2-Redna-07-1997-11-18.sp68">

               <speaker>STANISLAV BRENČIČ:</speaker>

               <p>Hvala lepa. Ne kot predlagatelj, ampak kot poslanec bi pa želel reči sledeče. Če je
               bil kaj enkraten dogodek v zgodovini slovenskega naroda in resnično moralni dogodek,
               potem je prav gotovo ta zadnja vojna. In ker prihajam iz okolja, v katerem smo dali
               dve mladi življenji za to državo v tej vojni, bi vas prosil, kolegi poslanci in
               poslanke, da je škoda, da bi se o tej temi v bistvu prepirali. Če lahko sprejmete
               mojo gesto tudi kot poslanca, bi bil zelo vesel, ker je to tema, na kateri bi se
               morali kvečjemu združevati, ne pa obdelovati pred to govornico. Hvala.</p>
            </sp>
            <sp xml:id="SDZ2-Redna-07-1997-11-18.sp69">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Brenčič. Gospod Pungartnik želi besedo.</p>
            </sp>
            <sp xml:id="SDZ2-Redna-07-1997-11-18.sp70">

               <speaker>CIRIL METOD PUNGARTNIK:</speaker>

               <p>Hvala. Spoštovane kolegice in kolegi! Zelo jasno sem povedal v začetku, zakaj sem
               prišel za oder. Še enkrat poudarjam, da v tej tako imenovani osvobodilni vojni ali
               vojni za Slovenijo, če jo tako imenujemo, ni bilo vse samo zlato. Če bi marsikatero
               stvar pogledali, bi ugotovili, da je bilo tudi kar precej težav, napak itd. V redu -
               zmaga, kot pravimo, potem se to pozabi. Ampak zdaj gre pa za nek status. Mi bomo
               določenim ljudem priznali neko pravico, neko boniteto. Zdaj se pač sprašujem, ali je
               tu neka stvar, ki jo vsak, ki je bil poklican, absolutno dobi, tudi tisti, ki je
               mogoče preprosto potem, ko bi se moralo nekaj zgoditi, zbežal ali se ustrašil, pa ga
               več ni bilo v tej vojni. Nikogar nisem hotel žaliti, da je osamosvojitev, da je tu,
               da smo dosegli samostojnost, splet vseh mogočih stvari, pa tudi tega, da smo se
               takrat branili. To je jasno in nihče ni imel proti. Jaz sem tudi nekako bil vpleten v
               te stvari, ne direktno pozvan, ampak v občini, kjer se je nekaj dogajalo, ampak neka
               resnica se je dogajala. Ni treba samo glorificirati in zaradi tega, ker sem rekel to,
               vprašal predstavnika vlade, kako se bo v takem primeru ravnalo, in ker sem uporabil
               samo izraz glorificiranje, gospod Hvalica, ste me v bistvu napadli, da kaj takega v
               tem parlamentu itd. Okrog tega, ali ste vi žalili, ali niste žalili je zdaj
               vprašanje, kaj je za vas žalitev in kaj ne. Izgleda, da če nekdo za to govornico
               nekaj reče, kar vam ni všeč, je zelo hitro žalitev. Če pa vi rečete za to govornico
               neke stvari, ki jih slišim od ljudi, da menijo, da je žalitev, pa mislite, da ni. V
               redu. Ta moment ne bom vaših napadov na nekatere posameznike ali pa sploh tudi na
               parlament, ker vi ste večkrat napadli večino v tem parlamentu, se pravi, da ste s tem
               tudi to ustanovo napadli, in to nesramno! Tako. Jaz bi nehal, ker ne mislim z vami
               polemike "zganjati", želim pa, da mi predstavnik vlade odgovori to, kar sem vprašal,
               ne pa da se zdaj mimo tistega vprašanja, ki je bilo namenjeno. Hvala.</p>
            </sp>
            <sp xml:id="SDZ2-Redna-07-1997-11-18.sp71">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Pungartnik. Besedo ima gospod Hvalica, replika, potem pa gospod
               Stušek.</p>
            </sp>
            <sp xml:id="SDZ2-Redna-07-1997-11-18.sp72">

               <speaker>IVO HVALICA:</speaker>

               <p>Hvala lepa, gospa podpredsednica. Zdaj pa dejansko ne vem, kaj bi še več rekel.
               Napad, če vi to mislite - to je besedni napad, kajne, verjetno - ali ste me videli
               kdaj s kalašnikovim ali kaj? Ne, po moje ne! Torej, napadel sem večino - ja, seveda,
               saj pripadam opoziciji, gospod Pungartnik, lepo vas prosim, no! To ni skupščina
               Socialistične republike Slovenije, pač pa Državni zbor, lepo vas prosim! Normalno je,
               da večino, ker sem pač, žal, v manjšini. Upam, da boste tudi vi kdaj v manjšini, če
               boste, pa boste videli, kako boste napadli ali pa ne boste, ali pa boste tako mirno
               sedeli kot zdaj večino sej državnega zbora; sem in tja se oglasite pač, ko vam kdo
               kaj reče oziroma ko pridete sem, pa morate reči, da je bila vojna za Slovenijo - da
               se "glorificira" ali kako ste rekli. Mene je enostavno ta beseda prizadela - ali
               lahko razumete, da me je prizadela? Vi ste tudi rekli, da ste bili v to vojno nekje
               vpleteni. Ja, zdaj ne vem, ali niste hoteli sami iti zraven, da ste bili vpleteni?
               Zdaj ne vem, no. Torej, kakorkoli že, priznam, da sem napadel večino, ker sem v
               manjšini in je to pač normalno aritmetično razmerje sil. Če pa vi mislite, da moramo
               mi kot manjšina tukaj biti tiho, pa priznavati, rekel bi, bonitete samo vašemu
               tovarišu Joklu in podobnim, potem je to druga stvar! Hvala lepa.</p>
            </sp>
            <sp xml:id="SDZ2-Redna-07-1997-11-18.sp73">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Hvalica. Besedo ima gospod Stušek.</p>
            </sp>
            <sp xml:id="SDZ2-Redna-07-1997-11-18.sp74">

               <speaker>JANKO STUŠEK:</speaker>

               <p>Hvala lepa za besedo. Torej, zakon v načelu nič ne daje tistega, česar kdo ne bi
               zaslužil ali izpolnil. Tudi, konec koncev, pobeg je bil akt - če je takrat kdo
               pobegnil in ga ni bilo - akt, ki je bil tako ali drugače že takrat lahko pravno
               sankcioniran. Kar z drugimi besedami pomeni, status veterana iz obdobja 1991 dobi
               tisti, ki mu organ, ki je za to pristojen, ali resor za notranje zadeve ali resor za
               obrambo iz uradne evidence da potrdilo, kakšen čas in koliko časa je v tistem obdobju
               delal, ob finesah, ki se nanašajo na narodno zaščito in pa manevrsko strukturo. Kar
               pomeni, da so že takrat poveljujoči bili dolžni na nek način sankcionirati, urediti
               razmere, če je kdorkoli iz oborožene strukture pobegnil ali ni izpolnjeval svojih
               dolžnosti. Za tiste neizpolnjevanja dolžnosti zakon ne nagrajuje. Mislim, da polemika
               v zvezi s tem ni primerna, ker je v načelu zakon zelo precizen. Hvala.</p>
            </sp>
            <sp xml:id="SDZ2-Redna-07-1997-11-18.sp75">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Želi še kdo besedo? Ugotavljam, da ni več razpravljalcev, zato zaključujem
               splošno razpravo. Matično delovno telo je predložilo v sprejem državnemu zboru dva
               sklepa. Poleg tega imate šest dodatnih stališč, ki so v pregledu. Morda samo ta
               popravek, ta pregled, tu piše dodatni sklepi štiri, kar je napaka. To so dodatna
               stališča. Dajem v razpravo prvo dodatno stališče iz pregleda, ki ste ga prejeli 18.
               novembra. Želi kdo razpravljati? (Nihče.) To stališče dajem na glasovanje.
               Ugotavljamo sklepčnost! (Glas iz dvorane.) Pod ena piše, dodatni sklep oziroma to je
               dodatno stališče. Ugotavljamo sklepčnost! Glasujemo o prvem dodatnem stališču. (60
               prisotnih.)</p>
               <p>Kdo je za? (55 poslancev.) Je kdo proti? (Nihče.)</p>
               <p>Ugotavljam, da je šrvo dodatno stališče sprejeto.</p>
               <p>V razpravo dajem drugo dodatno stališče. Predlagatelj je Vlada Republike Slovenije,
               matično delovno telo ga podpira. Ugotavljam, da ni razpravljavcev. To drugo dodatno
               stališče dajem na glasovanje. Ugotavljamo sklepčnost! Torej označeno je pod drugi
               dodatni sklep. Ugotavljamo sklepčnost! (59 prisotnih.)</p>
               <p>Kdo je za? (52 poslancev.) Je kdo proti? (Nihče.)</p>
               <p>Ugotavljam, da je drugo dodatno stališče sprejeto.</p>
               <p>V razpravo dajem tretje dodatno stališče. Predlagatelj je gospod Miran Potrč, vlada
               ga ne podpira in matično delovno telo ga tudi ne podpira. Želi te razpravljati,
               gospod Potrč?</p>
            </sp>
            <sp xml:id="SDZ2-Redna-07-1997-11-18.sp76">

               <speaker>MIRAN POTRČ:</speaker>

               <p>Hvala lepa. Da ne bom pozabil, prosil bom predstavnika vlade za obvestilo, ker jaz v
               svoji dokumentaciji nimam pregleda, da se je vlada do tega opredelila. Res pa je, da
               matično delovno telo tega ne podpira.</p>
               <p>Jaz bi rad v zvezi z tem predlogom pojasnil, ker gre najbrž tudi za kakšen
               nesporazum.</p>
               <p>Pravica, ki jo imajo vojni veterani, da čas, prebit v okoliščinah za priznanje
               statusa vojnega veterana, imajo tudi mlajši od 15 let je v 21. členu zakona načelno
               dana. Vendar so formulacije takšne, da se kot posebna doba šteje trajanje po
               predpisih o pokojninskem in invalidskem zavarovanju. Kasneje v 23. členu pa pravi, na
               podlagi vpisa, da dobi status, v evidenco vojnih veteranov. In tako imamo dva člena,
               drug z drugim povezana, ki eden drugega onemogočata za uveljavitev. In korektno bi
               bilo, ali v zakonu reči, da takšne pravice ni ali pa jo uveljaviti. Mi predlagamo, da
               se uveljavi, in sicer na enak način, kot je to sicer uveljavljeno za žrtve vojnega
               nasilja, tudi sklicujoč se na tretji odstavek 50. člena Ustave Republike Slovenije,
               ki zagotavlja vojnim veteranom in žrtvam vojnega nasilja posebno varstvo. Prosim
               predstavnika vlade, da pojasni, ali sem res mogoče kaj spregledal, negativno stališče
               vlade, ali je slučajno dano, in tudi, če je možno njegovo mnenje, ali so te
               ugotovitve, ki sem jih povedal, točne, ker v nasprotnem primeru bo najbrž korektno v
               nadaljnjih obravnavah reči, da te pravice ni.</p>
               <p>Nesmiselno je dajati pravico, ki se je zaradi ne jasnosti zakona ne da realizirati.
               Hvala.</p>
            </sp>
            <sp xml:id="SDZ2-Redna-07-1997-11-18.sp77">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Potrč. Želi še kdo razpravljati? Gospod Stušek.</p>
            </sp>
            <sp xml:id="SDZ2-Redna-07-1997-11-18.sp78">

               <speaker>JANKO STUŠEK:</speaker>

               <p>Hvala lepa za besedo. Vlada se do tega predloga ni opredelila. Niti pozitivno niti
               negativno. Dejstvo, ki ga je navedel gospod Potrč, je točno v zakonu o vojnih
               veteranih, je že dana ta pravica, žal izvedbeno je neuresničljiva. V zvezi s tem so
               tudi neki vsebinski pomisleki, vendar dejstvo je, da se ta del zakonodaje, ki je zdaj
               že opredeljen, ne more in se tudi ne izvaja. Pogoj, ki je postavljen, da je na primer
               dokazilo za status veterana, niso priče, ampak je podlaga v odločbi spisa. Ali pa v
               proceduri za 1991 podlaga v javni listini organa, ki je za to pristojen, ki je vodil
               to evidenco, kot sem že prej omenil, notranje zadeve, ali organ za obrambo, torej
               Ministrstvo za obrambo. Tu, pri teh primerih ni možno izpolniti, ker zakon govori o
               tem, da je možno pridobiti status, če nekdo že ima odločbo ZPIZA in hkrati tudi
               govori, da je podlaga za priznanje te dobe vpis v evidenco vojnega veterana. In ZPIZ
               ne izvaja teh dopolnil</p>
               <p>Da se ne bi dvakrat ponavljal, tudi pri četrtem predlogu velja, da se ni
               opredeljevala do tega konkretnega predloga, čeprav iz splošnih usmeritev vlade lahko
               rečemo, da podpora ni pričakujoča. Vendar kljub vsemu iz korektnih razlog, se tudi ni
               opredelila. Hvala.</p>
            </sp>
            <sp xml:id="SDZ2-Redna-07-1997-11-18.sp79">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Želi še kdo besedo? Ne želi.</p>
               <p>Torej dajem na glasovanje s tem, da se vlada tu ni opredelila. Na glasovanje dajem
               tretje dodatno stališče. Ugotavljamo sklepčnost! (51 poslancev.)</p>
               <p>Kdo je za dodatno stališče? (20 poslancev.) Je kdo proti?</p>
               <p>(33 poslancev.)</p>
               <p>Ugotavljam, da tretje dodatno stališče ni sprejeto.</p>
               <p>V razpravo dajem četrto dodatno stališče. Predlagatelj je gospod Miran Potrč. Vlada
               se ni opredelila. Matično delovno telo ne podpira. Torej očitno je tu napaka. Želi
               kdo razpravljati? Gospod Potrč ima besedo.</p>
            </sp>
            <sp xml:id="SDZ2-Redna-07-1997-11-18.sp80">

               <speaker>MIRAN POTRČ:</speaker>

               <p>Hvala lepa. Običaj je, da kadar se med sorodnimi kategorijami, posebej pa če gre za
               kategorije, ki so navedene v istem členu ustave, delajo razlike, da se to posebej
               opredeli in da se za to navedejo razlogi.</p>
               <p>Kar zadeva žrtve vojnega nasilja, je državnih zbor, ko je zakon o žrtvah vojnega
               nasilja sprejemal, sprejel opredelitev, da se renta, ki se priznava žrtvam vojnega
               nasilja ne vključuje v dohodnino in se od tega dohodnina in drugi davki ne plačajo.
               Najbrž zaradi nepazljivosti, težko bi rekel, da zavestno, takšna določba ni bila
               vključena v zakon o vojnih veteranih. Predlog, ki je v tem stališču dan, je, da te
               pravice na enak način uveljavi. Hvala.</p>
            </sp>
            <sp xml:id="SDZ2-Redna-07-1997-11-18.sp81">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Potrč. Želi še kdo razpravljati? Ugotavljam, da ni razpravljavcev.
               Prehajamo na glasovanje. Glasujemo za četrto dodatno stališče. Ugotovimo sklepčnost!
               (57 prisotnih.)</p>
               <p>Kdo je za? (20 poslancev.) Je kdo proti? (30 poslancev.)</p>
               <p>Ugotavljam, da četrto dodatno stališče ni sprejeto.</p>
               <p>V razpravo dajem peto dodatno stališče, ki je sicer tu označeno kot prvo dodatno
               stališče, to je na 3. strani - peto dodatno stališče. Predlagatelj je gospod Tomažič
               Branko. Vlada in matično delovno telo ga ne podpirata. Kdo želi razpravljati?
               Ugotavljam, da razpravljavcev ni, zato dajem peto dodatno stališče na glasovanje.
               Ugotovimo sklepčnost! (58 prisotnih.)</p>
               <p>Kdo je za? (8 poslancev.) Je kdo proti? (30 poslancev.)</p>
               <p>Ugotavljam, da peto dodatno stališče ni sprejeto.</p>
               <p>Še šesto dodatno stališče pod oznako 2 na 3. strani. V razpravo dajem šesto dodatno
               stališče. Predlagatelj je poslanska skupina Demokratične stranke upokojencev. Vlada
               in matično delovno telo ga ne podpirata. Razpravljavcev ni. Prehajamo na glasovanje.
               Ugotovimo sklepčnost! (57 prisotnih.)</p>
               <p>Kdo je za? (13 poslancev.) Je kdo proti? (31 poslancev.)</p>
               <p>Ugotavljam, da tudi šesto dodatno stališče ni sprejeto.</p>
               <p>V razpravo dajem še dva sklepa matičnega delovnega telesa, ki sta razvidna iz
               poročila matičnega delovnega telesa, in sicer Odbora za zdravstvo, delo, družino in
               socialno politiko. Želi kdo razpravljati? Predlagam, da glasujemo o obeh sklepih
               skupaj. Ali kdo nasprotuje? (Nihče.) Dajem na glasovanje oba sklepa matičnega
               delovnega telesa. Ugotovimo sklepčnost! (58 prisotnih.)</p>
               <p>Kdo je za? (57 poslancev.) Je kdo proti? (Nihče.)</p>
               <p>Ugotavljam, da sta oba sklepa sprejeta.</p>
               <p>Še sklep, ki ga predlaga predlagatelj zakona, gospod Stanislav Brenčič, ki ste ga
               tudi dobili in bi ga kar prebrala (ker ga nimate):</p>
               <p>"Zakon o spremembah in dopolnitvah zakona o vojnih veteranih pripravi za drugo
               obravnavo predlagatelj skupaj z Vlado Republike Slovenije."</p>
               <p>Želi kdo razpravljati o predlaganem dodatnem sklepu? (Ne želi.) Aha, predstavnik
               vlade, gospod Stušek.</p>
            </sp>
            <sp xml:id="SDZ2-Redna-07-1997-11-18.sp82">

               <speaker>JANKO STUŠEK:</speaker>

               <p>Če dovolite, tu bi glede na dva, ki naj bi bila zadolžena za pripravo zakona, želel,
               če je možno, od predlagatelja preciznejšo pojasnitev, kaj pomeni "skupaj z vlado",
               osnovno ali dopolnilno? Ali ostaja kot nosilec priprave zakona predlagatelj zakona
               ali prevzema to vlada, ki pripravi v njegovem oziroma v imenu skupine ta zakon? Ker
               sicer bo lahko obstalo na tej iniciativi. No, morda sem malo nedorečen, ampak bi
               prosil, če se ta predlog lahko pojasni. Hvala.</p>
            </sp>
            <sp xml:id="SDZ2-Redna-07-1997-11-18.sp83">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Brenčič.</p>
            </sp>
            <sp xml:id="SDZ2-Redna-07-1997-11-18.sp84">

               <speaker>STANISLAV BRENČIČ:</speaker>

               <p>No, kljub temu, da je kolega Jože rekel, da naj se ne pulim za delo, bi vseeno
               predlagal, da je nosilec priprave za drugo branje zdajšnji predlagatelj, vendar
               predlog pripravi skupaj z vlado. Se pravi, predvsem zato, ker ima zakon finančne
               posledice, želim predlog pripraviti skupaj s sodelovanjem pristojnega svetovalca ali
               državnega sekretarja iz ministrstva za delo, družino in socialne zadeve. Hvala.</p>
            </sp>
            <sp xml:id="SDZ2-Redna-07-1997-11-18.sp85">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Po poslovniku je ravno samo tako možno in nič drugače, za pojasnilo, tako kot
               je gospod Brenčič ravnokar pojasnil: zakon pripravi predlagatelj ob pomoči
               predstavnikov vlade.</p>
               <p>Želi še kdo razpravljati? (Ne.)</p>
               <p>Na glasovanje dajem še ta dodatni predlog sklepa. Ugotovimo sklepčnost! (57
               prisotnih.)</p>
               <p>Kdo je za? (47 poslancev.) Je kdo proti? (2 poslanca.)</p>
               <p>Ugotavljam, da je tudi dodatni predlog sklepa sprejet.</p>
               <p>Zaključujemo to točko dnevnega reda in se vračamo na <title>22. TOČKO DNEVNEGA REDA -
                  TRETJA OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O VOJNIH
                  INVALIDIH, SKRAJŠANI POSTOPEK. </title>
               </p>
               <p>Prejeli smo, torej vložen je bil amandma vlade k 2. členu. Odpiram razpravo o
               zakonskem predlogu v celoti. Kdo želi besedo? (Nihče.) Ugotavljam, da ni
               razpravljavcev.</p>
               <p>Prehajamo na obravnavo oziroma v razpravo dajem vloženi amandma k 2. členu, ki ga je
               vložila vlada. Gospod Mežan ima besedo. Drugih amandmajev ni bilo vloženih. Torej
               razpravljamo o amandmaju, ki ga je vložila vlada.</p>
            </sp>
            <sp xml:id="SDZ2-Redna-07-1997-11-18.sp86">

               <speaker>JOŽE MOŽGAN:</speaker>

               <p>Hvala lepa, gospa predsedujoča. Jaz bi vam rad povedal, da kdor ima kakršno koli
               izkušnjo z invalidom, ki je kakor koli oviran v svojem normalnem življenjskem
               delovanju, ve, da si vsak želi trenutno tehnološko najboljši pripomoček za izravnavo
               svoje hibe. Trenutno najboljši pripomoček je ponavadi izven standardov, ki jih
               priznava naša zakonodaja oziroma naši predpisi. To se pravi, da si ljudje kupujejo te
               pripomočke za svoj denar. Če nekdo hoče moderen računalnik z velikim ekranom, če je
               slabo viden, bo pač dal dva tisoč mark, ker ni nadomestila, ker to ni v standardih
               predpisano. Če bo nekdo kupil Braillovo vrstico, bo pač dal od petsto do dva tisoč
               mark, odvisno kakšen stroj si nabavi, ki mu bo pač tisti zlat potem izrazil v
               angleščini ali nemščini ali v kakšnem drugem jeziku, ki je bolj številčen. V
               slovenščini ne, ker je to predraga zadeva za programiranje. In to ljudje kupujejo, da
               si s tem omogočajo svoj start v življenje. Zato jasno, da ne dobivajo nobenih
               nadomestil. Vlada kljub temu vztraja na socialni diferenciaciji invalidov, pri teh
               nadstandardnih pripomočkih. Jaz vam povem, ti invalidi so že obremenjeni z velikimi
               plačili pripomočkov, ker si želijo pač najboljše, kar je trenutno na trgu.</p>
               <p>Jaz sem bil na razstavi REHA v Düsseldorfu, pred kratkim, če bi tam videli, kaj je
               vse tehnika naredila, kakšni pripomočki so možni danes za nabavo, bodisi za gibalno
               ovirane, bodisi za slepe, bi videli, koliko bodo morali ti ljudje odšteti iz svojih
               žepov, če si bodo hoteli privoščiti pripomočke, ki jih že omogoča današnja tehnika.
               Hvala lepa.</p>
               <p>Zato sem proti amandmaju vlade in priporočam, da se odločamo na podlagi statusa
               invalida, in da ima kot invalid pravico do pripomočka, ne pa da ima več ali manj
               pravice zaradi svojega premoženjskega stanje.</p>
            </sp>
            <sp xml:id="SDZ2-Redna-07-1997-11-18.sp87">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Želi še kdo razpravljati o vloženem amandmaju? Gospod Stušek ima
               besedo.</p>
            </sp>
            <sp xml:id="SDZ2-Redna-07-1997-11-18.sp88">

               <speaker>JANKO STUŠEK:</speaker>

               <p>Hvala lepa. Kakor se sliši nečloveško, da vlada nasprotuje pri razreševanju
               vprašanja, ko gre za najbolj elementarne stvari, ki jih rabijo invalidi, tako vojaški
               kot tudi delovni invalidi, je vendarle tu potrebno vedeti, da ne gre za tiste osnovne
               pripomočke, ki jih v naši družbi zagotavlja zdravstvo in jih zagotavlja za vse
               invalide, in za vojaške vojne invalide še posebej. S tem, ko vlada pravi, da se
               vključuje premoženjsko stanje posameznega invalida, ne pravi in ne zagovarja
               situacije, da invalid do tega pripomočka nima pravice, pač pa želi ob upoštevanju 50.
               člena ustave, ob upoštevanju zakonodaje, ki daje dodatne pravice in dodatne možnosti
               vojaškim vojnim invalidom, da tudi med njimi pokaže in omogoči določeno razliko. Saj
               na konec koncev vemo, da vsi prejemki, ki jih invalidi dobivajo iz tega naslova, se
               ne štejejo v dohodek, šteje se v dohodek tisto, kar dobiva iz delovnega in drugega
               naslova. Invalidnina, dodatek za pomoč in postrežbo ni stvar, ki se določa in ki se
               upošteva pri tem dohodku ali z drugimi besedami, približno za najhujše kategorije 300
               tisoč SIT ni šteto kot dohodek, ki bi ga všteli zraven, če ima ta invalid pravico,
               oziroma če se bo upošteval njegov socialni status ali ne, njegov premoženjski status
               ali ne.</p>
               <p>Ker se tu začenja dodatni razpon in dodatno elekcioniranje in dodatni pritiski na
               rešitve, ki jih vsa družba mora na tak ali drugačen način zagotoviti za vse invalide,
               zato tu vlada vztraja iz načelnega razloga, da se tu socialni položaj, premoženjski
               položaj invalida pri teh dodatnih, nadstandardnih pripomočkih, ki so mimogrede, ki
               jih je gospod Možgan navajal, malo višji zneski, da se tudi to upošteva. Zato
               predlagam, da se amandma sprejme. Hvala.</p>
            </sp>
            <sp xml:id="SDZ2-Redna-07-1997-11-18.sp89">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Stušek. Želi še gospa Zbačnikova besedo?</p>
            </sp>
            <sp xml:id="SDZ2-Redna-07-1997-11-18.sp90">

               <speaker>MAJDA ANA KREGELJ-ZBAČNIK:</speaker>

               <p>Hvala lepa. Sama se pridružujem dr. Možganu in menim, da invalidnost že sama pri sebi
               prizadene posameznika in da so vsi ti pripomočki samo dodatek, da bo čim bolj
               normalno živel. Zato je potrebno, da se te pripomočke omogoča vsem invalidom, zaradi
               njihove invalidnosti in za večjo samostojnost. Ne pa tukaj upoštevati razmer, v
               katerih živi. Hvala lepa.</p>
            </sp>
            <sp xml:id="SDZ2-Redna-07-1997-11-18.sp91">

               <speaker>PODPREDSEDNICA EDA SALMIČ-OKRETIČ:</speaker>

               <p>Hvala gospa Zbačnikova. Gospod Kopač.</p>
            </sp>
            <sp xml:id="SDZ2-Redna-07-1997-11-18.sp92">

               <speaker>MAG. JANEZ KOPAČ:</speaker>

               <p>Hvala za besedo. Podpiram vladni amandma. Rad bi povedal to, da smo pravzaprav
               soglasno sprejeli amandma, ki predvideva, da podzakonski akt o natančnejših
               kriterijih za določitev višine doplačil za nakup tehničnih pripomočkov napiše
               pristojni resorni minister. To je v tem hipu minister za delo, družino in socialne
               zadeve. Točka, ki govori o premoženjskem stanju je samo ena od usmeritev pri pisanju
               tega podzakonskega akta. Jaz menim, da je to vrstno usmeritev najbolj korektna do
               invalidov. Natančnejši kriteriji bodo seveda predvidevali, kolikšno je to doplačilo,
               kakšni morajo biti pogoji, izpolnjeni za to doplačilo. Gre za neke ekstra pripomočke,
               ki jih drugi invalidi ne dobivajo. Zdi se mi, da je pri tem usmeritev, ki govori o
               premoženjskem stanju še najbolj korektna od vsega možnega. Kajti sicer se bodo ti
               natančnejši kriteriji nanašali na vse enako, ne glede na premoženjsko stanje, kar
               pomeni - verjetno zelo veliko takih primerov, kjer bi bilo premoženjsko stanje zelo
               ugodno ni. Ampak hipotetično, če bi jih bilo kaj več ali če bi jih bilo veliko, pa
               tudi tistih nekaj, ki jih je, pomeni, da v skupni vsoti, namenjeni temu namenu, potem
               vsi toliko manj participirajo pri tej državni pomoči. Zato se mi skratka zdi
               premoženjsko stanje kot usmeritev pri pisanju podzakonskega akta najbolj umestna.
               Hvala lepa.</p>
            </sp>
            <sp xml:id="SDZ2-Redna-07-1997-11-18.sp93">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Kopač. Gospod Pukšič.</p>
            </sp>
            <sp xml:id="SDZ2-Redna-07-1997-11-18.sp94">

               <speaker>FRANC PUKŠIČ:</speaker>

               <p>Hvala lepa za besedo. Tudi sam bi se pridružil stališču gospoda Možgana. Res pa je
               verjetno to, kar je rekel predstavnik vlade, da ni humano, da vlada ne bi tako
               razmišljala oziroma tega podpirala. Pravzaprav to vemo že dolgo, že vsaj 6 let in če
               bi vlada predlagala kakšen amandma, da bi kakšni boljši pripomoček za odpravo
               invalidnosti te vlade naročili, bi ga tudi podprli.</p>
            </sp>
            <sp xml:id="SDZ2-Redna-07-1997-11-18.sp95">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Še kakšen razpravljavec? Ugotavljam, da nihče več ne želi razpravljati.
               Zaključujem razpravo in dajem na glasovanje amandma k 2. členu. Ugotavljamo
               sklepčnost! (56 prisotnih.)</p>
               <p>Kdo je za? (21 poslancev.) Je kdo proti? (26 poslancev.)</p>
               <p>Ugotavljam, da predlagani amandma k 2. členu ni sprejet.</p>
               <p>Drugih amandmajev ni bilo vloženih. Na podlagi tretjega odstavka 198. člena
               poslovnika sprašujem Sekretariat za zakonodajo in pravne zadeve, če je zaradi
               sprejetih amandmajev porušena medsebojna skladnost določb zakona? (Ni.) Prehajamo na
               glasovanje o zakonu. Na glasovanje dajem še predlog zakona v celoti. Ugotovimo
               sklepčnost! (52 prisotnih.)</p>
               <p>Kdo je za predlog zakona v celoti? (55 poslancev.) Je kdo proti? (Nihče.)</p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>30. TOČKO DNEVNEGA REDA - PREDLOG ZAKONA O VARNOSTI IN ZDRAVJU PRI
                  DELU. </title>Splošna razprava je bila končana. Na klop smo dobili še dodatni
               stališči k predlogu zakona o varnosti in zdravju pri delu gospoda Maksimiljana
               Lavrinca in dajem dodatni stališči v razpravo. Želi kdo razpravljati? Ugotavljam, da
               razpravljavcev ni, zato bi prešli na glasovanje. Najprej bi dali na glasovanje sklep
               matičnega delovnega telesa, ki ga imate v poročilu matičnega delovnega telesa, in
               sicer pod točko 1, da je predlog zakona o varnosti in zdravju pri delu kot prva
               obravnava primerna podlaga za pripravo predloga besedila za drugo obravnavo. Ni
               razpravljavcev. Dajem predlagani sklep na glasovanje. Ugotovimo sklepčnost! (56
               prisotnih.)</p>
               <p>Kdo je za? (49 poslancev.) Je kdo proti? (2 poslanca.)</p>
               <p>Ugotavljam, da je predlagani sklep sprejet.</p>
               <p>Na glasovanje dajem prvo dodatno stališče gospoda Lavrinca. Prej je bila opravljena
               razprava o dodatnih stališčih. Ugotavljamo sklepčnost! (54 prisotnih.)</p>
               <p>Kdo je za predlagano dodatno prvo stališče? (46 poslancev.) Je kdo proti? (1
               poslanec.)</p>
               <p>Ugotavljam, da je prvo dodatno stališče stališče.</p>
               <p>Na glasovanje dajem drugo dodatno stališče gospoda Lavrinca. Ugotovimo sklepčnost!
               (52 prisotnih.)</p>
               <p>Kdo je za? (36 poslancev.) Je kdo proti? (3 poslanci.)</p>
               <p>Ugotavljam, da je tudi to dodatno stališče sprejeto.</p>
               <p>V razpravo dajem še stališča matičnega delovnega telesa, ki so v poročilu pod točko
               2, pa bi jih kar skupaj predlagali, da o njih razpravljamo in potem tudi
               glasujemo.</p>
               <p>Kdo želi razpravljati? (Nihče.) Na glasovanje dajem predlagana stališča matičnega
               delovnega telesa pod 2. točko v poročilu matičnega delovnega telesa. Ugotavljamo
               sklepčnost! (61 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da so stališča sprejeta.</p>
               <p>Imamo še dodatni sklep vlade, ki ga imate tudi v poročilu matičnega delovnega telesa.
               Tudi ta dodatni sklep dajem v razpravo, ki se glasi: "Vlada Republike Slovenije naj
               do druge obravnave predloga zakona o varnosti in zdravju pri delu pripravi
               primerjalni pregled ureditve varstva pri delu med državami članicami Evropske
               skupnosti." Razpravljavcev ni, pa bi kar glasovali. Ugotavljamo sklepčnost! (60
               prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je dodatni sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>31. TOČKO DNEVNEGA REDA. </title>Na klop smo prejeli dodatni predlog
               stališča k <title>PREDLOGU ZAKONA O MAMILIH IN PSIHOTROPNIH SNOVEH - prva obravnava
                  -</title> gospoda Jelinčiča. Splošno razpravo smo zaključili, zato dajem v razpravo
               najprej ta predlog dodatnega stališča gospoda Jelinčiča. Ugotavljam, da ni
               razpravljavcev, še prej bi pa sprejeli prvi sklep matičnega delovnega telesa, in
               sicer: "Predlog zakona o mamilih in psihotropnih snoveh - prva obravnava je ustrezna
               podlaga za pripravo predloga besedila za drugo obravnavo." Želi kdo razpravljati o
               tem sklepu? (Nihče.) Prehajamo na glasovanje. Ugotavljamo sklepčnost! (52
               prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je predlagani sklep sprejet.</p>
               <p>Na glasovanje dajem še predlog dodatnega stališča gospoda Jelinčiča. Ugotavljamo
               sklepčnost! (46 prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da je tudi to dodatno stališče sprejeto.</p>
               <p>V razpravo dajemo še stališča matičnega delovnega telesa pod točko 2 in 3 iz
               poročila. Pod točko 3 je v dodatnem poročilu pregled stališč z dne 18.11. - kot
               priloga. Kdo želi razpravljati? Ali lahko o vseh stališčih skupaj glasujemo? Ne, bomo
               posebej.</p>
               <p>Pod točko 2: Predlagatelj naj pri pripravi predloga besedila za drugo obravnavo
               upošteva mnenje Sekretariata za zakonodajo in pravne zadeve. Razpravljavcev ni.</p>
               <p>Dajem na glasovanje. Ugotovimo sklepčnost! (56 prisotnih.)</p>
               <p>Kdo je za? (49 poslancev.) Je kdo proti? (1 poslanec.)</p>
               <p>Ugotavljam, da je predlagano stališče sprejeto.</p>
               <p>Zdaj bi šli pa kar na pregled stališč, ki jih imate. V razpravo dajem prvo stališče,
               predlagatelj je Odbor za zdravstvo, delo, družino in socialno politiko; vlada
               podpira, matično delovno telo ravno tako podpira.</p>
               <p>Ugotavljam, da ni razpravljalcev, zato prehajamo na glasovanje. Ugotovimo sklepčnost!
               Glasujemo za prvo stališče. (56 prisotnih.)</p>
               <p>Kdo je za? (52 poslancev.) Je kdo proti? (1 poslanec.)</p>
               <p>Ugotavljam, da je prvo predlagano stališče sprejeto.</p>
               <p>V razpravo dajem drugo stališče, predlagatelj je Odbor za zdravstvo, delo, družino in
               socialno politiko; vlada podpira, matično delovno telo ravno tako. Kdo želi
               razpravljati? Razpravljavcev ni.</p>
               <p>Prehajamo na glasovanje. Ugotovimo sklepčnost! (54 prisotnih.)</p>
               <p>Kdo je za? (53 poslancev.) Je kdo proti? (Nihče.)</p>
               <p>Ugotavljam, da je drugo stališče sprejeto.</p>
               <p>V razpravo dajem tretje stališče. Predlagatelj je Odbor za zdravstvo, delo, družino
               in socialno politiko; vlada podpira. Kdo želi razpravljati? Razpravljavcev ni.
               Prehajamo na glasovanje. Ugotavljamo sklepčnost! (55 poslancev.)</p>
               <p>Kdo je za tretje predlagano stališče? (39 poslancev.)</p>
               <p>Je kdo proti? (Nihče.)</p>
               <p>Ugotavljam, da je stališče sprejeto.</p>
               <p>V razpravo dajem četrto predlagano stališče. Predlagatelj je Odbor za zdravstvo,
               delo, družino in socialno politiko. Vlada podpira. Ugotavljam, da ni razpravljavcev.
               Prehajamo na glasovanje. Ugotavljamo sklepčnost! (54 poslancev.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da smo tudi to sprejeli.</p>
               <p>V razpravo dajem peto stališče. Predlagatelj je Odbor za zdravstvo, delo, družino in
               socialno politiko. Vlada podpira. Ugotavljam, da ni razpravljavcev. Prehajamo na
               glasovanje. Ugotavljam sklepčnost! (53 poslancev.)</p>
               <p>Kdo je za predlagano stališče? (52 poslancev.)</p>
               <p>Je kdo proti? (Nihče.)</p>
               <p>Ugotavljam, da je peto stališče sprejeto.</p>
               <p>V razpravo dajem še šesto stališče. Predlagatelj Odbor za zdravstvo, delo, družino in
               socialno vprašanje. Vlada in matično delovno telo podpirata. Ugotavljam, da ni
               razpravljavcev. Prehajamo na glasovanje. Ugotavljamo sklepčnost! (58 poslancev.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da smo tudi to sprejeli.</p>
               <p>V razpravo dajem sedmo stališče. Predlagatelj je Odbor za zdravstvo, delo, družino in
               socialno politiko. Vlada podpira.</p>
               <p>Ugotavljam, da ni razpravljavcev. Prehajamo na glasovanje. Ugotavljamo sklepčnost!
               (50 poslancev.)</p>
               <p>Kdo je za? (46 poslancev.) Je kdo proti? (2 poslanca.)</p>
               <p>Ugotavljam, da je stališče sprejeto.</p>
               <p>Končali smo z obravnavo stališč. Imamo še dva predloga dodatnega sklepa. In sicer
               prvega imate na pregledu pod številko osem, na strani 3. Predlagatelja sta Džuban
               Geza in Gostiša Leon. Kdo želi razpravljati? Gospod Jelinčič, prosim.</p>
            </sp>
            <sp xml:id="SDZ2-Redna-07-1997-11-18.sp96">

               <speaker>ZMAGO JELINČIČ:</speaker>

               <p>Hvala lepa. Podpiram predlog sklepa, ki sta ga podala kolega poslanca Džuban in
               Gostiša. Jaz bi celo predlagal, da bi vlada to obravnavala že bistveno prej in da bi
               v smislu dopisa Ministrstva za zdravstvo z dne 16.6. tega leta, vlada na eni od
               svojih sej razpravljala tematiko gojenja konoplje v Sloveniji. Zavedati se je treba,
               da ta tematika traja že kar nekaj časa in mislim, da je kolega Džuban bil že
               februarja meseca 1996 na nekih sestankih, ko se je to razpravljalo. Od takrat naprej
               trajajo v slovenskem političnem prostoru razprave o tem, ali naj bi bilo smiselno
               gojiti konopljo v industrijske namene ali ne, čeprav je znano, da v Evropi konoplja
               pomeni eno od glavnih industrijskih rastlin. Mislim, da v trenutni gospodarski
               situaciji, kot je v Sloveniji, s pravimi predpisi, ki jih je Ministrstvo za zdravstvo
               v okviru že podalo v svojem dopisu vlade, se da to urediti do te mere, da ne bi
               prihajalo do zlorab, še posebej pa s selektivno izrabo semena, ki potem pri konoplji
               nima take vsebnosti THC-ja. Zato absolutno podpiram ta sklep in v okviru tega sklepa
               bi predlagal, da vlada na eni od naslednjih sej obravnava predlog za gojitev konoplje
               v Republiki Sloveniji v letu 1997 s tem, da bi se ta predlog glasil "Predlog za
               gojenje konoplje v Republiki Sloveniji" in ne samo za leto 1997, ampak tudi za
               naprej. Hvala lepa.</p>
            </sp>
            <sp xml:id="SDZ2-Redna-07-1997-11-18.sp97">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Jelinčič? Ali je to razumeti kot predlog dodatnega sklepa? (Zmago
               Jelinčič govori iz dvorane - se ne sliši.) Hvala. Torej razprava teče o predlogu
               dodatnega sklepa, ki ga imate na 3. strani pod številko 8. Želi še kdo razpravljati?
               Ugotavljam, da ni razpravljavcev. Dajem predlog na glasovanje. Ugotovimo sklepčnost!
               (55 prisotnih.)</p>
               <p>Kdo je za? (52 poslancev.) Kdo je proti? (Nihče.)</p>
               <p>Ugotavljam, da je dodatni predlog sklepa sprejet.</p>
               <p>V razpravo dajem še predlog dodatnega sklepa k zakonu, in sicer ste ga prejeli danes,
               ki ima naslov "Predlog dopolnilnega stališča". To ni dopolnilno stališče, ampak je
               dodatni sklep gospe Majde Zbačnik. Kdo želi razpravljati o tem dodatnem sklepu?
               Ugotavljam, da ni razpravljavcev. Ugotavljamo sklepčnost in dajem ta dodatni sklep na
               glasovanje. Ugotavljamo sklepčnost! (55 prisotnih.)</p>
               <p>Kdo je za? (43 poslancev.) Je kdo proti? (2 poslanca.)</p>
               <p>Ugotavljam, da je sprejeto.</p>
               <p>Gospoda Jelinčiča sprašujem, če boste še dodatno vložili? (Boste.) Prekinjamo to
               točko.</p>
               <p>Prehajamo na <title>34. TOČKO DNEVNEGA REDA - PREDLOG ZAKONA O ODPRAVI DOLGOROČNIH
                  REZERVACIJ ZA EKOLOŠKO SANACIJO.</title> Predlog zakona je v obravnavo zboru
               predložila Vlada Republike Slovenije. Želi predstavnik vlade besedo? (Ne želi.)
               Predlog zakona je obravnaval tudi Odbor za infrastrukturo in okolje kot matično
               delovno telo. Prosim poročevalca, da predstavi mnenje odbora o predlogu zakona.
               Gospod Presečnik ima besedo.</p>
            </sp>
            <sp xml:id="SDZ2-Redna-07-1997-11-18.sp98">

               <speaker>JAKOB PRESEČNIK:</speaker>

               <p>Hvala za besedo. Čisto na kratko. Odbor je predlog podprl in sprejel tri sklepe:</p>
               <p>1. točka - Ugotavlja, da je predlog zakona primerna podlaga za pripravo predloga
               zakona za drugo obravnavo.</p>
               <p>2. točka - Odbor je sprejel sedem stališč, ki jih imamo navedenih v poročilu.</p>
               <p>3. točka - O predložitvi predloga zakona v drugo obravnavo Državnemu zboru Republike
               Slovenije; naj Vlada Republike Slovenije predloži podrobnejše poročilo o programih
               ekoloških sanacij na podlagi katerih so bile podjetjem odobrene dolgoročne
               rezervacije in o njihovem izvajanju. Hvala.</p>
            </sp>
            <sp xml:id="SDZ2-Redna-07-1997-11-18.sp99">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Presečnik. Želi besedo predstavnik Sekretariata za zakonodajo in pravne
               zadeve? (Ne želi.) Želijo besedo predstavniki poslanskih skupin? (Ne želijo.) Gospod
               Rejc.</p>
            </sp>
            <sp xml:id="SDZ2-Redna-07-1997-11-18.sp100">

               <speaker>IZIDOR REJC:</speaker>

               <p>Hvala lepa gospa podpredsednica. Zakon, bom temu rekel, izgleda precej nedolžen,
               vendar ni to tako. Ta rezervacija za ekološko sanacijo, ki je bila določena izhajajoč
               iz zakona o lastninskem preoblikovanju, je nekako presenečenje, vsaj za mene.
               Preprosto zato, ker nekako nismo v komisiji, ki spremlja delo lastninskega
               preoblikovanja takega ali podobnega gradiva dobili, in je sedaj pred nami tekst, ki
               nekako urejuje uredbo, ki je določala, kako posamezna podjetja, ki so šla v
               lastninski proces, lahko z ozirom na to, da so pozabila ali da niso imela za
               potrebno, da rešuje neke ekološke probleme, ki so obremenjevali okolje, kot zakon
               pravi in v tem primeru so imeli možnost, da so zmanjšali družbeni kapital in to
               ekološko sanacijo opravili.</p>
               <p>Ker pa se je gotovo zgodilo to, da v bistvu niso teh sanacij opravili, se je zgodilo
               pa drugo, da so imeli dosti nižji kapital in na osnovi tega je bilo seveda
               lastninjenje lažje. Sedaj je nastal problem, kaj s tem. Meni se zdi ta poteza -
               seveda ima dober namen, ima pa nekako neko prikrito vsebino, iz preprostega razloga,
               ker se sprašujem, ker zakon v svojih členih obrazlaga, kako se bo ta problem rešil,
               kako bodo postavljeni roki, v katerih mora ta sanacija biti izvršena; in če ne bo
               izvršena, je potrebno vplačati ta znesek v državni proračun, ki bo prenesel oziroma
               bo dokapitaliziral ekološko-razvojni sklad. Jaz se vprašam, kako in kje bodo našli
               denar, da bodo to vplačali. Seveda, ker ni bilo nobene posebne sankcije v tej uredbi
               in tudi v zakonu ne, je jasno, da tudi ne verjamem v to, da bo kakšna sankcija, ki bo
               to zahtevala. Namreč, v tem lastninskem preoblikovanju so se mnoge stvari dogodile in
               tudi v podjetjih, ki so imela, bom temu rekel, zakasnele operacije ekoloških sanacij,
               da bi s tem razbremenili pritisk na okolje, pa se seveda vprašam - ta odbor, ki je to
               obravnaval, je najbrž v dobri veri to zadevo reševal, je pa to čisto tipična tema ali
               pa tematika komisije za nadzor lastninskega preoblikovanja in privatizacije. S tem
               seveda ne kličem dodatnega dela na glavo, predvsem komisiji ne, vendar osnovno
               vprašanje je, kako bo vlada do tega denarja prišla in kako bo to operacijo dosledno
               izpeljala. Če je bilo tu govora o velikih milijardah, 28 milijardah ali celo več,
               menim, da ker večina podjetij tega dela ni opravila, da tudi tega denarja ne bodo
               imeli. Kakor se tudi bere iz poročil oziroma iz uvodnega teksta, ki govori o tem,
               kako so posamezne vzhodne dežele; od Češke, Poljske, Madžarske in podobno, imele zelo
               veliko problemov ali pa jih celo niso rešili, kar je razumljivo, ali pa so prenesli
               na poseben sklad, ki je potem novemu kupcu, tujemu ali kateremukoli seveda omogočal,
               da je potem to sanacijo izpeljal, seveda, če je to podjetje kupil. Vendar v našem
               primeru je bolj vprašanje, zakaj se je to zgodilo in seveda kar naenkrat je preostali
               družbeni kapital, ki ni bil porabljen v določene namene, ostal tu in ga bo treba
               razrešiti. To je vprašanje tudi gotovo privatizacijske luknje oziroma vseh posledic,
               ki so izhajale in ki izhajajo iz lastninskega preoblikovanja in pa ovrednotenja.
               Vemo, da smo imeli vrednotenje na osnovi bilance in na osnovi tržne vrednosti. Ker je
               pa ta rezervacija pomenila ali pa bila namenjena temu, da se sanira ekološke
               posledice oziroma sploh problematika okrog podjetja, ki ima tako proizvodnjo, da
               pritiska na okolje, pa ker ta zadeva ni bila urejena, je tu zakon pred vami, ki
               govori o tem, kako se bo ta operacija zaključila oziroma kako se bo ta družbena
               lastnina prenesla, če ni bila operacija izvršena in če sanacija ni bila izvršena,
               prenesla v določenem času v proračun, seveda v denarju, in od tam v dokapitalizacijo
               tega ekološko-razvojnega sklada.</p>
               <p>Skratka, na videz precej nedolžen zakon, v bistvu pa nosi precej, bom temu rekel,
               milo rečeno zahrbtno vsebino, ker je bilo vendar lahko vedeti ali pa bi lahko vsakdo
               vedel, da tega ne bodo opravili in da je bilo to samo eno od izmikov in
               zmanjševanje družbene vrednosti, s tem, da se je vedelo, da ta ekologija oziroma ta
               ekološka sanacija, ne bo izvršena.</p>
               <p>Skratka menim, da mora vlada predvsem pomisliti na vse te posledice, predvsem pa na
               operativno sposobnost vplačila te neizvršene ekološke sanacije, ker kot praven znesek
               ni tako majhen in Slovenski krščanski demokrati smatramo, da ta zakon navidez
               izgleda, da je vredu. Po drugi strani pa menim, in smo mnenja, da nosi v sebi
               predvsem nevarnost nad plačilno in likvidnostno sposobnost podjetij, ki bodo kar
               naenkrat bili pod pritiskom, da se to izvrši.</p>
               <p>Bojim se oziroma tudi skoraj ne verjamem, da se bo ta zakon izpeljal, tako, kot je tu
               predloženo. Hvala lepa.</p>
            </sp>
            <sp xml:id="SDZ2-Redna-07-1997-11-18.sp101">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Želi še kdo razpravljati v imenu poslanskih skupin? Gospod Špiletič v
               imenu SDS.</p>
            </sp>
            <sp xml:id="SDZ2-Redna-07-1997-11-18.sp102">

               <speaker>BOGOMIR ŠPILETIČ:</speaker>

               <p>Hvala lepa za besedo. Res je, da zakon, ki je pred nami, ni niti malo nedolžen, kot
               je omenil že moj predgovornik. Kajti težak je, vsaj po podatkih, ki so razvidni iz
               materialov, vsaj šestintrideset milijard slovenskih tolarjev.</p>
               <p>Za kaj pri tem zakonu gre? Gre za to, da so na podlagi zakona o lastninskem
               preoblikovanju podjetij vsa podjetja, ki so bila predmet lastninjenja morala izdelati
               otvoritveno bilanco v skladu s posebno metodologijo, in tako izračunati višino
               družbenega kapitala, ki je bil predmet lastninskega preoblikovanja. Ta družbeni
               kapital so podjetja, poleg ostalega, lahko zmanjšala tudi za tako imenovane
               dolgoročne ekološke sanacije, dolgoročne ekološke rezervacije. Te naj bi služile
               temu, da naj bi se čimprej opravila tista nujna ekološko sanacijska dela, ki so
               predpisana v skladu z veljavnimi predpisi, in pa evropskimi normami. Vsaj tako je
               bilo to obrazloženo v delovni komisiji, ki je pripravljala to metodologijo za
               izdelavo otvoritvene bilance. Da pa podjetja to možnost oblikovanja dolgoročnih
               ekoloških rezervacij ne bi zlorabljala, je bilo predvideno, da si morajo pred
               oblikovanjem le-teh, pridobiti soglasje Ministrstva za okolje in prostor. Iz samega
               predloga zakona je razvidno, da je Ministrstvo za okolje in prostor doslej izdalo
               soglasja v višini štiriindvajset milijard slovenskih tolarjev, da pa še vedno čaka na
               reševanje približno dvanajst milijard slovenskih tolarjev. Torej skupno, če
               predpostavim, da bo ministrstvo odobrilo vse zahtevke, ki še niso rešene, to znaša
               šestintrideset milijard slovenskih tolarjev.</p>
               <p>V obrazložitvi k temu zakonu pa ni podatkov o tem, katere podjetja so oblikovala te
               rezervacije, niti ni podatkov o tem, koliko od teh rezervacij so posamezna podjetja
               koristila. Čudi pa to, da se je metodologija za izdelavo otvoritvene bilance
               izdelovala leta 1993, in dobro se spomnim, ker sem bil tudi sam član te delovne
               skupine za izdelavo te metodologije, da je takratni minister Jazbinšek zelo
               zagovarjal, kako nujno je potrebno oblikovati ekološke rezervacije, kajti ekološka
               sanacija v določenih podjetjih je izredno nujna. Danes pa imamo tu zakon, ki po
               štirih letih nekako prisiljuje podjetja, da vendarle v tej smeri nekaj storijo
               oziroma na področju ekološke sanacije, se očitno ni zgodilo nič. In dolgoročne
               rezervacije do danes niso imele drugega efekta kot tega, da so si podjetja zmanjšala
               družbeni kapital, in se na ta način ceneje olastninila. Očitno je torej, da se je
               inštitut možnosti oblikovanja dolgoročnih ekoloških rezervacij zlorabil, in seveda
               kot tak prispeval k nastanku tako imenovane "certifikatske luknje", za katero si
               sedaj vsi prizadevamo, kako jo zapolniti. Zato čudi tudi predlog predlagateljev tega
               zakona, da naj bi morebiti neizkoriščene ekološke rezervacije bile prečrpane v
               proračun, od tod pa uporabljene za dokapitalizacijo sklada za ekološko sanacijo.
               Menimo, da to ni ustrezno, in da bi morali dobiti natančne podatke o tem, katera
               podjetja so ekološke rezervacije oblikovala, ali jih sploh so kaj porabila in ves
               neporabljen oziroma nujno potreben del ekoloških rezervacij porabiti za pokritje
               certifikatske luknje. Vsekakor bi pa s tem podatkom morali razpolagati že prej,
               preden bomo odločali o zakonu o zaključku lastninjenja, ki v pomembnem delu govori
               ravno o tem, kako naj se zapolni ta nesrečna certifikatska luknja.</p>
               <p>Zato smo v naši poslanski skupini predlagali tudi dva dodatna sklepa, o katerih bomo
               glasovali. Namen je pa le ta, da se osvetli, kaj se je s temi ekološkimi
               rezervacijami dogajalo, in če je mogoče, da se jih porabi za delno pokritje
               certifikatske luknje.</p>
            </sp>
            <sp xml:id="SDZ2-Redna-07-1997-11-18.sp103">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Špiletič. Želi še katera poslanska skupina?</p>
               <p>Ja, gospod Veber ima besedo, v imenu Združene liste.</p>
            </sp>
            <sp xml:id="SDZ2-Redna-07-1997-11-18.sp104">

               <speaker>JANKO VEBER:</speaker>

               <p>Hvala za besedo. Tudi v naši poslanski skupini smo razpravljali o tem zakonu in
               ugotavljamo podobno, kot so že govorili predhodniki, da je pravzaprav izvedba tega
               zakona zelo malo verjetna ali pa skoraj nemogoča. Zato mislim, da je resnično
               potrebno dodatna analiza in tudi v naši poslanski skupini predlagamo, da se resneje
               analizira stanje v teh podjetjih in šele potem na podlagi teh podatkov poskušamo
               sprejemati zakonodajo, ki bo tako rigorozno posegala v podjetja. Kajti očitno je, da
               s temi sredstvi vendarle ni vse tako, kot bi si mogoče želeli in kot je bilo napisano
               na papirjih. Mislim, da so likvidnostne težave podjetij prevelike, da bi lahko šle v
               te sanacije ali pa da bi celo ta denar namenjale v proračun. In to mislim, da so
               oziroma smatramo v poslanski skupini, da so dovolj tehtni razlogi za dodatne analize
               in seveda podpiramo tudi ta stališča, ki so bila že izrečena od predhodnikov. Hvala.
            </p>
            </sp>
            <sp xml:id="SDZ2-Redna-07-1997-11-18.sp105">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Veber. Še kateri predstavnik? Ugotavljam, da ni več razpravljavcev za
               poslanske skupine. Besedo dajem poslankam in poslancem. Pisnih prijav ni.</p>
               <p>Kot prvi želi besedo gospod Rejc. Razpravo pa omejujem pa 5 minut.</p>
            </sp>
            <sp xml:id="SDZ2-Redna-07-1997-11-18.sp106">

               <speaker>IZIDOR REJC:</speaker>

               <p>Hvala, gospa podpredsednica. Ko smo zdaj na glas razmišljali trije, mi dovolite še
               eno razmišljanje. To je še vedno družbeni kapital, ki je rezerviran in ta naj potuje
               zdaj v proračun, ki kar naenkrat potem izgubi lastnost ali priimek družbenega
               kapitala in gre nazaj kot dokapitalizacija ekološko razvojnega sklada. Tu manjka
               operacija, ki ta družbeni kapital spremeni v nekaj drugega. Brez tega ne bo šlo in
               menim, da mora predlagatelj tu najti neko varianto. Mi, ki smo v glavnem govorili,
               smo najbrž tudi tisti, ki delamo na področju lastninskega preoblikovanja tako ali
               drugače - direktno ali indirektno in se večinoma s tem ukvarjamo. V glavnem, teh
               toliko milijard, ki bodo ugotovljene na osnovi poročil, na osnovi programa, na osnovi
               tega vpogleda v to ali verjetno kakšne revizije, ker bo le-ta najbrž prišla do bolj
               natančne številke, bo morala povedati, koliko je tega in kaj bo s tem zdaj, ko se
               borimo oziroma ko se "dajemo" okrog te privatizacijske luknje - bom temu tako rekel.
               Če gre lahko v proračun in se potem dokapitalizira, potem tudi lahko gre v luknjo
               oziroma tja, kjer se naj pač zadevo uredi glede na certifikate, ki niso dobili
               svojega kapitala oziroma svojih delnic. Tako da v tem zakonu manjka, če drugega ne,
               ta operacija in kakorkoli je, jo bo treba vgnezditi oziroma nekako umestiti, ne pa
               samo sem in tja, pa je problem rešen. Potem zelo preprosto gledamo na take in podobne
               probleme in tega potem ne delamo in ne bomo delali enako ali enakopravno z vsem
               drugim družbenim kapitalom, ki je bil predmet lastninskega preoblikovanja. Tako
               menim, da mora vlada ravno tu dati svojo pozornost in potem ugotoviti, kaj je
               potrebno, da se ta kapital spremeni iz družbenega v državnega ali kakorkoli. Vendar
               kot pravim, v določenem členu bodo morali to rešiti. Hvala.</p>
            </sp>
            <sp xml:id="SDZ2-Redna-07-1997-11-18.sp107">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Rejc. Želi še kdo besedo? (Nihče.) Zaključujem splošno razpravo.
               Matično delovno telo je predložilo zboru, da sprejme naslednji sklep, ki ga imate,
               prvi sklep, ki je v poročilu matičnega delovnega telesa in se glasi: "Predlog zakona
               o odpravi dolgoročnih rezervacij z ekološko sanacijo, prva obravnava, je primerna
               podlaga za pripravo predloga zakona za drugo obravnavo." Kdo želi razpravljati?
               (Nihče.) Prvi sklep matičnega delovnega telesa dajem na glasovanje. Besedo Želi
               predstavnik vlade gospod Slokar. Ali na ta sklep? (Odgovor iz dvorane.) Glasujemo o
               prvem sklepu.</p>
               <p>Ugotavljamo sklepčnost! (50 prisotnih.)</p>
               <p>Kdo je za? (30 poslancev.) Je kdo proti? (11 poslancev.)</p>
               <p>Ugotavljam, da je predlog sklepa sprejet.</p>
               <p>V razpravo dajem dodatno stališče, ki je pod 2. točko omenjeno kot sklep poslanca
               Bogomirja Špiletiča. Torej dodatno stališče, ki ste ga prejeli z dne 14. novembra. To
               ni sklep, ampak dodatno stališče. (Iz dvorane prošnja, naj se sklep prebere.)</p>
               <p>"Predlagatelj naj pri pripravi predloga zakona za drugo obravnavo preuči možnost
               uporabe še ne izkoriščenih dolgoročnih rezervacij za ekološko sanacijo za pokrivanje
               tako imenovane certifikatske luknje." Želi kdo razpravljati? (Nihče.) Prehajamo na
               glasovanje. Ugotavljamo sklepčnost! (49 prisotnih.)</p>
               <p>Kdo je za? (30 poslancev.) Je kdo proti? (10 poslancev.)</p>
               <p>Ugotavljam, da je dodatno stališče sprejeto.</p>
               <p>V razpravo dajem stališča matičnega delovnega telesa, ki so označena na priloženem
               gradivu pri poročilu pod 2. točko. Stališč je sedem. Želi kdo razpravljati o vseh
               stališčih? Predlagam, da tudi glasujemo o vseh stališčih matičnega delovnega telesa
               skupaj. Ugotavljam, da ni razpravljavcev, zato prehajamo na glasovanje o vseh
               stališčih matičnega delovnega telesa. Ugotavljamo sklepčnost! (53 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da so predlagana stališča sprejeta.</p>
               <p>V razpravo dajem dodatni sklep, ki ga je predložilo matično delovno telo pod 3. točko
               pri poročilu. Je potrebno, da to preberemo? (Ne.) Kdo želi razpravljati? (Nihče.)
               Ugotavljam, da ni razpravljalcev.</p>
               <p>Glasujemo o dodatnem sklepu pod številko 3 matičnega delovnega telesa. Ugotovimo
               sklepčnost! Prosila bi, če še enkrat ponovimo, očitno smo prehitri. Še enkrat
               ugotovimo sklepčnost! Smo vsi? (55 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da je tudi ta dodatni sklep sprejet.</p>
               <p>Imamo pa še en dodatni sklep, in sicer gospoda Špiletiča, ki je označen pod številko
               1 kot sklep. In sicer se glasi: "Vlada naj do obravnave predloga zakona za drugo
               obravnavo pripravi spisek podjetij, ki jim je Ministrstvo za okolje in prostor izdalo
               soglasje za oblikovanje dolgoročnih ekoloških rezervacij in individualne podatke o
               višini ekoloških rezervacij teh podjetij." To ste prejeli dne 14.11. Kdo želi
               razpravljati o dodatnem sklepu? (Nihče.) Ugotavljam, da ni razpravljalcev.</p>
               <p>Prehajamo na glasovanje. Ugotovimo sklepčnost! (60 prisotnih.)</p>
               <p>Kdo je za? (51 poslancev.) Je kdo proti? (1 poslanec.)</p>
               <p>Ugotavljam, da je dodatni sklep sprejet.</p>
               <p>S tem zaključujemo to točko dnevnega reda.</p>
               <p>Prehajamo na <title>35. TOČKO DNEVNEGA REDA - PRVA OBRAVNAVA PREDLOGA SPREMEMB IN
                  DOPOLNITEV POSLOVNIKA DRŽAVNEGA ZBORA. </title>
               </p>
               <p>Predlog sprememb in dopolnitev sta v obravnavo zboru predložila poslanca Branko
               Kelemina in Rudolf Petan. Želi predstavnik predlagateljev besedo? Besedo ima gospod
               Kelemina.</p>
            </sp>
            <sp xml:id="SDZ2-Redna-07-1997-11-18.sp108">

               <speaker>BRANKO KELEMINA:</speaker>

               <p>Hvala lepa. Spoštovani vsi skupaj! Kot je v uvodu zapisano, predlagane spremembe
               poslovnika uveljavljajo pomembnejšo vlogo opozicije.</p>
               <p>Tako smo seveda v tistem obdobju takoj po volitvah v naši poslanski skupini
               ugotavljali, da je dejansko vloga opozicije okrnjena na nek način že v poslovniku,
               zato smo hoteli te določbe nekoliko bolj natančno formulirati oziroma opoziciji
               dovoliti, da bi imela nekoliko več pravic pri uveljavljanju svojih interesov in svoje
               volje. Tako smo med drugim predlagali, da bi sklice delovnih teles praviloma nekdo
               časovno usklajeval. Ker nismo videli druge rešitve, smo predlagali, da bi to bil
               generalni sekretar, kajti predvsem od začetka, v prvem obdobju je bilo zelo prisotno
               dejstvo, da so se seje delovnih teles izredno prekrivale in ni bilo možno zagotoviti
               sklepčnosti. V sedanjem obdobju, ko imamo nekoliko več časa za sklic delovnih teles,
               je to stanje mogoče nekoliko drugačno. Ampak ne glede na to, če predsedniki delovnih
               teles in komisij menijo, da je še ta tema aktualna, bi bilo prav, da se tukaj v
               splošni razpravi oglasijo in povedo, ali je utemeljen tudi naš predlog, da bi pač
               nekdo seje teh delovnih teles usklajeval. Menimo, da bi to bilo potrebno. Ali to mora
               biti resnično generalni sekretar ali kdo drug, je odvisno od splošnega razmišljanja v
               državnem zboru in od nekega splošnega zaključka, ki bo na osnovi splošne razprave
               tudi sprejet.</p>
               <p>Med drugim smo tudi predlagali, da bi se spremenil 127. člen. V tem členu smo želeli,
               da bi se vloga opozicije nekoliko povečala, kajti mislimo, da je tukaj prav zaradi
               tega, ker prav za te institucije bi bil nadzor nad opravljanjem v
               varnostno-informativnih in obveščevalnih službah in mogoče še v nekaterih drugih, bi
               bilo potrebno, da te funkcije resnično nadzira tista opozicija, ki ni podprla vlade
               in ki tako očitno ne sodeluje z vsemi predlogi, ki jih vlada predlaga ne glede na to,
               da so v opoziciji. Tukaj mislimo, da opozicija, čeprav je seveda ena in druga
               opozicija - ne glede, kako jo moj kolega imenuje - prava opozicija in ona druga - da
               bi opozicija imela resnično močnejšo vlogo zaradi tega, ker takrat - mislim, da je to
               zelo prisotno v našem političnem prostoru. V kolikor opozicija ne bo dosti ostro
               nastopala proti vsem ukrepom, ki jih uvaja vlada in proti temu - tako se danes kaže
               na nekaterih področjih - nevzdržnem stanju, v koliko opozicija torej ne bo dosti
               čvrsto nadzirala vseh teh institucij in opozarjala na pomanjkljivosti, bo dejansko
               nekoč vlada sama ali pozicija očitala opoziciji, da ni dovolj konstruktivno
               opozarjala na vse napake in da ni storila vsega, da bi se določene stvari preprečile.
               To se lahko zgodi. To tudi v velikih primerih obsojajo novinarji, če smo preglasni,
               rečejo, da se preveč vtikamo v vse stvari ali da neupravičeno kritiziramo, če smo
               tiho, nas spet kritizirajo, da nismo konstruktivni in da ne vidimo, kaj se dogaja v
               vladi.</p>
               <p>Prav s temi členi menimo - spremembo teh členov menimo, da bi opozicija imela tisto
               moč in vlogo, ki je po poslovniku in ustavi pripada.</p>
               <p>Predlagali smo tudi, da bi se v 228. členu spremenilo, in sicer da bi zaključni račun
               moral biti predložen in izglasovan tako, kot je predvideno v poslovniku Državnega
               zbora. Menimo, da je zaključni račun tisti inštrument, na osnovi katerega se tudi
               pripravlja predlog proračuna za naslednje leto. Če zaključni račun ni izglasovan, to
               pomeni, da do konca junija, potem vlada na tej osnovi - po moji in po naši oceni - ne
               more pravilno sestaviti proračuna za naslednje leto. Tukaj bi veljalo tudi vključiti
               oziroma je vključeno tako ali tako v poslovniku, da mora vlada predložiti proračun do
               1. oktobra za naslednje leto in tega vlada, kakor vidimo, dejansko ne dela.</p>
               <p>Menimo, da bi morali v poslovnik vključiti te elemente in na nek način vsi skupaj v
               državnem zboru - ne glede na to, katera opcija je na vladi - prisiliti končno vlado k
               temu, da bi spoštovala neke zakonske roke oziroma neke roke, ki se jih mora držati. V
               kolikor se jih ni sposobna držati, enostavno ne more biti na oblasti. To vidimo
               sedaj, ko čakamo na ta proračun za leto 1997, čeprav bi morali že v tem času sprejeti
               proračun za leto 1998.</p>
               <p>Vprašanje je, če je dejansko - tudi potem v nadaljevanju, kar bo povedal gospod
               Ribičič - da je naš predlog v nasprotju s poslovnikom, v nasprotju z ustavo, mi
               mogoče nismo izbrali najboljše variante. Zato dajemo možnost poslancem in vsemu
               državnemu zboru, da o teh naših predlogih razpravlja in da poišče neke bolj
               sprejemljive rešitve, ki bi bile v skladu s poslovnikom in v skladu z ustavo.</p>
               <p>Nadalje smo tudi predlagali, da se doda nov 302.a člen, s katerim bi poskušali doseči
               to, da bi najmanj 15 poslancev lahko od Ustavnega sodišča zahtevalo mnenje o
               ustavnosti predlaganega zakona ali njegovih posameznih členov že v fazi sprejemanja
               zakona. Vemo, da se je v prejšnjem obdobju večkrat zgodilo, da je dejansko, potem ko
               je bil zakon sprejet, Ustavno sodišče na osnovi svoje iniciative ali pa Državnega
               sveta ugotavljalo neustavnost in da je potem bilo potrebno zaradi tega zakone
               spreminjati. Mi smo pač menili, da bi bilo prav, da bi že neka predčasna kontrola, v
               kolikor bi poslanci menili, da gre za neko protiustavnost, da bi se predhodno
               ugotovila, ocenila ta ustavnost oziroma sprejemljivost zakona v soglasju z ustavo, in
               da ne bi prihajalo potem do sprejemanja nekih netransparentnih oziroma neustavnih
               zakonov. Seveda, tudi ta postavka, kot je bilo ugotovljeno, je v nasprotju z ustavo -
               "baje", pač na osnovi poročila, ki ga je dal sekretariat. Tako da tudi tukaj v
               državnem zboru ne moremo sprejeti take določbe, ki bi bila v nasprotju z ustavo in
               tudi poslovnikom. Tudi tukaj predlagamo državnemu zboru, da v tej splošni razpravi
               razpravlja o tem predlogu, razmisli in poda tudi mogoče neka navodila in pripombe, ki
               bi bile umestne, da bi se ta predlog pripravil v sprejemljivejši obliki.</p>
               <p>Torej, na koncu predlagamo Državnemu zboru, da pri prvi obravnavi poda vse pripombe k
               našemu predlogu sprememb poslovnika Državnega zbora, ki jih bo predlagatelj v
               največji možni meri upošteval pri oblikovanju vsebine za drugo obravnavo in poskušal
               sprejeti neke konsistentne spremembe, ki bi bile sprejemljive za vse. Hvala lepa.
            </p>
            </sp>
            <sp xml:id="SDZ2-Redna-07-1997-11-18.sp109">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Kelemina. Predlog sprememb in dopolnitev je obravnavala tudi komisija
               za poslovnik kot matično delovno telo. Želi predstavnik oziroma predsednik komisije
               podati še mnenje? (Da.) Gospod Ribičič.</p>
            </sp>
            <sp xml:id="SDZ2-Redna-07-1997-11-18.sp110">

               <speaker>DR. CIRIL RIBIČIČ:</speaker>

               <p>Hvala lepa za besedo. Dva poslanca državnega zbora, gospod Kelemina in gospod Petan,
               sta v skladu s poslovnikom predlagala spremembe poslovnika, ki jih je obravnavala
               poslovniška komisija.</p>
               <p>Če na kratko povzamem stališča poslovniške komisije, bi rad rekel, da v glavnem v
               razpravi ni bilo nasprotovanja tem ciljem, ki so zapisani v tem predlogu; zlasti
               cilju, ki se glasi tako: "S spremembami želimo povečati dejansko odgovornost vlade,
               povečati vlogo opozicije in zmanjšati možnost sprejemanja neustavnih zakonov." V
               glavnem ni bilo polemike s temi cilji, ampak je bilo vprašanje, ali so predlagana
               sredstva, predlagane spremembe tiste, ki bi lahko do teh ciljev vodile.</p>
               <p>K prvi rešitvi, po kateri bi generalni sekretar Državnega zbora koordiniral sklice
               delovnih teles, je bilo nekaj pomislekov v zvezi s tem, ali je to dobro izbrano, ali
               je generalni sekretar pravi, ali ne bi prihajalo do konfliktov med generalnim
               sekretarjem na eni strani in poslanci, ki vodijo ta delovna telesa. Vendar moram
               reči, da to niso bili temeljni ugovori, zaradi katerih komisija na koncu ni podprla
               teh sprememb. Bolj bistveni so bili ugovori na druge rešitve.</p>
               <p>2. člen, ki naj bi okrepil odločilno vlogo opozicije, je po mnenju Sekretariata za
               zakonodajo in pravne zadeve sporen v tisti točki, ki govori o tem, da bi morala biti
               večina poslancev iz poslanskih skupin, ki niso podprle izvolitve predsednika vlade
               ali vlade in ne sodelujejo v vladi. Se pravi, tukaj je opredeljena opozicija glede na
               to, kakšno je bilo glasovanje pri volitvah predsednika vlade. Sekretariat - po mojem
               mnenju upravičeno in je dobil tudi podporo na komisiji za opozorilo, da gre tukaj za
               vprašanje tajnosti volitev, da so te volitve tajne, da tudi s tega vidika ta rešitev
               ni najboljša.</p>
               <p>Kar zadeva 3. člen, je sekretariat opozoril, da po naši ustavi vlada sama odloča o
               tem, kdaj bo postavila vprašanje zaupnice. Edina možnost, da poslanci, da nekdo izven
               vlade postavi vprašanje zaupnice, je konstruktivna nezaupnica. Se pravi, je
               nezaupnica, ki temelji na novem predlogu za predsednika vlade. Se pravi, tukaj
               vzpostavljati v poslovniku mehanizem, ki bi silil vlado, da mora v nekem trenutku
               sama postaviti vprašanje zaupnice, je sprto s tem načelom konstruktivne nezaupnice,
               ki hoče zagotoviti stabilnost, stabilen položaj vlade. Ne rečem, da je taka rešitev
               popolnoma nemogoča, ampak gotovo je pa nemogoče, da bi s poslovnikom spreminjali
               ustavno ureditev v ključni točki, ki zagotavlja stabilnost vlade. Zato so pač
               potrebne ustavne spremembe. Vsa strokovna tolmačenja veljavne ustave, pa tudi
               dosedanja praksa tega državnega zbora je kazala, da ni možno priti do razrešitve
               vlade proti njeni volji po drugi poti, kot da se predlaga - tudi če je bila podlaga
               za to interpelacijo - novega predsednika vlade.</p>
               <p>Skratka, v tej točki je predlog, kako izrazito in na prvi pogled protiustaven in je
               na vsak način jasno, da tega ni mogoče spreminjati s spremembami poslovnika. Zelo
               podobno glede protiustavnosti velja za 4. člen. Po naši veljavni ustavni ureditvi je
               možno terjati od ustavnega sodišča, da presoja ustavnost že sprejetih zakonov, seveda
               razglašenih, objavljenih, tistih, ki so že v veljavi. Tukaj poznamo samo dve izjemi -
               na podlagi zakona eno izjemo, ki zadeva vprašanja ustavnosti referendumskih vprašanj
               in neposredno na podlagi ustave, da lahko - ko gre za ratifikacijo mednarodnih
               sporazumov - ustavno sodišče daje svoje mnenje že poprej, ki je zavezujoče za državni
               zbor.</p>
               <p>Skratka, v direktnem nasprotju z ustavo je predlog, da bi na podlagi poslovnika že v
               času zakonodajnega postopka lahko terjali mnenje ustavnega sodišča. To je direktno v
               nasprotju z ustavno rešitvijo.</p>
               <p>Glede pripombe, ki sem jo prej omenil o tajnosti glasovanja, sta potem predlagatelja
               teh poslovniških spremembah, gospoda Kelemina in Petan, predlagala amandma, ki ste ga
               dobili 1a. člen. In sicer sta v tem amandmaju uporabljala pojem "opozicijska skupna",
               ne pa več formulacije, ki je v samem predlogu poslovniških sprememb, ki govori o tem,
               da bi morale večino imeti tiste skupine, ki niso podprle izvolitve predsednika vlade.
               S tem bi bil ta del pripomb razrešen. Vendar pa opozarjam na to, da je gospod
               Kelemina v svoji uvodni predstavitvi ponovno govoril o razlikah med eno in drugo
               opozicijo in govoril o tisti opoziciji, ki ni podprla vlade. Se pravi, s tega vidika
               pa sprašujem, ali vztraja pri osnovni rešitvi, ki je v predlogu poslovniških
               sprememb, ali pri rešitvi, ki je razrešila vsaj enega od problemov, na katere ga je
               opozoril sekretariat in poslovniška komisija.</p>
               <p>To so temeljne pripombe, ki so bile rečene: na dveh mestih izrazita protiustavnost,
               drugod pa druge vrste pripombe. Na podlagi tega smo odločali v komisijo. Odločali smo
               na podlagi vprašanja, ali so predlagane spremembe primerna podlaga za pripravo
               predloga sprememb za drugo obravnavo. Za so glasovali trije člani komisije, proti pa
               devet članov komisije.</p>
               <p>S tem ugotavljam, da iz te razprave in iz tega glasovanja izhaja zelo jasno stališče
               poslovniške komisije, da ta predlog ni primerna podlaga za pripravo spremebe
               poslovnika Državnega zbora. Hvala lepa.</p>
            </sp>
            <sp xml:id="SDZ2-Redna-07-1997-11-18.sp111">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa gospod Ribičič. Želi besedo predstavnik Sekretariata za zakonodajo in
               pravne zadeve? Gospod Baškovič, ima besedo.</p>
            </sp>
            <sp xml:id="SDZ2-Redna-07-1997-11-18.sp112">

               <speaker>MILAN BAŠKOVIČ:</speaker>

               <p>Hvala lepa za besedo. Gospod predsednik komisije za poslovnik je naša stališča že
               predstavil tudi v poročilu komisije. Vidite, da so ta naša stališča povzeta. Tako ne
               bi ponovno o tem govoril, menimo, da je bilo to naše stališče dovolj jasno
               predstavljeno in izraženo.</p>
               <p>Samo to bi še dodal k temu, da ta materija 2. člena oziroma 3. in 4. člena, kot je
               predlagana, tudi po svoji naravi ne sodi v poslovnik. To po svoji naravi sodi v
               ustavo. Eventualna izvedba v zakonu. Samo o tej hiarhiji bi potem lahko po svojem
               prišle neke izvedbene procesualne določbe, ne pa same rešite. Hvala lepa.</p>
            </sp>
            <sp xml:id="SDZ2-Redna-07-1997-11-18.sp113">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala, gospod Baškovič. Besedo dajem predstavnikom poslanskim skupin. Prvi se je
               prijavil k razpravi gospod Ivo Hvalica v imenu poslanske skupine SDS.</p>
            </sp>
            <sp xml:id="SDZ2-Redna-07-1997-11-18.sp114">

               <speaker>IVO HVALICA:</speaker>

               <p>Hvala lepa, gospa podpredsednica. Spoštovani kolegi, pred seboj imamo predlog
               sprememb in dopolnitev poslovnika; torej pravil igre v tem državnem zboru.</p>
               <p>Mislim, da je popolnoma običajno, da se je sprememb in dopolnitev teh pravil lotila
               opozicija. Seveda opozicija je tu takšna in drugačna. In najmanj, kar čudi, je to, da
               predsednik poslovnika sam vrhunski pravnik - ne poslovnika, pardon, ampak komisije za
               poslovnik. Sem vas pač poistovetil s poslovnikom, se pač zgodi, se opravičujem.
               Razumeli ste pa dobro, kaj sem mislil. Čudi me, da predsednik komisije ne poskuša
               tega spremeniti, dograditi, vzeti, kar je dobrega. Ne, ampak
               a priori zavrača. Vsi, ki smo člani štirih ali petih delovnih teles - jaz sem
               poslednje - član petih delovnih teles - občutimo, kako je potreben ta 1. člen.
               Anarhija, ki je letos v državnem zboru, je z aspekta logistike dosegla najnižji možni
               nivo in dobesedno včasih tečemo z ene seje na drugo. Prvič, tu nismo racionalni,
               drugič, to gre gotovo na škodo kvalitete in tako dalje in tako dalje. Ne, tudi noče
               se tega urediti.</p>
               <p>Druga zadeva je 2. člen. Glejte, v našem parlamentu je pravzaprav nekaj
               nepojmljivega. Dve največji opozicijski stranki - glede na volilni rezultat - nimata
               nobenega mesta v vodenju nadzornih odborov oziroma komisij. To je precedens brez
               primere. Vprašajte, ko se boste srečali z evropskimi kolegi, pa na primer tudi s Čehi
               jutri, če je to normalno pa če je to evropsko. Jaz sem zadnjič o tem pripovedoval
               francoskemu kolegu, Francozu v Evropskem parlamentu in on enostavno tega ni mogel
               verjeti. Nam se pa zdi to normalno.</p>
               <p>Nisem pričakoval - glede na prizadevanje predsednika komisije za poslovnik tudi
               sicer, ko obravnavamo te stvari - kakšen velik prispevek k temu ali kakšno
               odobravanje ali kakšno apriorno sprejemanje. Ne. Ampak ni se potrudil niti toliko, da
               bi opravičil sebe v opoziciji. Ali pa je res, kar pravim že nekaj časa, da ste neka
               opozicija pod B. Ne vem, drugače si tega ne znam predstavljati. Po drugi strani pa se
               poskuša danes s poslovnikom določene stvari vnašati v ta poslovnik, kjer res nimajo
               nobene zveze z obnašanjem v parlamentih širom Evrope. Govorim o parlamentih evropske
               demokracije, ki imajo parlamentarno demokracijo desetletja in stoletja. Tudi o tem
               primeru sem govori s tem francoskih poslancem - zadnjič, ko je bila tu delegacije
               Evropskega parlamenta. Povedal sem mu namreč, da pri nas ni več dovoljeno vzklikniti:
               replika iz klopi. Za glavo se je prijel. Rekel je, če je to res, rekel sem, glejte,
               to je res. Prej smo to lahko, sedaj pa s spremembo poslovnika to ni dovoljeno. Kaj
               hočete, kaj želite, da bomo tu stali mirno in da bomo tako kot Edi Kardelj se
               naslonili tako, vsi enako uniformo. Kaj želite?</p>
               <p>Ne smemo sankcionirati oziroma nočemo niti obvezati nekoga - zadolžiti, da nam bo
               koordiniral seje delnih teles. Pa bi bila tako zadeva enostavna, ker če bi bil nekdo
               za to odgovoren, potem, mi verjemite, se ne bi dogajalo, kot se sedaj, ko je ob 10.00
               uri štiri ali pet sej hkrati. Ne! Potem bi bila ena seja ob 10.00 uri, ena ob 12.00
               uri, ena ob 14.00 uri in ena ob 16.00 uri. Vse bi bile lahko na isti dan, samo ne bi
               se prekrivale, tako bi lahko bilo. Treba je pustiti zadevo po starem; čim več
               anarhije, čim več megle. Ne vem, komu to koristi. Jaz ne bom odgovarjal, ker bom
               rekel tako: nisem v stanju odgovarjati tem pravnim ali tudi, dovolite, psevdopravnim
               argumentom, ki jih je tu predsednik komisije navedel. Trdim pa nekaj, da poskus
               opozicije, da bi dopolnila. Mi ne trdimo, da je to edino pravilno, ampak to je en
               prispevek k urejanju poslovnika. Poslovnik ni katekizem, poslovnik se spreminja, se
               mora spreminjati. Tako kot vedenje o demokraciji, o postopku, proceduri narašča, tako
               bi morali hkrati s tem tudi dopolnjevati poslovnik. Poslovnik, ki bi omogočal
               racionalizacijo, ne pa, ki bi zaviral delo. Tako pa je vaš edini dosežek, dr.
               ustavnega prava Ciril Ribičič, da ne smemo vprašati za repliko na glas iz klopi. Če
               je to vse, kar zmorete, potem jaz ne vem, kaj naj rečem. Hvala lepa.</p>
            </sp>
            <sp xml:id="SDZ2-Redna-07-1997-11-18.sp115">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala gospod Hvalica. Želi besedo še kateri predstavnik poslanske skupine besedo?
               (Nihče.) Ugotavljam, da ne. Besedo dajem poslankam in poslancem. Pisno s k razpravi
               ni prijavil nihče, zato omejujem razprave naslednjih poslancev na 5 minut. Gospod
               Ribičič ima besedo.</p>
            </sp>
            <sp xml:id="SDZ2-Redna-07-1997-11-18.sp116">

               <speaker>DR. CIRIL RIBIČIČ:</speaker>

               <p>Spoštovani! Prvo kar ugotavljam, spoštovani gospod Hvalica, da ste zelo slab
               poznavalec poslovnika, zlorabljate pravico, ko razlagate mnenje svoje poslanske
               skupine za napad na predsednika poslovniške komisije. Jaz vam moram reči, da sem bil
               glede na to, kar je bilo povedano na poslovniški komisiji, do predloga dveh vaših
               poslanskih kolegov zelo prizanesljiv, izjemno prizanesljiv. Zdaj ne govorim kot
               predsednik poslovniške komisije, zdaj govorim kot poslanec tega državnega zbora in
               vam bom povedal zelo direktno.</p>
               <p>Ta predlog čisto nič ne prispeva k dograjevanju poslovnika, ampak izraža popolno
               pravno ignoranco in neznanje - ampak popolno, popolno nepoznavanje ustavne ureditve!
               Dajte svoje kolege iz Evrope vprašati, kako gledajo na tiste svoje kolege, ki ne
               zmorejo svojih predlogov oblikovati tako, da bi bili skladni z ustavnim redom! Ki
               predlagajo take stvari, da na poslovniški komisiji nihče drug, razen tistih, ki so
               dali predlog, sploh ne more tega podpreti. Moram poleg povedati še naslednje. Ko sem
               govoril prej o tem predlogu, sem rekel, da so mi blizu, pa da tudi na komisiji ni
               bilo ugovorov zoper cilje tega predloga. Izrecno sem citiral - vi verjetno takrat
               tega niste poslušali ali pa ne želite tega slišati - ampak izrecno sem povedal, da
               taki cilji, kot so krepitev vloge opozicije, krepitev odgovornosti vlade, bolj urejen
               način dela državnega zbora, so cilji, ki so mi blizu in se z njimi strinjam.</p>
               <p>Jaz samo trdim, da vi niste sposobni, niste bili sposobni predlagati teh predlogov
               niti približno tako, da bi bili pravno sprejemljivi. Seveda je potem na koncu mogoče
               reči: Pa oblikujte vi to po svoje, povsem drugače! Ja, saj bomo, saj oblikujemo! Na
               eni naslednjih sej boste imeli predlog, ki sva ga podpisala s kolegom Potrčem okoli
               imunitete. (Nekdo govori iz klopi!) Naj odgovarjam tudi na take...?</p>
            </sp>
            <sp xml:id="SDZ2-Redna-07-1997-11-18.sp117">

               <speaker>PODPREDSEDNICA EDA OKRETIČ-SALMIČ:</speaker>

               <p>Jaz bi prosila malo kulturnega obnašanja! Hvala. Prosim, gospod Ribičič, imate
               besedo.</p>
            </sp>
            <sp xml:id="SDZ2-Redna-07-1997-11-18.sp118">

               <speaker>DR. CIRIL RIBIČIČ:</speaker>

               <p>Hvala lepa. Rad bi pojasnil še tisto okoli replik.</p>
               <p>Eden od mojih poslanskih kolegov, kolega Aurelio Juri, opozicijski poslanec, je dal
               pobudo poslovniški komisiji, da naj priporoči poslancem, da naj ne motijo svojih
               kolegov takrat, ko govorijo, z vzklikanjem replik in kaj podobnega. Mi smo to pobudo
               sprejeli kot priporočilo v poslovniški komisiji. Če vi kolegom po Evropi
               pripovedujete, da smo spremenili poslovnik in prepovedali kaj takšnega, potem jim
               govorite popolno neresnico. Ničesar nismo prepovedali, nič ni bilo v poslovniku glede
               tega spremenjenega, samo vodstvu smo dali na voljo naše priporočilo. To priporočilo
               je bilo tukaj povedano s strani vodstva. Večina kulturnih poslancev se je tega
               držala, nekaj časa celo vsi, celo gospod Hvalica. Zdaj se tega ne drži in se že
               vpije, med tem ko jaz govorim. Eno je zmerjanje pa kričanje, pa razburjanje, pa
               kazanje s prstom, drugo so pa argumenti. Če bi vi kot vodja poslanske skupine
               odgovorno opravljali svoj posel, bi pred tem, kar sta naredila dva vaša kolega, lahko
               tudi v dobri veri, zardeli. Stopili bi do njih, pa bi rekli: "Lepo prosim, to
               umaknita, pa ko bomo imeli predloge, ki bodo skladni z ustavo, ki bodo sprejemljivi,
               takrat bomo dali pa nove predloge." Namesto tega pa vsiljujete predloge, ki so v
               nasprotju z ustavo, ki po nepotrebnem zavlačujejo naše delo, potem ko bi jih morali
               pa predstaviti, pa raje mene napadate, kot pa da bi predstavili in branili svoje
               predloge.</p>
            </sp>
            <sp xml:id="SDZ2-Redna-07-1997-11-18.sp119">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Repliko ima gospod Hvalica. In gospod Jože Zagožen.</p>
            </sp>
            <sp xml:id="SDZ2-Redna-07-1997-11-18.sp120">

               <speaker>IVO HVALICA:</speaker>

               <p>Hvala. Najprej, gospa podpredsednica, protestiram zaradi vaše izjave: "kultura in
               nekultura". Veste, to je neka druga beseda, neka druga sintagma - v parlamentu
               medklic ali karkoli, to ni nekultura. To kvečjemu izraža politično nekulturo, če tega
               ne pozna, ampak to je druga stvar. Gospod Ribičič, če sem bil ironičen, sem bil
               sarkastičen in ste nam dali lekcijo, kako nimam pojma o pravu. Kaj pa vi? Ne vem,
               kako naj bi vam rekel, kakšne superlative. Ustavni sodnik - predlagate zamrznitev.
               Ne, pravnik ustavnega prava, oprostite, predlagate zamrznitev denacionalizacije, ki
               je bila v nasprotju z ustavo. Kaj pa vi? Ali je to vaše vrhunsko znanje? Odgovorite
               na to. Hvala.</p>
            </sp>
            <sp xml:id="SDZ2-Redna-07-1997-11-18.sp121">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Gospod Zagožen ima repliko.</p>
            </sp>
            <sp xml:id="SDZ2-Redna-07-1997-11-18.sp122">

               <speaker>DR. JOŽE ZAGOŽEN:</speaker>

               <p>Spoštovana gospa podpredsednica, drage kolegice in kolegi! Po svoji vesti sem moral
               iti v obrambo mojih kolegov. Mislim, da se v tem državnem zboru ni pogosto dogajalo,
               da je bil nekdo obtožen popolnega pravnega neznanja, se pravi popolnega pravnega
               kretenizma, bi lahko malo karikiral. V tem zboru ne sedimo profesorji ustavnega
               prava, ampak poslanci, ki predlagamo "vse sorte", pametne ali neumne. In mislim, da
               je prav tako, da je tako tudi demokratično in govoriti o tem, kaj je pravno pravilno,
               kaj ne, mislim, da celo vrhunski strokovnjak, gospod Ribičič, nima te pravice.
               Poglejte, gospod Ribičič, vi ste bili velik zagovornik prejšnje realsocialistične
               ustave, ki jo je ves svet spoznal za neustrezno za današnji čas in vse to ste z
               znanostjo utemeljevali, tako da tudi to znanje, na katerega se danes sklicujete, je
               lahko zelo relativno. In mislim, da ima vsakdo pravico povedati svoje mnenje, ne
               glede na to, koliko je to znanstveno utemeljeno. Ker če bi se šli tako, potem se
               lahko ta zbor spremeni v neko učenjaško telo, ki bo tukaj modrovalo daleč od volje in
               interesov ljudi, ki so nas izvolili. Hvala.</p>
            </sp>
            <sp xml:id="SDZ2-Redna-07-1997-11-18.sp123">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala. Besedo ima gospod Ribičič.</p>
            </sp>
            <sp xml:id="SDZ2-Redna-07-1997-11-18.sp124">

               <speaker>DR. CIRIL RIBIČIČ:</speaker>

               <p>Ja. Sem se odločil, raje bom repliciral dr. Zagoženu, kot pa gospodu Hvalici. Imam
               pravico? Repliko imam na gospoda Zagožna. Hvala lepa.</p>
               <p>Gospod Hvalica me je resno žalil, pa stalno poudarjal neke zadeve in druge nazive.
               Ampak gospod Zagožen, bodimo zdaj objektivni.</p>
               <p>O predlogu, ki sta ga dala dva vaša člana, sem zelo korektno vodil sejo komisije,
               korektno in umirjeno navajal argumente za in proti. Tukaj pred državnim zborom zelo
               umirjeno in korektno pojasnil stališča komisije in nisem govoril v imenu nobene
               znanosti, tudi ne iz kakšnega prejšnjega sistema ali pa kaj takšnega, v imenu
               komisije za poslovnik. Namesto da bi rekli hvala za potrpežljivo obravnavanje zelo
               spornih predlogov, je gospod Hvalica izkoristil predstavitev, v imenu vas je govoril,
               gospod Zagožen in je napadel mene, predvsem brez vsakega povoda. Namesto: hvala, me
               je napadel. In takrat bi se morali vi dvigniti in pokazati svojo moralno držo ter iti
               gor in reči: "Ne, jaz se pa z gospodom Hvalico ne strinjam". Ker se vi niste
               dvignili, sem se jaz moral sam braniti.</p>
            </sp>
            <sp xml:id="SDZ2-Redna-07-1997-11-18.sp125">

               <speaker>PODPREDSEDNICA EDA OKRETIČ-SALMIČ:</speaker>

               <p>Hvala lepa. Ura je 18.00 in predlagam, da zaključimo s to točko dnevnega reda,
               prekinemo to točko dnevnega reda. Prekinemo 7. sejo in nadaljujemo jutri ob 10.00, in
               sicer nadaljujemo 14. točko, nato z 31. točko, preidemo na 35. točko k splošni
               razpravi in nato po dnevnem redu dalje. Hvala lepa in prijeten večer. <title>(SEJA JE
                  BILA PREKINJENA 18. NOVEMBRA 1997 OB 18.03 URI.) </title>
               </p>
            </sp>
         </div>
      </body>
   </text>
</TEI>
