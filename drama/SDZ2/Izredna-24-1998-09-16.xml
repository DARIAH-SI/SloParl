<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Izredna-24-1998-09-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C9B8B736DD6ECA47C1256686002D34CA</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=C9B8B736DD6ECA47C1256686002D34CA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-24-1998-09-16.DZ" n="24">
               <name>Izredna</name>
               <date when="1998-09-16"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-24-1998-09-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">24. izredna seja</stage>
            <stage type="date">(16. september 1998)</stage>
            <stage type="chairman"> Sejo sta vodila Janez Podobnik, predsednik Državnega zbora in Andrej Gerenčer,
            podpredsednik Državnega zbora.</stage>
            <stage type="time"> Seja se je pričela ob 10.12 uri.</stage>


            <sp xml:id="SDZ2-Izredna-24-1998-09-16.sp1">

               <speaker>PREDSEDNIK JANEZ PODOBNIK:</speaker>

               <p>Prosim, če zasedete svoja poslanska mesta.</p>
               <p>Pričenjam 24. izredno sejo državnega zbora Republike Slovenije, ki sem jo sklical na
               podlagi prvega in drugega odstavka 51. člena in 54. člena poslovnika državnega
               zbora.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: gospod Zmago Jelinčič, gospod Marijan Schiffrer, gospod Davorin
               Terčon, gospod Samo Bevk, gospod Ivo Hvalica in gospod Jelko Kacin.</p>
               <p>Prosim, da ugotovimo navzočnost v dvorani. <stage>(73 prisotnih.)</stage> Državni zbor je sklepčen
               in lahko odloča. Na sejo sem vabil predstavnike vlade Republike Slovenije in
               predstavnika državnega sveta Republike Slovenije, dr. Rusa. Vse lepo pozdravljam.
               Dovolite mi še kratko obvestilo.</p>
               <p>Prejel sem obvestilo s strani odgovornega urednika televizije Slovenije in
               direktorja TV programa RTV Slovenija. <q>"Televizija Slovenija bo na svojem II. sporedu
               tudi to pot neposredno prenašala zasedanje državnega zbora. Žal spričo pogodbenih
               obveznosti ne moremo zagotoviti prenosa celotnega poteka zasedanja, tako bomo danes v
               sredo 16. septembra neposredno prenašali zasedanje od začetka seje do 18.00 ure.
               Jutri, v četrtek 17.9., pa prav tako od začetka seje od 16.20 ure. Prosim vas gospod
               predsednik, da s tem seznanite poslance državnega zbora. Hvala za razumevanje"</q>. To
               sem pravkar tudi storil.</p>
               <p>Prehajamo na določitev dnevnega reda 24. izredne seje državnega zbora Republike
               Slovenije. Sklical sem jo na zahtevo skupine 25 poslancev, s prvopodpisanim gospodom
               Peterletom in po dogovoru na kolegiju predsednika državnega zbora Republike
               Slovenije.</p>
               <p>Prehajamo na razpravo o predlogu dnevnega reda. Predlog dnevnega reda ste prejeli s
               sklicem dne 8. septembra 1998. O predlogu dnevnega reda bomo odločali v skladu z
               drugim odstavkom 64. člena poslovnika državnega zbora. Prehajamo na umike. Ali ima
               kdo predlog za umik katere od točk dnevnega reda? Ni predloga za umik. Prehajamo na
               predloge za širitev dnevnega reda. Vlada Republike Slovenije je v obravnavo zboru
               predložila predlog zakona o poroštvu Republike Slovenije za obveznosti iz kredita, ki
               sta ga najela stanovanjski sklad Republike Slovenije in sklad za regionalni razvoj in
               ohranjanje slovenskega podeželja pri skladu sveta Evrope za socialni razvoj za
               izvedbo programov pri popotresni obnovi in spodbujanju razvoja Posočja. Vlada
               predlaga, da zbor s to točko razširi dnevni red te seje. Vlada tudi predlaga, da zbor
               navedeni predlog zakona sprejme po hitrem postopku. Predno pričnemo s proceduro v
               skladu s poslovnikom, bi jaz kot predsednik in predsedujoči povedal, da ta predlog
               vlade zaradi vsebine zakona, zaradi vsebine, ne zaradi postopka, izpolnjuje tisto
               pomembno določbo poslovnika, da so razlogi za sklic nastali po sklicu seje. Samo
               zaradi vsebine. Sicer bi vlada lahko tak predlog zakona pripravila že prej in bi ga
               normalno potem uvrstili na izredno sejo, ko smo določali dnevni red. Želi predstavnik
               vlade besedo? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Želijo
               besedo predstavniki poslanskih skupin? Gospod Špiletič v imenu poslanske skupine
               socialdemokratov.</p>
            </sp>
            <sp xml:id="SDZ2-Izredna-24-1998-09-16.sp2">

               <speaker>BOGOMIR ŠPILETIČ:</speaker>

               <p>Hvala lepa za besedo. V zvezi s predlagano razširitvijo dnevnega reda bi prosil v
               imenu poslanske skupine za pojasnilo. Ali je realno pričakovati, da bo znesek
               sredstev kredita, pridobljen po zakonu, to je približno 1 milijarda slovenskih
               tolarjev, bil realno še lahko porabljen v letošnjem letu za namene, kot je to
               predvideno v samem zakonu. Kajti vemo, da popotresna obnova Posočja zamuja, da tudi
               sredstva zbrana s posebnim prispevkom realno v letošnjem letu ne bodo porabljena,
               zato se nam zastavlja vprašanje, ali je res potrebno širiti točko današnjega dnevnega
               reda z obravnavo tega zakona, glede na to, da že doslej zbrana sredstva zadoščajo
               oziroma presegajo možnosti porabe sredstev za obnovo Posočja v letošnjem letu. Če je
               odgovor ne, v tem primeru menimo, da ni nobenega razloga, da bremenimo današnjo
               razpravo še s tem zakonom in je možno obravnavati ta zakon po rednem postopkom na
               prvi naslednji seji.</p>
            </sp>
            <sp xml:id="SDZ2-Izredna-24-1998-09-16.sp3">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Špiletič. Predstavnik vlade ima možnost nastopiti po nastopih
               poslanskih skupin. Predstavnik vlade lahko dodatno obrazloži svoj predlog. Zato
               sprašujem, ali želi še katera od poslanskih skupin besedo? <stage>(Ne želi.)</stage> Dajem besedo
               predstavniku vlade, ministru doktorju Pavletu Gantarju.</p>
            </sp>
            <sp xml:id="SDZ2-Izredna-24-1998-09-16.sp4">

               <speaker>DR. PAVEL GANTAR:</speaker>

               <p>Hvala lepa, gospod predsednik. Na ta odgovor moram reči, da je nujno treba sprejeti
               ta zakon danes oziroma na tej seji, ker bi sicer, prvič, propadli dogovori s
               kreditodajalcem, in drugič, ker potem dejansko ne bi mogli začeti projektov, zaradi
               katerih najemamo kredite in se bodo začeli že letos. To so pa varovana stanovanje in
               pospeševanje v gorskih predelih. Brez teh zaključnih konstrukcij teh del ne moremo
               začeti in je nujno treba začeti letos, mi ne moremo gledati samo na konec in začetek
               koledarskega in proračunskega leta in to delo bo potekalo zvezno. Torej, če tega ne
               bo, potem bo propadel tudi projekt varovanih stanovanj, ki se bo začel letos <stage>(ne bo
               pa seveda letos končan, to je popolnoma nemogoče)</stage>. Isto seveda velja za kredit. Zato
               predlagam, kot je rečeno, vsebinsko zakon izpolnjuje kriterije za uvrstitev na sejo,
               da se o tem zakonu danes odloča in se glasuje in seveda priporočam sprejem. Hvala
               lepa gospodu Gantarju.</p>
            </sp>
            <sp xml:id="SDZ2-Izredna-24-1998-09-16.sp5">

               <speaker>PREDSEDNIK JANEZ PODOBNIK:</speaker>

               <p>Hvala lepa. Na glasovanje dajem predlog za razširitev dnevnega reda z navedenim
               predlogom zakona. Ugotavljamo prisotnost! <stage>(73 prisotnih.)</stage></p>
               <p>Kdo je za predlagano razširitev? <stage>(72 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Zbor bo navedeni predlog zakona obravnaval kot 5. točko dnevnega reda.</p>
               <p>Na glasovanje dajem tudi predlog, da se navedeni zakon sprejme po hitrem postopku.
               Ugotavljamo prisotnost! <stage>(77 prisotnih.)</stage></p>
               <p>Kdo je za tak predlog? <stage>(72 poslancev.)</stage> Kdo je proti? <stage>(1 poslanec.)</stage></p>
               <p>Ugotavljam, da je predlog za sprejem navedenega zakona po hitrem postopku
               sprejet.</p>
               <p>Drugih predlogov za širitev dnevnega reda nismo prejeli. Želi s tem v zvezi kdo
               besedo? Prosim, gospod Mežan.</p>
            </sp>
            <sp xml:id="SDZ2-Izredna-24-1998-09-16.sp6">

               <speaker>JANEZ MEŽAN:</speaker>

               <p>Hvala. Spoštovane poslanke in poslanci, spoštovani predstavniki vlade in vsi ostali!
               Lepo pozdravljeni! Naša poslanska skupina predlaga, da na današnjo izredno sejo
               uvrstimo še eno točko dnevnega reda, in to je predlog zakona o spremembah in
               dopolnitvah zakona o ustanovitvi občin ter o določitvi njihovih območij. Ta predlog
               zakona je bil vložen danes v postopek, pobuda pa je nastala na podlagi sklepov
               združenja 81 krajevnih skupnosti, ki se je sestalo v ponedeljek. Sklepe tega
               združenja ste dobile - vsaj morale bi dobiti - tudi vse poslanske skupine.
               Utemeljitev: državni zbor je izvedel postopke in sprejem zakona, s katerim je
               ustanovil nove občine. V teh postopkih je popolnoma neupravičeno izpustil 18
               predlogov za ustanovitev novih občin, ki so bili predlagani v skladu z zakonom.
               Prebivalci teh občin so bili zaradi tega postavljeni v neenakopraven položaj, saj so
               za 4 leta izgubili možnost živeti na območju občine, ki bi si jo sami izbrali.</p>
               <p>Ker so se v teh občinah krajani na zborih krajanov odločili za novo občino,
               predlagamo spremembo zakona, s katero odpravljamo storjeno napako in seveda
               predlagamo, da se ta zakon uvrsti tudi na to izredno sejo. Razlogi, ki so nastali po
               sklicu izredne seje, pa so ti, da lahko še pred razpisom letošnjih lokalnih volitev
               odpravimo tudi to nedoslednost oziroma to nepravilnost. To je prvi razlog, drugi
               razlog pa je ta, da je v ponedeljek to posebno združenje, ki vsebuje 81 krajevnih
               skupnosti, ki je v sestavi 81 krajevnih skupnosti, dalo to pobudo.</p>
               <p>Sklepe tega združenja ste dobile vse poslanske skupine. Hvala.</p>
            </sp>
            <sp xml:id="SDZ2-Izredna-24-1998-09-16.sp7">

               <speaker>PREDSEDNIK JANEZ PODOBNIK:</speaker>

               <p>Hvala, gospod Mežan. Ali vas lahko prosim, da bi mi gradivo posredovali? Spoštovane
               kolegice in kolegi! Zelo nekorektno do predsedujočega je, da mu tako rekoč na dnevni
               red, ko se sprejema dnevni red, pošljete to gradivo. Danes smo imeli delovni pogovor
               z vodji poslanskih skupin in sem tudi vprašal, ali bo še katera od poslanskih skupin
               predlagala katero od širitev. Odgovor je bil ne. Sedaj moram sejo prekiniti, da sploh
               vidim gradivo. Predvsem pa nimam gradiva, nimam zakona.</p>
               <p>Gospod Mežan, nisem še prejel zakona. Prosim, gospod Mežan, če dopolnite vaš predlog
               za razširitev.</p>
            </sp>
            <sp xml:id="SDZ2-Izredna-24-1998-09-16.sp8">

               <speaker>JANEZ MEŽAN:</speaker>

               <p>Hvala. Zakon je bil vložen. Če zakon še ni prišel do vas, gospod predsednik in do
               nas, jaz tukaj ne morem kaj posebej pomagati.</p>
               <p>Zakon je bil vložen in se ga lahko najbrž dobi.</p>
            </sp>
            <sp xml:id="SDZ2-Izredna-24-1998-09-16.sp9">

               <speaker>PREDSEDNIK JANEZ PODOBNIK:</speaker>

               <p>Hvala lepa. Spoštovane kolegice in kolegi! Sedaj bom sejo za 15 minut prekinil, da
               bom pogledal vsebino tega zakona. Mislim, da je ta praksa nekorektna do predsednika
               in predsedujočega. To je način, ki ni v čast dela državnega zbora.</p>
               <p>Za 15 minut prekinjam sejo, nadaljevali jo bomo ob 10.40 uri.</p>
               <stage type="time">(Seja je bila prekinjena ob 10.25 uri in se je nadaljevala ob 10.45 uri.)</stage>
            </sp>
            <sp xml:id="SDZ2-Izredna-24-1998-09-16.sp10">

               <speaker>PREDSEDNIK JANEZ PODOBNIK:</speaker>

               <p>Nadaljujemo s sejo. Ugotovimo prisotnost! <stage>(68 prisotnih.)</stage></p>
               <p>Ugotavljam, da je državni zbor sklepčen in lahko odloča.</p>
               <p>V tej kratki prekinitvi sem skupaj s strokovnimi sodelavci pregledal vsebino
               predlaganega zakona, to je predlog zakona o spremembah in dopolnitvah zakona o
               ustanovitvi občin in predložitvi njihovih območij. Zakon je bil vložen v proceduro ob
               10.15, zato je razumljivo, da ga jaz kot predsednik nisem mogel dobiti v roke, preden
               se je seja pričela. Jaz se ne bi zdaj spuščal v vsebino samega zakona, to je
               pravzaprav tudi pristojnost sekretariata in matičnega delovnega telesa. Lahko
               ugotovim, da zakon nima vseh sestavin, kot jih zahteva 175. člen poslovnika. Vsekakor
               nima členov, ki se spreminjajo in tudi nima obrazložitve posameznih členov. Prav tako
               in kar je ključno za mojo odločitev glede odločitve, ali bo ta predlog uvrščen v
               razpravo, da se točka razširi na tej izredni seji, pa je naslednja ugotovitev.
               Državni zbor je pred parlamentarnimi počitnicami sprejel zakon o spremembah in
               dopolnitvah zakona o zakonu o ustanovitvi občin, in določitvi njihovih območij. Vse
               od takrat naprej od uveljavitve tega zakona so bila znana dejstva. Ta dejstva so bila
               znana tudi že pred sklicem izredne seje. Seveda niso nastali razlogi po sklicu seje,
               da bi lahko državni zbor o njih odločal. Je pa še vrsta vsebinskih in zakonskih
               pomislekov, ki pa jih jaz tukaj ne bom navajal in govorijo o vprašljivosti same
               vsebine. Zato jaz tega predloga gospoda Mežana ne bom dal na glasovanje za razširitev
               dnevnega reda. Ali je še kakšen predlog za razširitev? <stage>(Ne.)</stage> Če ni predloga, potem
               prehajamo na odločanje o predlogih za sprejem zakona po hitrem postopku.</p>
               <p>Poslanca Janez Janša in Ivo Hvalica sta v obravnavo zboru predložila predlog zakona
               o spremembah in dopolnitvah zakona o popotresni obnovi in vspodbujanju razvoja v
               Posočju. Zboru predlagata, da ga sprejmeta po hitrem postopku. Matično delovno telo
               sprejem tega predloga zakona po hitrem postopku podpira. Ali želi predstavnik
               predlagateljev besedo? <stage>(Ne želi.)</stage> Želi besedo predstavnik matičnega delovnega telesa?
               <stage>(Ne želi.)</stage> Predstavnik sekretariata? <stage>(Ne.)</stage> Predstavnik vlade? <stage>(Ne.)</stage> Predstavniki
               poslanskih skupin? <stage>(Ne.)</stage> Ker ni razprave, dajem na glasovanje, da se navedeni predlog
               zakona sprejme po hitrem postopku. Ugotovimo prisotnost! <stage>(78 prisotnih.)</stage></p>
               <p>Kdo je za navedeni predlog? <stage>(75 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo zboru predložila predlog zakona o
               spremembah zakona o zagotovitvi sredstev za odpravo posledic plazenja tal in odpravo
               posledic pozebe, suše in neurja. Zboru predlaga, da ga sprejme po hitrem postopku.
               Matično delovno telo podpira sprejem tega zakona po hitrem postopku. Želi predstavnik
               vlade besedo? <stage>(Ne želi.)</stage> Poročevalec matičnega delovnega telesa? <stage>(Ne želi.)</stage>
               Predstavnik sekretariata? Predstavniki poslanskih skupin? <stage>(Ne želijo.)</stage> Na glasovanje
               dajem predlog za sprejem navedenega predloga zakona po hitrem postopku. Ugotovimo
               prisotnost! <stage>(74 prisotnih.)</stage></p>
               <p>Kdo je za tak predlog? <stage>(72 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Prehajamo na glasovanje o dnevnem redu v celoti. Za današnjo sejo tako predlagam
               dnevni red, kot ste ga prejeli s sklicem, s sprejetimi sprejetimi spremembami. Na
               glasovanje dajem dnevni red v celoti. Ugotavljamo prisotnost! <stage>(76 prisotnih.)</stage></p>
               <p>Kdo je za predlagani dnevni red? <stage>(72 poslancev.)</stage> Kdo je proti? <stage>(Nihče.)</stage></p>
               <p>Ugotavljam, da je predlagani dnevni red sprejet.</p>
               <p>Pred obvestili želi proceduralno besedo gospa Zbačnikova.</p>
            </sp>
            <sp xml:id="SDZ2-Izredna-24-1998-09-16.sp11">

               <speaker>MAJDA ANA KREGELJ-ZBAČNIK:</speaker>

               <p>Lep pozdrav vsem skupaj, tako gospodu predsedniku, državni in generalni sekretarki,
               kolegom in kolegicam, vsem, ki ste prisotni iz javnega obveščanja. Tukaj sedaj
               govorim kot zdravnik. Vsi poznate primer Kaligalič Marjana iz Izole, ki štrajka
               zaradi Sklada kmetijskih zemljišč. To je njegova peta ali šesta stavka. Danes, ko sem
               se oglasila pri njem in sem se poskušala pogovoriti, sem ugotovila kot zdravnik, da
               je njegovo življenje resnično ogroženo. Gospod ima klinične znake težke dehidracije
               in zato sem takoj urgirala kot zdravnica in klicala IPP. Kolegica bo prišla in
               naredila vse, kar je v moči nas zdravnikov. Prosila bi pa vodstvo državnega zbora, da
               tudi stori vse, kar je v njegovi moči, da preprečimo najhujše, kajti življenje je
               samo eno in vsako je dragoceno. In zato prosim še enkrat vodstvo državnega zbora, da
               naredi vse, da preprečimo najhujše. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp12">

               <speaker>PREDSEDNIK JANEZ PODOBNIK:</speaker>

               <p>Hvala lepa, kolegica Zbačinkova. Vaša poteza je hvale vredna. Lahko samo zagotovim,
               da sem se preko svetovalca v mojem kabinetu tudi že obrnil na gospoda Kaligaliča in
               tudi poskušal izvedeti, na kakšen način lahko državni zbor in predsednik državnega
               zbora posreduje. Ugotovil sem, da o zadevah, za katere pričakuje, da se bodo rešile,
               državni zbor ne more nič storiti, ni pristojen. To je glavno vprašanje. Mislim pa, da
               je ugotovitev, da je človeško življenje prvo, pravilna in se bom tudi zavzel, da bi
               se storilo vse, da bi človeško življenje ne bilo ogroženo.</p>
               <p>Samo še kratko obvestilo. Državni zbor bo danes delal do 18. ure. In sedaj kolegice
               in kolegi, posluh, da ne bo takoj reakcija. V primeru, da seja danes ne bo končana,
               bodimo realni, seja danes ne more biti končana, kajti ob 18. uri je sklicano delovno
               telo, ki bo pripravilo gradivo za 2.b točko, torej samo poročilo o zakonu o
               popotresni dejavnosti, če ga delovno tako imenujem. To pomeni, da bomo zanesljivo
               delali tudi jutri. Jutri pa bi sejo nekoliko podaljšali. To bo moj predlog. Če boste
               nasprotovali, predlagam, da bi se jutri državni zbor ob začetku nadaljevanja tudi
               odločil. Moj predlog je, da skušamo jutri sejo dokončati. Seveda pa nikakor to ne
               pomeni, da plediram za kakšne nočne seje, ampak da se jutri potem dogovorimo in
               poskušamo jutri sejo končati.</p>
               <p>Prehajamo na <title>1. TOČKO DNEVNEGA REDA - PONOVNO ODLOČANJE O ZAKONU O SPREMEMBAH
                  IN DOPOLNITVAH ZAKONA O DENACIONALIZACIJI.</title>
               </p>
               <p>Državni svet Republike Slovenije je na 13. seji, dne 29. julija letos, sklenil, da na
               podlagi tretje alinee prvega odstavka 97. člena ustave Republike Slovenije zahteva od
               državnega zbora, da ponovno odloča o zakonu o spremembah in dopolnitvah zakona o
               denacionalizaciji. Ali želi predstavnik državnega sveta akademik profesor doktor Rus
               besedo? Želi. Prosim.</p>
            </sp>
            <sp xml:id="SDZ2-Izredna-24-1998-09-16.sp13">

               <speaker>DR. VELJKO RUS:</speaker>

               <p>Gospod predsednik, hvala lepa za besedo. Spoštovani kolegi, spoštovane kolegice!
               Državni svet se je bolj nerad kot pa rad lotil te teme, ki zadeva 27.a člen in ki
               predvideva vračanje fevdalne zemlje oziroma zemlje fevdalnega izvora cerkvi, ne glede
               na to, da ostalim fevdalnim veleposestnikom te zemlje ne dodeljuje po zakonu. Ko smo
               se mi te teme lotili, smo vedeli, da s tem zadevamo indirektno tudi celo vrsto drugih
               interesov, zavedali smo se tega, da je pravzaprav ta zakonska novela oziroma zakon o
               spremembah in dopolnitvah zakona relativno velik napredek glede na prejšnjo dikcijo
               tega istega zakona. Vendar pa smo menili, da je 27.a točka tako kritična, da nikakor
               ne moremo za njo prevzeti soodgovornosti. Točka 27.a pravzaprav postavlja cerkev kot
               fevdalnega subjekta v privilegirani položaj. Kolegica opozarja na to, da to ni prvi
               in tudi ni edini primer. Mi imamo celo vrsto primerov, ko se cerkev vse bolj pogosto
               v zakonskih in drugih aktih uveljavlja kot privilegiran pravni subjekt. Zelo
               ilustrativna je bila debata dr. Franc Vodopivca, ki je rekel, da on podpira slovensko
               cerkev, čeprav seveda o slovenski cerkvi ne moremo govoriti. Res je, da slovenska
               cerkev je bila ukinjena, ustanovil jo je Trubar in mi imamo samo rimskokatoliško
               cerkev na Slovenskem. To ima velike posledice, kot sami veste, za celotno družbeno
               ureditev pri nas. Ampak on je rekel: <q>"Jaz osebno podpiram dejavnost cerkve. Jaz
               osebno sem dal relativno velik prispevek za obnovo naše regionalne cerkve"</q> <stage>(to je
               cerkve v katere skupnosti on stanuje)</stage> <q>"vendar je to popolnoma nekaj drugega, kot da
               bi jaz kot svetnik pristal na to, da katerikoli pravni subjekt v tej družbi dobi
               zakonsko in ustavno privilegiran položaj."</q> Ne gre samo za privilegije, ki si jih
               posamezni subjekti tu in tam lahko mimo naše volje izborijo via fakti. Gre za nov
               korak, in sicer za korak, da se prizna pravno privilegij nekemu pravnemu subjektu, da
               ima neki izjemen položaj v tej družbi. Mi menimo, da je s tem pravzaprav postavljeno
               pod vprašanje razmerje med cerkvijo in državo nič manj kot to. Mi imamo celo vrsto
               drugih primerov, kot je tu naštel dr. Vodopivec. Na primer, da cerkev kot pravni
               subjekt ni deležna kontrole, ki so jo deležni pravzaprav vsi drugi subjekti. Govorim
               o finančni kontroli. Jaz sam sem opozarjal na to, da je ob moji kandidaturi za
               rektorja ljubljanske univerze prišlo do zahteve teološke fakultete, ki je takrat
               menila, da mora postati enakopravni član univerze zaradi tega, ker opravlja določene
               posle. Jaz se takrat nisem mogel odločiti, da bi to pobudo sprejel, čeprav sem
               predlagal, da govorimo o sodelovanju, o sklepanju različnih dogovorov v zvezi z
               izobraževalnim delom in drugimi posli, vendar je nemogoče, da bi cerkev postala član,
               kot je teološka fakulteta postala član univerze, ker ima svoje linije, v katerih
               izvaja mimo univerzitetnih organov elekcijo, reelekcijo in programsko osnovo. To, da
               je cerkev zahtevala polnovredno članstvo, hkrati se pa ne podreja osnovnim kriterijem
               elekcije, reelekcije in pa programske opredelitve, je še en primer, ko gre za
               izrazito zahtevo po privilegiranemu statusu. Priviligiran ali deprivilegiran status
               je seveda tudi mogoče v ustavno ureditev vnesti, vendar potem so potrebni določen
               argumenti. Na videz ti argumenti v tem dokumentu obstajajo, vendar samo na videz.
               Namreč mi vemo, da se vse bolj pogosto uporablja sicer obratni kriterij, kriterij
               negativne diskriminacije za privilegirane subjekte, kakršna je bila kraljeva
               familija, kjer se je tudi to načelo negativne diskriminacije uporabilo, ko je šlo za
               konfiskacijo oziroma za nevračanje zemlje, imovine oziroma nepremičnin kraljevi
               družini. Mi poznamo tudi drug primer, in sicer primer pozitivne diskriminacije, ki se
               v socialni politiki za zaščito marginalnih skupin vedno bolj pogosto uveljavlja. Tudi
               tu lahko nastopijo elementi pozitivne diskriminacije, ko je natančno določeno, katera
               je tista ciljna skupina, ki ji bomo to pozitivno diskriminacijo dodelili in jo s tem
               zaščitili, da ostane znotraj družbenega dogajanja in da ne odmira na margini z vsemi
               posledicami, ki iz tega sledijo.</p>
               <p>Kakšna je bila argumentacija tega, da naj bi bila cerkev pozitivno diskriminirana?
               Argumentacija za to je bila, citiram <q>"da opravljajo cerkev in druge verske skupnosti
               vlogo občekoristnih ustanov"</q>. Nam se tu kot prvo vprašanje zastavlja, ali lahko z
               utemeljevanjem vloge zamenjamo kriterij izvora. Te utemeljitve, kolegi, ne boste
               našli v odločbi ustavnega sodišča. Nikjer ni stavka, ki bi povedal, zakaj je vloga
               močnejši kriterij, ki dopušča pozitivno diskriminacijo cerkvam in verskim skupnostim
               glede na izvor same lastnine.</p>
               <p>Drugo. Če se govori o vlogi, potem je treba to vlogo seveda opredeliti tudi tako, ne
               samo na splošno kot občekoristno, ampak je treba utemeljiti tako, da ima dejansko
               večjo težo, kot ima samo dejstvo izvora, ki se veže na razpolagalne pravice in ki,
               kot sami veste, niso izključno v rokah delne katoliške cerkve na Slovenskem, ampak
               tudi v rokah Vatikana. Torej gre tudi za vprašanje, ali je ta zemlja potem naša v
               celoti ali ni, ali smo jo pravzaprav odtujili tuji državi.</p>
               <p>In tretje. V zvezi z utemeljitvijo, da gre za vlogo občekoristnih ustanov se
               postavlja osnovno vprašanje, ali je ta občekoristnost normativno postavljena ali je
               empirično ugotovljena. Glede na vlogo, ki jo je cerkev opravljala zadnjih 10 let,
               lahko rečemo, da je bilo toliko negativnega delovanja cerkve v slovenskem prostoru
               zlasti z ocenjevanjem ...<stage>(Glas iz ozadja.)</stage>... po zakonu govorimo, in sicer o
               občekoristnosti, ki je bila glavni argument.</p>
            </sp>
            <sp xml:id="SDZ2-Izredna-24-1998-09-16.sp14">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi, prosim za mir v dvorani. Državni svetnik utemeljuje stališče
               državnega sveta in ga tudi prosim, da tudi povzame stališče državnega sveta. Prosim,
               dr. Rus. <stage>(Glasovi iz ozadja.)</stage> Spoštovane kolegice in kolegi! Prosim, da pogledate
               stališče državnega sveta o posameznih točkah. Jaz jim sledim. Gospod Rus gre po
               posameznih točkah in jih širše obrazložuje. Lepo prosim. Kolegice in kolegi, prosim
               za mir v dvorani.</p>
            </sp>
            <sp xml:id="SDZ2-Izredna-24-1998-09-16.sp15">

               <speaker>DR. VELJKO RUS:</speaker>

               <p>Jaz nisem bil član partije, vi ste bili! Dajte mir. <stage>(Smeh v dvorani.)</stage></p>
            </sp>
            <sp xml:id="SDZ2-Izredna-24-1998-09-16.sp16">

               <speaker>PREDSEDNIK JANEZ PODOBNIK:</speaker>

               <p>Gospod Rus, lepo prosim! Mislim, da ta vaš zadnji nastop ni bil na mestu. Ne
               očitajte nobenega članstva poslankam in poslancem. Mislim, da ste tudi užalili
               gospoda Peterleta.</p>
            </sp>
            <sp xml:id="SDZ2-Izredna-24-1998-09-16.sp17">

               <speaker>DR. VELJKO RUS:</speaker>

               <p>Torej, če gremo nazaj na utemeljevanje privilegiranega statusa rimskokatoliške
               cerkve na Slovenskem, se ta utemeljuje predvsem z vlogo občekoristnih ustanov. Moje
               stališče, ki sem ga povedal na državnem svetu, je ta, da je to lahko empirična sodba,
               ne more pa biti to pravna sodba. Nobeno pravno telo o tem ne more odločati, lahko
               odloča anketa, lahko odloča kakršna koli empirična raziskava.</p>
               <p>S tem bi pravzaprav jaz prešel na drugi del. Empirične raziskave, ki danes merijo
               stališča slovenskih volivcev v zvezi z vračanjem gozdov katoliški cerkvi na
               Slovenskem, so negativna. Negativnost teh stališč raste. V tako imenovanem političnem
               barometru, s katerim se mesečno meri, kakšna so stališča slovenske populacije v zvezi
               z vračanjem gozdov katoliški cerkvi na Slovenskem - <q>"vračanjem"</q> jaz seveda osebno
               dajem pod narekovaj - je videti, da je največji odstotek tistih, ki smatra, da se
               cerkvi ne vrača nič, manjši odstotek tistih, ki pravi, da naj bi šlo za delno denarno
               povračilo, in še manjši tisti, ki meni, naj se cerkvi vračajo gozdovi v fizični
               obliki. Eni in drugi, ki se zavzemajo za vračanje ne predstavljajo kot skupni
               odstotek večje število, večji delež respondentov, kot tisti, ki menijo, da se cerkvi
               ne vrača v zvezi z gozdovi nič. <stage>(Glas iz ozadja.)</stage> To je argument, ki bi ga moral vsak
               poslanec vzeti v poštev, če je predstavnik interesov slovenskega ljudstva, ne pa
               Vatikana...</p>
            </sp>
            <sp xml:id="SDZ2-Izredna-24-1998-09-16.sp18">

               <speaker>PREDSEDNIK JANEZ PODOBNIK:</speaker>

               <p>Prosim, gospod Mozetič. <stage>(Glas iz ozadja.)</stage> Gospod Mozetič... Samo trenutek, predno
               zapustite, samo trenutek. Jaz sem dal besedo gospodu Rusu s predlogom, da obrazloži
               zahtevo državnega sveta. Prosim, gospod Rus, da obrazložite zahtevo državnega sveta.
               Prosim kolegice in kolege, da ostanete v dvorani.</p>
            </sp>
            <sp xml:id="SDZ2-Izredna-24-1998-09-16.sp19">

               <speaker>ALOJZ PETERLE:</speaker>

               <p>Partijskega referata tu v demokratični Sloveniji ne bomo poslušali! Protestiram!</p>
            </sp>
            <sp xml:id="SDZ2-Izredna-24-1998-09-16.sp20">

               <speaker>DR. VELJKO RUS:</speaker>

               <p>Jaz bi rad poročilo državnega sveta končal z ugotovitvijo, da je glasovanje v
               državnem svetu potekalo, tako da jih je proti predloženemu dokumentu glasovalo od
               prisotnih državnih svetnikov 18, da jih je bilo pravzaprav samo 8 za predloženi zakon
               o spremembah in dopolnitvah in da se je samo eden od kolegov vzdržal. Prosim vas, da
               ko boste prišli na glasovanje, da upoštevate, da nimate za seboj niti državnega
               sveta, da nimate za seboj slovenskega javnega mnenja in če boste kljub temu
               glasovali, boste verjetno glasovali za neke druge interese, ne za interese
               slovenskega naroda. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp21">

               <speaker>PREDSEDNIK JANEZ PODOBNIK:</speaker>

               <p>Hvala lepa državnemu svetniku, akademiku doktorju Veljku Rusu. Ali želi besedo
               predstavnik predlagateljev zakona? Zakon je predložila skupina poslancev s
               prvopodpisano Darjo Lavtižar-Bebler. Ali želi besedo predstavnik vlade? <stage>(Ne želi.)</stage>
               Zahtevo je obravnavala komisija za nadzor lastninskega preoblikovanja in
               privatizacije kot matično delovno telo. Prosim poročevalca komisije gospoda Rejca, če
               predstavi mnenje. <stage>(Ne želi.)</stage> Je na mizi. Seveda, gradivo ste poslanke in poslanci
               prejeli. Prehajamo na glasovanje. Ob tem vas želim opozoriti, da mora pri ponovnem
               odločanju skladno z drugim odstavkom 71. člena ustave Republike Slovenije za sprejem
               navedenega zakona glasovati večina poslancev, to se pravi 46 ali več.</p>
               <p>Gospod Henigman bo obrazložil svoj glas potem še gospod Peterle in gospod Janša in
               gospod Potrč in po vrsti vsi ostali naprej.</p>
            </sp>
            <sp xml:id="SDZ2-Izredna-24-1998-09-16.sp22">

               <speaker>BENJAMIN HENIGMAN:</speaker>

               <p>Spoštovani! 33. člen slovenske ustave, demokratične, sprejete v letu 1991, pravi, da
               je v Sloveniji zagotovljena zasebna lastnina in pravica do dedovanja. Ustava naj bi
               bila temelj vsake demokratične družbe in pravnega reda. Izvirna pravica vsakega
               državljana ali pa skupine je seveda zasebna lastnina, ki zagotavlja ekonomsko,
               materialno in socialno varnost in neodvisnost. Zakon o enacionalizaciji je temeljni
               zakon demokratične Slovenije, saj v bistvu omogoča prvo osnovno in najbolj pravično
               privatizacijo državne lastnine, ki je bila odvzeta po letu 1945 na protipraven,
               revolucionaren način, velikokrat na silo, pa tudi s fizičnimi likvidaciji. Velika
               večina ljudi, ki so vložili zahtevke za denacionalizacijo za povračilo svoje
               lastnine, žal, po letu 1991 oziroma po sprejetju zakona šest, sedem let čaka na to,
               da se jim bo lastnina vrnila. Debata o denacionalizaciji poteka tudi že 7 let, z
               eventualnimi spremembami zakonodaje, ki za moje pojme samo ovirajo ta proces. Glede
               tega bi želel reči samo to, da me izredno čudi stališče državnega sveta, ki je bilo
               sprejeto ob zakonu o spremembah in dopolnitvah denacionalizacijskega zakona,
               predvsem, ker se nanaša samo na 27.a člen oziroma vračilo premoženja rimskokatoliški
               cerkvi. Če nam ni sveta privatna lastnina in vračilo ukradenega, potem sem zelo
               zaskrbljen za obstoj slovenske države, demokracije in za, ne nazadnje, priključevanje
               evropski skupnosti držav, ki so nam tudi v resoluciji 1096 dobesedno povedale, kaj
               pričakujejo od slovenske družbe, od parlamenta in tudi od vlade, če želimo postati
               enakopraven narod v družbi evropskih demokratičnih narodov. Brez tega se Slovenija ne
               bo rešila spon, ki so in ki jo, žal, še tudi v demokratičnih časih povezujejo z
               bivšim komunističnim režimom. Ustavno sodišče je jasno povedalo v svojih odločbah, ne
               enkrat, večkrat, stališče do denacionalizacije, pa tudi do vračila premoženja cerkvi.
               Tudi osnovni zakon je nedvoumen in jasno govori, da se vrne samo tisto, kjer je jasno
               v upravnem postopku dokazano, da gre za lastnino, ki je bila odvzeta, da gre za
               zakonite postopke in da kjer se dvomi v pravilnost, se te lastnine pač ne more
               vrniti.</p>
               <p>Jaz veto podpiram, vendar ne iz razlogov, ki jih je navedel državni svet. Podpiram
               ga zato, ker mislim, da je osnovni zakon, tak kot je bil, dovolj dober. Tisto, kar bi
               pa morala storiti vlada in prinesti v parlament, spremembe, na katere je opozarjalo
               ustavno sodišče, pa so bistveno razširjene od tistega, kar je bilo navedeno v
               ustavnih določbah. Zato menim, da iz drugih razlogov, predvsem iz napotkov ustavnega
               sodišča in pa iz zahtev mednarodne skupnosti za zagotovitev pravne države in
               povrnitev vrednot državljanom, ki jim je bila storjena krivica in ki jo še prenašajo,
               je potrebno ta zakon zavrniti. Hkrati pa opozarjam, da nikakor ne pridejo v poštev
               stališča državnega sveta, ki je na ta način, žal, pokazal, da se očitno miselnost
               večine svetnikov oziroma 18 tistih svetnikov, ki so glasovali za, daleč razlikuje od
               miselnosti, ki jo od nas zahteva demokracija, zagotovljene pravice in svoboščine
               vsakega posameznika in pravni red vsake države. Hvala.</p>
            </sp>
            <sp xml:id="SDZ2-Izredna-24-1998-09-16.sp23">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Henigman. Svoj glas bo obrazložil gospod Peterle.</p>
            </sp>
            <sp xml:id="SDZ2-Izredna-24-1998-09-16.sp24">

               <speaker>ALOJZ PETERLE:</speaker>

               <p>Spoštovani gospod predsednik! Spoštovane poslanke in poslanci, spoštovani gospod
               državni svetnik!</p>
               <p>Gospod predsednik! Jaz vas najprej prosim, glede na zlorabo te govornice za nesramno
               laž proti meni, kot poslancu državnega zbora, da pozovete gospoda svetnika, da se za
               to tukaj pri priči opraviči, še pred glasovanjem.</p>
               <p>Drugič. Mislim, da imam pravico do tega in da mora tudi ta hiša skrbeti za svoj
               ugled in da ne dovoljuje, da se rdeči srednji vek nadaljuje v tej hiši in v tej
               državi na tak način. Prišlo je do eklatantne zlorabe te govornice, na način, ki
               govori še naprej o isti logiki iskanja sovražnika in umetnih delitev na Slovenskem,
               absolutno proti temu, o čemer se trudimo v tej hiši, da bi prišlo enkrat na podlagi
               resnice in pravičnosti do sprave. Res nisem pričakoval takega izleta, tako daleč
               nazaj. Ugotavljam, da je gospod državni svetnik zlorabil govornico v državnem zboru.
               Zahvaljujem se gospodu predsedniku, da je posredoval z opominom.</p>
               <p>Kar se tiče glasovanja. Jaz bom glasoval za veto, kot je rekel že poslanec Henigman.
               Ne zaradi argumentov, ki jih je v duhu <q>"agitpropa"</q> tukaj razložil gospod dr. Rus,
               ampak iz drugih argumentov. Predvsem zato, ker je zakon, ki ga je tukaj večina
               sprejela, protiustaven. Protiustaven pa je zlasti tam, ko izključuje kot upravičence
               celo kategorijo ljudi. Za tak zakon seveda naša stranka ne more glasovati.</p>
               <p>Torej gospod predsednik! Prosim, da pozovete gospoda državnega svetnika, da se tukaj
               javno upraviči.</p>
            </sp>
            <sp xml:id="SDZ2-Izredna-24-1998-09-16.sp25">

               <speaker>PREDSEDNIK JANEZ PODOBNIK:</speaker>

               <p>Hvala lepa gospod Peterle za vašo obrazložitev glasu. Jaz sem že vmes v tistem
               zapletu opozoril gospoda državnega svetnika, da vas je z izjavo užalil. Res je, da je
               bil tudi on izzvan z nekaterimi klici iz dvorane. Res pa je tudi, da je gospod
               državni svetnik ob obrazložitvi stališča državnega sveta nekoliko širše zajel
               kontekst in tudi navajal svojo osebno izkušnjo. Toda vse njegovo izvajanje se je
               vedno dotikalo tudi samih vsebinskih točk državnega sveta. Jaz sem gospoda akademika
               opozoril, da vas je z izjavo užalil in ker poslovniške možnosti nimam, da mu sedaj
               dam možnost, da se vam opraviči, predlagam, da to stori po drugih poteh, ki
               obstajajo, če želi. Svoj glas bo obrazložil gospod Janez Janša.</p>
            </sp>
            <sp xml:id="SDZ2-Izredna-24-1998-09-16.sp26">

               <speaker>JANEZ JANŠA:</speaker>

               <p>Spoštovani gospod predsednik! Kolegice in kolegi. Tudi jaz bom podprl veto državnega
               sveta oziroma glasoval proti temu zakonu, kot sem skupaj s svojimi poslanskimi kolegi
               storil, ko se je zakon sprejemal. Besedilo zakona, ki je bilo sprejeto z večino
               glasov, je plod nekakšne trgovine znotraj vladajoče koalicije. Rezultat zadovoljuje
               le ozek krog podpornikov ene ali druge največje vladne stranke. Zakon je sporen iz
               mnogih razlogov in nekateri korektni popravki zakona, ki so v nekaterih členih, še
               zdaleč ne odtehtajo vseh ostalih slabosti.</p>
               <p>Tudi mnenje državnega sveta, ki smo ga dobili pismeno in še bolj tisto, ki je bilo
               tukaj za to govornico predstavljeno, ne izraža razprave in ne izraža stališč državnih
               svetnikov, ki so bila podana ob razpravi glede veta. Gospod dr. Rus je tukaj zlorabil
               institucijo državnega sveta in glasovanje na tem organu. Tisti, ki smo spremljali
               razpravo v državnem svetu, vemo, da so se državni svetniki, ki so glasovali za veto,
               iz različnih razlogov in motivov odločali za takšno glasovanje. Nikakor ne samo
               zaradi stališč, kot so bila tukaj predstavljena. Tako upam, da bo državni svet, ki
               danes tudi zaseda nekaj rekel o tej zlorabi s strani njegovega predstavnika in
               svetnika.</p>
               <p>Tisto, kar je v tem zakonu posebej sporno in na kar želim opozoriti pred glasovanjem
               vse poslance, da ne bo potem kdo rekel, da se ni zavedal o čem glasuje, pa je najprej
               dodani tretji odstavek 1. člena, ki pravi, da tisti, ki je bil jugoslovanski oziroma
               slovenski državljan leta 1945 in je v tem državljanstvu izgubil tako ali drugače,
               mnogim je bilo odvzeto s krivičnimi sodbami in tako dalje, nima pravice do povračila
               premoženja razen, če je taka pravica priznana tudi v državi, v kateri zdaj živi in
               katere državljan je z meddržavno pogodbo. Takih držav ni. To je čista manipulacija.
               Na zahodu ni bilo komunističnih revolucij in ni bilo denacionalizacij, zato seveda te
               države tudi nimajo problemov z denacionalizacijo. Morda jih imajo v Združenih državah
               glede Indijancev, ampak teh stvari ne zadeva. Tako da se to lepo sliši, ampak v
               bistvu je tukaj manipulacija, ki izključuje pravico do povračila vsem tistim, ki jim
               je bila dvojna krivica že storjena.</p>
               <p>Naslednja stvar, ki je z ustavnopravnega vidika pa bistveno bolj sporna, je pa na 7.
               strani tega zakona, 23. člen oziroma 2. točka, kjer zakon retroaktivno posega nazaj.
               To je vidno in očitno na prvi pogled, zato ni možno reči, da je bil kdo zaveden, ker
               pravi, da ni možno oziroma, da je možna revizija v vseh primerih, če je imel
               oškodovanec pravico od tuje države zahtevati odškodnino za državno premoženje in tudi
               v drugih primerih, ko je bila premoženjska pravica priznana osebi, ki po določbah
               tega zakona ne more biti upravičenec. Kar pomeni, da če je nekdo dobil po do sedaj
               veljavnem zakonu nazaj, pa mu ta zakon zdaj to pravico jemlje. To so vsi tisti, ki
               jim je bilo državljanstvo recimo odvzeto, potem zanje od zdaj naprej velja ta zakon
               in jim je možno to spet odvzeti. To jasno piše v zakonu, to niti ni skrito. Vsaj
               predstavnike vladnih strank bi spomnil tudi na opozorila, ki prihajajo od naše
               ambasade iz Združenih držav in gredo v smeri resnih opozoril. Jaz mislim, da ste vsaj
               nekateri videli pisma, ki jih na to temo pošilja dr. Rupel predsedniku vlade, da ko
               gre za glasovanje o dodatnem tretjem odstavku tega 1. člena, gre tudi za glasovanje o
               tem, ali Slovenija izpolnjuje kriterije za članstvo v drugem krogu Nata ali ne. Da ne
               bi bilo potem spet rečeno, da smo izpadli zaradi tega, ker so geostrateški razlogi
               vodili nekatere k taki odločitvi. V tem primeru bo to razlog, za katerega bomo sami
               krivi. Hvala.</p>
            </sp>
            <sp xml:id="SDZ2-Izredna-24-1998-09-16.sp27">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Janši. Svoj glas bo obrazložil gospod Potrč, za njim gospa
               Zbačnikova.</p>
            </sp>
            <sp xml:id="SDZ2-Izredna-24-1998-09-16.sp28">

               <speaker>MIRAN POTRČ:</speaker>

               <p>Hvala lepa. Spoštovani gospod predsednik, poslanke in poslanci! Ker druge možnosti
               ni, bom v obliki obrazložitve glasu povedal ne samo svoje stališče, ampak tudi
               stališče mojih poslanskih kolegov do predloga državnega sveta, da se zakon o
               spremembah in dopolnitvah zakona o denacionalizaciji ne potrdi.</p>
               <p>V naši poslanski skupini v celoti soglašamo z argumenti, ki jih je pisno v svojem
               vetu navedel državni svet. Namreč, prvič, najkrajše povedano, da zakon uvaja v zvezi
               z vračanjem premoženja privilegije rimskokatoliški cerkvi, posebej ko gre za vračanje
               premoženja fevdalnega izvora; in drugič, da zakon ne postavlja v enakopraven položaj
               upravičencev do denacionalizacije ter najemnikov oziroma stanovalcev v
               denacionaliziranih stanovanjih. Te ugotovitve so po našem prepričanju točne. V
               združeni listi smo na njih opozarjali večkrat.</p>
               <p>Kar zadeva privilegije rimskokatoliške cerkve, smo celo predlagali referendum, ki je
               bil prav iz tega razloga, da bi lahko bil ta privilegij ohranjen, onemogočen s strani
               odločitve ustavnega sodišča. Predlagali smo v drugi obravnavi zakona, da se sporni
               27.a člen črta, vendar velika večina v državnem zboru takšnega predloga ni sprejela.</p>
               <p>Kar pa zadeva sporni privilegij ali pa neenakopraven položaj, ki ga uživajo
               upravičenci vis a-vis-najemnikov in snovalcev, smo še v tretji obravnavi imeli
               amandma, ki bi zagotovil boljši položaj najemnikov in stanovalcev, pa tudi ta
               odločitev, na žalost, ni bila sprejeta.</p>
               <p>Hkrati pa želimo poudariti, da na žalost po našem prepričanju predlog državnega
               sveta, kakorkoli vsebinsko z njim soglašamo, ne more zadovoljiti cilja, ki ga državni
               svet ima, namreč, da bi se privilegij rimskokatoliški cerkvi ukinil in da bi se
               ukinil tudi privilegij upravičencem. Naše prepričanje je, da je privilegije
               rimskokatoliški cerkvi v dveh odločbah nesporno določilo ustavno sodišče. Mi bi zato
               lahko postavili ustavno sodišče pred dejstvo, da ponovno odloča, samo v primeru, če
               bi v zakonu imeli določbo, ki bi bila jasna v tem smislu, da državni zbor tega
               privilegija ne priznava. Če bi pa samo črtali 27.a člen, bi se pred vsakim upravnim
               organom in pred vsakim sodiščem lahko prizadeti skliceval na odločbo ustavnega
               sodišča in jo uveljavil.</p>
               <p>In drugič. Če ne potrdimo sprememb in dopolnitev zakona, se bomo po vsebini vrnili
               na zakon, ki smo ga v prejšnji skupščini sprejeli koncem leta 1991 na zakon, glede
               katerega združena lista še danes misli, da je bil sprejet, predvsem kot politični
               dokument, da ima mnogo nedorečenih in slabih rešitev, skratka po veliki muki, potem,
               ko smo si 6, 7 let prizadevali, da bi vsaj minimalne spremembe bile sprejete, se bomo
               vrnili na stare, še slabše rešitve. Hkrati to pomeni, da po našem prepričanju zelo
               utemeljena opozorila državnega sveta ne morejo zadostiti ali pa zagotoviti cilja, ki
               si ga je državni svet zastavil, zato bomo glasovali za to, da zakon ostane in proti
               vetu. To pa, naj zaključim, ne pomeni, da smo poslanci združene liste zadovoljni z
               vsebino zakona. Obratno, mislimo, da so spremembe in dopolnitve nezadostne in slabe,
               zato bomo spremljali izvajanje zakona in še naprej poskušali prispevati h klimi v
               državnem zboru in v javnosti, ki bi pripomogla k temu, da bi se na druge načine, o
               katerih že razmišljamo, privilegiji, ki jih ta zakon daje rimskokatoliški cerkvi,
               ukinili. Hvala.</p>
            </sp>
            <sp xml:id="SDZ2-Izredna-24-1998-09-16.sp29">

               <speaker>PREDSEDNIK JANEZ PODOBNIK:</speaker>

               <p>Hvala, gospod Potrč. Glas bo obrazložila kolegica doktor Zbačnikova. Ali gospod
               Rupar želi obrazložiti glas? <stage>(Ga ni.)</stage> Za njim je gospod Demšar. Tudi gospod Rejc je
               zapisan.</p>
            </sp>
            <sp xml:id="SDZ2-Izredna-24-1998-09-16.sp30">

               <speaker>MAJDA ANA KREGELJ-ZBAČNIK:</speaker>

               <p>Še enkrat lep pozdrav. Tudi sama bom podprla veto, vendar ne iz razloga, ki ga je
               navedel doktor Rus, naš akademik, ki je tokrat zlorabil ta državni svet, ampak iz
               razlogov, ki sem jih tudi že navajala ob sprejemanju teh sprememb, da je pač ta
               sprememba protiustavna, protievropska in da je to zelo slaba vstopnica za pogajanje z
               Evropo. Doktor Rusu ne morem zameriti, če sam ne more iz svojega miselnega konteksta,
               vendar naša ustava nam zagotavlja, da smo pravna, demokratična država, da bomo končno
               tudi mi razvili pluralno demokracijo, kjer bomo spoštovali drug drugega, ne glede na
               to, kakšnega prepričanja smo, da spoštujemo osnovne vrednote vsaj osnovnih deset
               naravnih zakonitosti, naravnih zapovedi. Zato prosim, da se tudi tukaj začnemo
               kulturno pogovarjati, da začnemo sprejemati drug drugega in da znamo to, kar je
               najbolje, narediti, da bomo resnično to, kar smo zapisali v naši ustavi, tudi
               uzakonili. Podprla bim ta veto zato, ker je ta sprememba protiustavna in
               protievropska.</p>
            </sp>
            <sp xml:id="SDZ2-Izredna-24-1998-09-16.sp31">

               <speaker>PREDSEDNIK JANEZ PODOBNIK:</speaker>

               <p>Hvala, gospa Zbačnikova. Besedo ima gospod Demšar, za njim gospod Rejc. Kolegice in
               kolege, bi tudi prosil, da ne bi polemizirali s stališčem državnega svetnika.</p>
            </sp>
            <sp xml:id="SDZ2-Izredna-24-1998-09-16.sp32">

               <speaker>VINCENCIJ DEMŠAR:</speaker>

               <p>Lepo pozdravljeni! Moram uvodoma povedati zelo jasno, da bom glasoval za veto.
               Razlogi so pa seveda pri meni čisto drugi, kot smo jih danes tu slišali. Moram reči,
               da na nek način nadaljujemo revolucijo. To, kar se je zgodilo ob koncu vojne, ko je
               revolucija dosegla nek svoj višek v krvavih obračunih, ljudem se je pobralo
               premoženje, sedaj nadaljujemo, da tega premoženja, - nekateri smo bili takrat tudi že
               rojeni - ki je bilo pobrano ljudem, sedaj tega ne bomo vrnili. Torej to, kar je bilo
               rečeno leta 1990, da revolucija še traja, to drži. Na vsak način z zakonodajo, ki smo
               jo takrat v revolucionarnih časih uveljavili, mi vemo, kaj je naredila Nemčija ob
               koncu 2. svetovne vojne, ko je ukinila vse nacistične zakone, mi komunističnih
               zakonov nismo ukinili in na ta način nadaljujemo to pot. Nekaterim je to uspelo, da s
               takimi drobci bodo vsaj nekaj pridobili in kot smo slišali, so zadovoljni, da se je
               vsaj nekaj zgodilo glede lastnine, ki jo poimenujejo <q>"fevdalnega značaja"</q>, kar je za
               moje pojme popoln nesmisel, da smo sedaj po 90. letu iznašli izraz <q>"lastnina
               fevdalnega značaja"</q>. Tega jaz nisem nikoli prej slišal. Nikoli! Ampak po 90 letu pa
               imamo to terminologijo. Verjamem, da se jezik razvija in da je do tega tudi
               prišlo.</p>
               <p>Posebej je zanimivo glede na to, da imamo Slovenci toliko ljudi po svetu in vemo,
               kdaj jih je šlo največ iz Slovenije. Ti ljudje v svetu imajo določen ugled in težo.
               Ampak mi vztrajamo pri našem <q>"zaplankarstvu"</q> pri našem plotu, ne vidimo stvari širše
               in to stvar še vlečemo žal naprej. Če ne bomo uspeli, ko bodo razni sprejemi v Nato
               in v Evropsko unijo in podobno, potem se vprašajmo, kolikšen delež je tudi zahvala
               nam, ki se tu v državnem parlamentu tako obnašamo, da stvari žal tako tečejo. Če bo
               danes sprejet tak zakon, kot je, kolikor jaz poznam stvari, potem se bodo sigurno
               določeni mednarodni mehanizmi vključili in bomo imeli še dodatno s tistimi stvarmi
               opravka, namesto da bi pospešeno delali na tisti zakonodaji, ki jo moramo nujno
               sprejeti. Ukvarjamo se s temi stvarmi, lahko rečem v množini, kar leta in leta,
               namesto, da bi se lotili kardinalnih vprašanj, vprašanj našega podeželja, našega
               kmetijstva in vprašanj pokojninske reforme. Tako se po neumnosti ukvarjamo s tem, kar
               bi moralo biti že davnaj rešeno. V 90 letih so se procedure začele. Zakon je bil
               sprejet. Če bomo tako nadaljevali, res ne bomo daleč prišli. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp33">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Rejc. Za njim dr. Jože Zagožen.</p>
            </sp>
            <sp xml:id="SDZ2-Izredna-24-1998-09-16.sp34">

               <speaker>IZIDOR REJC:</speaker>

               <p>Spoštovani gospod predsednik! Gospe in gospodje. Glasoval bom proti zakonu, ker nosi
               s seboj neverjetno blokado izvajanja zakona o denacionalizaciji, pravni nered. V 1.
               členu, tretji odstavek, pa napravi naše državljane popolnoma neenakopravne, ker
               tisti, ki so po svetu in s katerimi naša država nima meddržavne pogodbe, bodo
               enostavno pridobljeno pravico dobil. Ta tretji odstavek pravi, in to je jasno, da je
               to izjemen udarec vsemu temu, vsej tej zavesti, ki jo imajo do nas in do slovenske
               domovine. Ker so naši državljani jim bomo kar na enkrat v veliki večini vzeli to
               pravico in dali ustavnemu sodišču dobesedno komaj, komaj osnovnošolski pravni
               izdelek. Menim, da vsi elementi, ki so, oziroma vse spremembe, ki so bile, predvsem
               pa tudi možnost obnavljanja postopkov, zavlačevanja, pomenijo, da ta zakon enostavno
               dajemo na polico in menim, da nas bo tudi zaradi tega bolela glava, v vseh mogočih
               soočenjih sedaj pri pridruževanju Evropske skupnosti in tudi pri vseh ostalih naših
               prizadevanjih, da bi postali demokratična dežela in da bi se nekako pokazali kot
               demokracija. Ta sprejem dopolnitev zakona pomeni očitno kršenje ustave in menim, da
               je to tudi dobesedno sramota državnemu zboru. Hvala.</p>
            </sp>
            <sp xml:id="SDZ2-Izredna-24-1998-09-16.sp35">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Rejc. Besedo ima gospod dr. Jože Zagožen. Za njim dr. Franc
               Zagožen.</p>
            </sp>
            <sp xml:id="SDZ2-Izredna-24-1998-09-16.sp36">

               <speaker>DR. JOŽE ZAGOŽEN:</speaker>

               <p>Spoštovani! Kolegice in kolegi! Glasoval bom proti temu zakonu, in to zato, ker
               menim, da je dosedanji zakon v osnovi ustrezen, spremembe in dopolnitve tega zakona
               pa so v mnogočem nepotrebne, nepravične in tudi protiustavne. Po moji sodbi dobre
               rešitve v njem ne odtehtajo slabih in škodljivih določil. Tudi upanja, da bo ustavno
               sodišče odpravilo slabosti, so po moji sodbi negotova in so bolj želje kot pa realne
               možnosti. Predvsem pa apeliram na to, da naj država raje zagotovi hitro in dosledno
               izvrševanje obstoječega zakona. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp37">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima dr. Franc Zagožen.</p>
            </sp>
            <sp xml:id="SDZ2-Izredna-24-1998-09-16.sp38">

               <speaker>DR. FRANC ZAGOŽEN:</speaker>

               <p>Hvala za besedo. Jaz sem govoril tudi z nekaterimi svetniki državnega sveta in ne
               morem mimo tega, so že protestirali celo zaradi pisne obrazložitve, ki je bila
               napisana po tem, po odločitvi državnega sveta. To, kar nam je bilo od gospoda Rusa
               danes predstavljeno, prav gotovo ne podpiše 18 svetnikov, ki so za veto glasovali.
               Ampak, to je problem državnega sveta.</p>
               <p>Dejstvo je, da je tri leta popolna blokada izvajanja zakona o denacionalizaciji in
               da je po sedmih letih denacionalizacija izvedena v 30%, po zakonu bi pa morala biti
               zaključena v dveh letih, torej do konca leta 1993. Nekaj določb je v veljavnem
               zakonu, ki so omogočale žal tako ravnanje, tudi nezakonito, in mislim, da nekatere
               spremembe lahko to blokado odpravijo. Mislim predvsem na 6., 9. člen v zakonu o
               spremembah in dopolnitvah zakona o denacionalizaciji, o katerem bomo ponovno
               glasovali. So tudi nekatera dopolnila, ki jih je zahtevalo v dosedanjih odločbah
               ustavno sodišče. Je pa po mojem mnenju nekaj zelo spornih členov, ali delov
               posameznih členov. Mislim, da v celoti 1. člen, ki po sedmih letih veljavnosti zakona
               ne samo v tretjem odstavku ampak v celoti oži krog upravičencev. Mislim, da je to
               hudo ustavno sporno, so še nekateri drugi taki členi. Jaz samo upam, da je danes
               zadnjikrat, ko državni zbor glasuje o zakonu o denacionalizaciji in da bodo
               najavljene zahteve po presoji zakona na ustavnem sodišču tudi zadnje, da bo končno to
               poglavje zaključeno in se bo denacionalizacija izvedla, če se ni prej v dveh letih,
               vsaj od zdaj naprej v dveh letih. Ostalo je namreč še 70% obveznosti države, ker
               pravi zavezanec je dejansko država. Država je denacionalizirala, država je zavezanec,
               čeprav je v zakonu nekoliko drugače, so zavezanci določeni. Torej, zakon bomo
               podprli, zato da bomo to mučno poglavje čimprej zaključili. Hvala.</p>
            </sp>
            <sp xml:id="SDZ2-Izredna-24-1998-09-16.sp39">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prehajamo na glasovanje. Svoj glas bo pred tem obrazložil še dr.
               Ribičič.</p>
            </sp>
            <sp xml:id="SDZ2-Izredna-24-1998-09-16.sp40">

               <speaker>DR. CIRIL RIBIČIČ:</speaker>

               <p>Spoštovani! Dr. Rus gotovo pričakuje, da bo lahko odgovoril na tudi nekorektno
               polemiziranje z njegovimi stališči, ki je kršitev našega poslovnika.</p>
               <p>Jaz nimam kaj dodati k temu, ker je tukaj narobe svet: tisti, ki podpiramo
               obrazložitve državnega sveta, glasujemo proti vetu, in obratno, tisti, ki ne
               podpirate teh obrazložitev, glasujete za veto in proti zakonu. Nimam kaj dodati k
               temu, kar je kolega Potrč korektno obrazložil, kakšen je razlog za takšno glasovanje.
               Dodal bi pa nekaj, kar je pomembno s poslovniškega vidika.</p>
               <p>Vi ste sami opazili, da se tukaj obrazložitev glasu zlorablja za to, da se poskuša
               nadomeščati razprava. Gotovo bi bilo smiselno, da veto državnega sveta obravnavamo na
               drugačen način: da ga obravnavamo kot resno zadevo, da govorimo o argumentih za in
               proti. Vesel sem, da je v zasnovi novega poslovnika, ob podpori vseh poslanskih
               skupin, tudi predvideno tako, da bomo v prihodnje lahko resno obravnavali po sprejemu
               teh sprememb vsak veto državnega sveta z vsebinskega vidika. ...<stage>(glas iz dvorane)</stage>...
               Jaz obrazlagam svoj glas. Ne vem, koliko poznate to zgodovino, ampak obrazložitev
               glasu ob vetu sem imel prvi, in od takrat naprej se uporablja.</p>
               <p>V tej obrazložitvi glasu bom povedal še en stavek. Po mojem mnenju, čeprav sem to že
               ob drugih vetih povedal, bi bilo zelo smiselno, da se državni zbor ne postavlja v
               situacijo, ko lahko podpre ali zavrne zakon. Ampak bi si moral odpreti možnost, da
               ima ob vetu državnega sveta tudi možnost spremeniti zakon. Jaz vem, da je to
               manjšinsko prepričanje v tem državnem zboru, upam pa, da bo postalo vsaj postopoma,
               če ne v tem mandatu, pa v kakšnem naslednjem, večinsko, da v takih situacijah, kot
               smo ta trenutek, ne bomo samo razpravljali, kdo je za in kdo je proti, ampak bomo
               imeli možnost poiskati boljšo rešitev. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp41">

               <speaker>PREDSEDNIK JANEZ PODOBNIK:</speaker>

               <p>Hvala lepa. Če sem zelo dobronameren, potem bi lahko samo ugotovil, da je tudi
               spoštovani kolega, dr. Ribičič, nekoliko izkoristil obrazložitev glasu, ko je pač
               povedal nekatere vsebinske in poslovniške dileme sploh glede načina, kako državni
               zbor odloča o vetu državnega sveta. Ampak to je izziv tudi za komisijo za poslovnik,
               ki jo uspešno vodi.</p>
               <p>Gospod Mozetič bo obrazložil svoj glas.</p>
            </sp>
            <sp xml:id="SDZ2-Izredna-24-1998-09-16.sp42">

               <speaker>MIROSLAV MOZETIČ:</speaker>

               <p>Hvala lepa. Moje mnenje je sicer, da bi bilo boljše, da bi samo glasovali, da tudi
               glasu ne bi obrazlagali, ampak to je izven tega. Obrazložil bom svoj glas samo zaradi
               tega, ker se bojim, da bodo spoštovane novinarke in novinarji jutri pisali, da sem
               glasoval za veto in glasoval proti zakonu.</p>
               <p>Mi ne glasujemo o vetu, veto ni naš problem, zato ker je bil pač vložen veto iz
               razlogov, kakršne so navedli. Glasujemo ponovno o zakonu, ponovno glasujemo o zakonu.
               In v tem ponovljenem glasovanju bom glasoval točno tako kot prvič, proti zakonu.
               Razlog je zelo enostaven in tudi problematika je v splošnem pomenu zelo enostavna, ne
               v podrobnostih - podrobnosti so zmeraj problem. Tisto, kar je bilo pač
               nacionalizirano, razlaščeno, tako ali drugače pobrano ljudem, kar je bila njihova
               lastnina, je bilo s tem zakonom politična odločitev - jasno, saj mora biti politična
               odločitev ko smo se odločili, da bomo imeli državo, ki bo temeljila na pravu, kot
               pravna država, na spoštovanju človekovih pravic, je bil nujna posledica sprejem
               takega zakona, ki odpravlja vse tiste zakone, ki so bili eklatantno proti spoštovanju
               človekovih pravic, ki so eno od temeljnih človekovih pravic kršili, lastnino. To je
               bil ta zakon, pustimo zdaj podrobnosti, ampak to je zakon in to je bil prvi zakon in
               ne poznejše spremembe.</p>
               <p>Zato je jasno, da bom tudi pri ponovljenem glasovanju glasoval proti. Nikakor se pa
               ne strinjam s stališči, ki jih je predstavil tukaj državni svetnik.</p>
            </sp>
            <sp xml:id="SDZ2-Izredna-24-1998-09-16.sp43">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil gospod Sovič.</p>
            </sp>
            <sp xml:id="SDZ2-Izredna-24-1998-09-16.sp44">

               <speaker>BORIS SOVIČ:</speaker>

               <p>Cenjene dame, spoštovani! Že večkrat smo se v tem državnem zboru pogovarjali o tem
               zakonu in problematiki, ki jo ta zakon obravnava. Jaz vedno bolj prihajam do
               spoznanja, da bi morali tisti, ki so takrat snovali zakon o denacionalizaciji,
               priznati, da so napisali slab zakon, zakon, ki je povzročil mnoge nove krivice. Ni
               sporno, in to sem tudi večkrat povedal, da je bila storjena očitno krivica, ko je
               bila denacionalizacija izvedena, mnogi ljudje so bili zaradi tega prizadeti. Ampak
               nesporno pa tudi je, da zaradi slabe zakonodaje, zaradi takratnih političnih razmer,
               ki so v Sloveniji v začetku 90. let vladale, so bili sprejeti zakoni, ki so ustvarili
               množico mnogih krivic. Če je prvi zakon o denacionalizaciji prizadel prejšnje
               generacije, je ta zakon o denacionalizaciji prizadel sedanje generacije. Mnogi čutijo
               te krivice in število teh, ki so zaradi tega prizadeti, gre v deset tisoče. Mi smo
               zato že večkrat predlagali, da bi te stvari poskušali omiliti. Ta zakon, ki je pred
               nami, vsaj v enem majhnem delčku poskuša razrešiti problem najemnikov stanovanj, ki
               so predmet denacionalizacijskih postopkov. In to je bil razlog, da smo se odločili,
               da ta zakon v tem delu podpremo.</p>
               <p>Kar se pa položaja Cerkve tiče, pa je treba zelo korektno povedati, da sam zakon,
               ali ga sprejmemo ali ga zavrnemo, ne spremeni dejstva, da je ustavno sodišče s
               svojimi odločitvami, s svojimi odločbami že definiralo položaj Cerkve. Torej ni
               korektno trditi, da s tem ko danes zavračamo ali sprejemamo veto, ko zavračamo ali
               sprejemamo zakon, s tem vplivamo tudi na položaj Cerkve na tak ali drugačen način, da
               jo postavljamo v ugodnejši ali manj ugoden položaj. To je ustavno sodišče s svojo
               odločitvijo že definiralo in zato nima smisla, da danes obremenjujemo našo odločitev
               s tem.</p>
               <p>Drugo je, kaj si ob tem mislimo. Drugo je, ali se strinjamo s tem, da nekdo ima nek
               specifičen položaj, ampak to je predmet neke druge razprave. Torej ta zakon
               pravzaprav poskuša reševati vsaj en del problema, ki je nastal zaradi slabe
               zakonodaje, zaradi krivične zakonodaje, zaradi tega ker so bili takrat bolj v
               ospredju politični interesi, morda plačevanje kakšnih uslug tujini, kot pa skrb za
               to, da bi v Sloveniji uredili razmere. Zato ne verjamem, da bi sprejetje tega zakona
               lahko spremenilo naše <q>"šanse"</q>, kar se vkjučevanja v Nato tiče. Pred časom sem se
               pogovarjal z enim od kongresnikov v Združenih državah Amerike, ki je izrazil
               nezadovoljstvo s tem, da se kongresniki morajo vključevati v reševanje teh stvari, ki
               jih doma ne znamo sami narediti. Tudi to na nek način kaže na zrelost neke
               demokracije, ali je v stanju sama svoje probleme reševati ali ne.</p>
               <p>In čisto na koncu. Na začetku je bilo v okviru nekih protestov k uvodni obrazložitvi
               pravzprav rečeno, da je obrazložitev na nek način odraz nekih drugačnih časov. Rad bi
               rekel, da mislim, da je reakcija, ki smo ji bili priča, bila odraz takšnih časov. V
               demokraciji, in predpostavljam, da se vsi strinjamo, da jo imamo, je pač vrednota ta,
               da lahko vsak pove svoje mnenje. In doktor Rus ga je povedal, povedal je stališče
               državnega sveta, povedal je, kakšna...<stage>(Ugovarjanje iz klopi.)</stage> ... Gospod Peterle,
               lepo vas prosim, pomirite se in se ne vznemirjajte. Vi ste imeli priložnost, da
               poveste, zdaj pa imam priložnost jaz in če ste demokrat, boste pač tolerirali, da
               ljudje povedo svoje mnenje in jih ne prekinjali. Jaz sem spoštoval vaše mnenje, vi
               pa, lepo vas prosim, spoštujte moje mnenje. In kar hočem povedati, je to, da je
               gospod Rus svoje mnenje povedal in mislim, da je treba to tolerirati in na kulturen
               način seveda, kot bi tudi vi lahko, pač povedati, če so drugačni argumenti. Mislim,
               da si vsaj to v demokratični družbi priznajmo, rekel bi, znižajmo pritisk, skrajšajmo
               cevi, pa bo tudi razprava lažja. Gospod Peterle bo gotovo razumel poanto, vsaj upam.</p>
               <p>Torej na koncu hočem povedati, da je smiselno danes ta zakon podpreti ravno zato,
               ker za nekaj 10 tisoč ljudi v Sloveniji spremenimo njihov položaj na boljše.
               Spremenimo v toliko, da jih postavimo v situacijo, da bodo lahko na nek način tudi
               njihova stališča upoštevana, njihova vlaganja, njihove skrbi, njihove stiske. S tem
               pa ne spreminjamo dejstva, in tega se tudi jaz zavedam in tudi na mene so se obračali
               mnogi, tudi denacionalizacijski upravičenci, da že ves čas smo tudi
               denacionalizacijske upravičence postavljali v relativno težak položaj. Samo to ni
               krivda tega državnega zbora. To je krivda tistih gospa in gospodov, ki so takrat, v
               začetku 90-ih let sprejemali zakon, slab zakon. Zakon, ki je naredil mnoge krivice.
               Zato bom glasoval tako, kot sem tudi že povedal. Hvala.</p>
            </sp>
            <sp xml:id="SDZ2-Izredna-24-1998-09-16.sp45">

               <speaker>PREDSEDNIK JANEZ PODOBNIK:</speaker>

               <p>Prehajamo na odločanje. Po poslovniku ni možno, da bi dal besedo državnemu svetniku,
               gospodu Rusu. Torej prehajamo na glasovanje. Ob tem vas želim opozoriti, da mora pri
               ponovnem odločanju za sprejem navedenega zakona glasovati večina poslancev državnega
               zbora, to je 46 ali več. Ugotavljamo prisotnost! <stage>(78 prisotnih.)</stage></p>
               <p>Kdo je za zakon? <stage>(54 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je zakon sprejet.</p>
               <p>S tem tudi zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA - OBRAVNAVA UKREPOV ZA ODPRAVO ZAMUDE PRI
                  POPOTRESNI OBNOVI OBJEKTOV IN PRI SPODBUJANJU RAZVOJA V POSOČJU,</title> kot točka A,
               in točka B, predlog zakona o spremembah in dopolnitvah zakona o popotresni obnovi in
               spodbujanju razvoja v Posočju, hitri postopek. Predlagam, da se najprej lotimo točke
               2.a, kot smo jo delovno imenovali. Torej obravnava ukrepov za odpravo zamude pri
               popotresni obnovi objektov in pri spodbujanju razvoja v Posočju. To gradivo je v
               obravnavo zboru predložila skupina 25 poslancev državnega zbora. V imenu
               predlagateljev bo to gradivo predstavil gospod Lojze Peterle.</p>
            </sp>
            <sp xml:id="SDZ2-Izredna-24-1998-09-16.sp46">

               <speaker>ALOJZ PETERLE:</speaker>

               <p>Hvala lepa za besedo, gospod predsednik. Spoštovane poslanke in poslanci. Še enkrat
               lep pozdrav vsem, pozdrav tudi tistim, ki jim ni vseeno, kako se bomo danes odločali
               oziroma jih naše odločitve zadevajo.</p>
               <p>Jaz bi veliko raje videl, da bi se na našem prvem srečanju po poletnem odmoru
               pogovarjali v tretji obravnavi o zaščitni zakonodaji pred uveljavitvijo Evropskega
               sporazuma. Ali bi vsaj v prvem branju obravnavali predlog proračuna za leto 1999. Mi
               nimamo seveda ne enega ne drugega, ne enega ne drugega še nekaj časa ne bo, ker vlada
               tega ni sposobna pripraviti, imamo pa zaradi neučinkovitega pristopa vlade k
               popotresni obnovi in zaradi nepopravljive zamude pri tej obnovi pred sabo točko
               dnevnega reda, ki ima naslov <q>"Ukrepi za odpravo zamude pri popotresni obnovi objektov
               in pri vspodbujanju razvoja v Posočju"</q>. Ko govorim v imenu 25 podpisnikov, 25 poslank
               in poslancev iz strank krščanskih demokratov in socialdemokratov, moram najprej
               povedati, zakaj in kako smo se odločili, da predlagamo to izredno sejo.</p>
               <p>12. aprila je bil v Posočju potres, ne prvič, pred dobrimi 20 leti se je ta nesreča
               tam že zgodila, zato imamo tudi nekatere izkušnje, ki bi jih lahko močno vgradili ali
               pa močneje vgradili v pristop k popotresni obnovi. Gre za naravno nesrečo, ki je
               vedno nekakšen lakmusov papir, je nekakšna preizkusna vaja za sposobnost vlade, ki se
               mora v takih primerih izkazati, kolikor se da. Naš poslanec, gospod Ivan Božič,
               tolminski župan, ki izhaja iz tega območja, je prvi pohitel s predlogom zakona, ki
               naj bi reševal nastalo situacijo. Kasneje je to umaknil z namenom, da bi vlada
               čimbolj celovito oziroma, tako je zagotavljala, lahko uveljavila svoj predlog,
               posebej seveda tudi zato, ker je vlada tista, ki mora operativno skrbeti za to
               zadevo. Potem so sledile številne komisije, obiski, fotografiranje itn. Ljudje so
               bili deležni strokovnih in političnih in drugačnih obiskov. Mi smo kot poslanska
               skupina nekaj mesecev seveda čakali na to, do česa bodo prišle komisije, do česa bo
               prišla vlada, in tiste čase, ko smo bili prepričani, da ni mogoče zahtevati
               nemogočega, nismo teh vprašanj postavljali. Ko pa smo dobivali vse več signalov s
               strani ljudi tamkajšnjih in tudi našega poslanca Božiča, da se stvari ne dogajajo,
               kot bi bilo treba oziroma kot bi bilo že mogoče z ozirom na ugotovljeno stanje in na
               dogovorjeni pristop k reševanju te težave, smo šli sami pogledat, poslanci in tudi
               člani izvršilnega odbora naše stranke, kako zadeve zgledajo na terenu. Zato ne
               govorimo na pamet, ampak govorimo o tem, kar smo videli in slišali, kar so nam
               povedali tamkajšnji ljudje na potresnem območju. To se je dogajalo proti koncu julija
               in takrat smo šli pogledat, kako je z rezultati, srečali pa seveda nismo rezultatov,
               nobena hiša ni bila takrat niti začeta še, kar se rekonstrukcije tiče, in srečali smo
               upravičeno nezadovoljstvo in številna vprašanja ljudi zaradi počasnosti prenove,
               zaradi birokratskega pristopa, ki je iz prizadetih naredila statiste, ki so samo
               nemočno že mesece čakali na to, kaj bo in kdaj bo država ukrenila.</p>
               <p>Mislim, da je eno od bistvenih nesrečnih in nevspodbudnih dejstev ravno to, da je
               bila preprečena samoiniciativa ljudi, se pravi samopomoč, kajti ti ljudje so delavni,
               so iznajdljivi, so tudi vzajemni, so solidarni, če je treba - to so že večkrat
               pokazali - to pot pa so lahko samo gledali oziroma čakali, kdaj bo država kaj začela.
               In čakali so najlepše, vremensko ugodne mesece, ko bi lahko gradbena operativa delala
               že povsem drugače, kot je, kajti osnovna dejstva so bila znana, ocene so bile
               narejene, pa to ni bilo mogoče. Prišlo je celo do tako nesrečnih vtisov pri
               nekaterih, namreč govorilo se je že, da ljudje v Posočju sami nočejo poprijeti za
               orodje in storiti tega, kar bi se dalo storiti, in zaradi tega so bili seveda
               upravičeno prizadeti. In prišlo je v teh krajih do vprašanja zaupanja. Namreč, ljudje
               so čutili, da jim država ne zaupa. Tako smo jih mi razumeli, take so bile izjave. In
               seveda, ker država ne zaupa ljudem, tudi ljudje državi ne zaupajo. To mislim, da se
               je zgodilo v Posočju. Mi smo prepričani, da so ljudje upravičeno opozarjali na
               zamudo, na bližajočo se zimo in seveda na bližajoči se konec gradbene sezone, ki se v
               teh krajih lahko konča hitreje kot kje drugje v Sloveniji. In dež, ki se je začel,
               govori v tej smeri.</p>
               <p>Ljudje so opozarjali še na nekaj, na socialno stanje ljudi oziroma na njihove
               finančne sposobnosti, glede na to, da je precej ostarelih ljudi, precej finančno
               šibkih ljudi, ki ne bi mogli biti glede na pogoje, ki jih je država ponudila, bi
               rekel, dovolj sposobni kreditojemalci. Torej, pojavilo se je preveč države, premalo
               zaupanja v ljudi in tako v času, ko smo bili mi tam ni bilo od obnove še nič, ne hiš,
               ne gospodarskih poslopij. Ljudje so nas opozarjali, koliko bi lahko storili sami ob
               minimalnem strokovnem svetovanju države. Nihče ni rekel, ne maramo države, ampak so
               rekli, omeji naj se država na tisto nujno, naj nam svetuje, ampak tisto, kar je treba
               podreti, za to mi ne potrebujemo podjetij, ki bodo šla po državni plati, tudi sami
               znamo kaj narediti. Naj nam inženirji, tehniki svetujejo, naj tudi nadzorujejo, vse
               to je sprejemljivo, vendar naj nam dajo možnost, da bomo začeli. Posebej so
               opozarjali tudi na vprašanje gospodarskih poslopij, in kot poslušamo te dni, je pač
               prišlo do nekih odločitev oziroma do dogovarjanj, kako naj se vprašanje živine
               rešuje. To bi bilo lahko že zdavnaj rešeno, v nekaterih primerih z minimalnimi
               popravili oziroma s čisto samoiniciativo. Lahko pa seveda tudi z državno pomočjo,
               zakaj ne.</p>
               <p>Ko smo mi to stanje videli, smo se odločili, da pač predlagamo izredno sejo, 25
               poslancev dveh strank je to podpisalo, in kot sem rekel, ne na pamet ampak zaradi
               stanja, ki smo ga srečali. Jaz obžalujem, da na sestanku pri predsedniku državnega
               zbora ni bilo soglasja, ampak je bilo več počitniške volje. Namreč mislim, da ob taki
               situaciji ne more biti prva misel na dopust, ampak misel na delo, misel na pomoč. In
               ni bilo sprejeto, da bi že ob koncu julija to sejo lahko opravili. Nam ne gre za
               veliko govorjenja, nam gre za to, da bi zadeve čimprej uredili in da bi ljudje to
               pomoč čimprej čutili v čim večji meri. Jaz sem pisal tudi posebno pismo ministru
               Gantarju, v katerem sem ga opozoril na to, bi rekel, izločenost ljudi, na pomanjkanje
               možnosti, da bi sami kaj naredili, na socialno stanje. In z ministrom sva imela,
               mislim da konstruktiven pogovor o tej zadevi. Mi smo kot predlagatelji te izredne
               seje veseli, da je vendar prišlo ob koncu julija ali v začetku avgusta do določenih
               sprememb. Torej vlada je začela pripravljati spremembo zakona o popotresni obnovi,
               ministrstvo je nekatera navodila spremenilo in od takrat - ampak jaz bom rekel, zakaj
               šele na pritisk - je prišlo do takega tolmačenja zakona in do takih navodil, da so
               ljudje lahko začeli manjša popravila opravljati sami oziroma ob nadzoru države.
               Mislimo, da je ta zamuda preprosto neodgovorna in neopravičljiva. Torej, mesec in pol
               kasneje ugotavljamo rahel napredek, zato tudi nekateri predlogi sklepov nimajo več
               take veljave, kot so jo imeli takrat, je pa seveda še vedno treba o tem odločati,
               spremeniti zakon in spremeniti še kaj.</p>
               <p>Mi torej imamo sedaj situacijo, ko imamo pred seboj skromen začetek dejanske obnove,
               ko nimamo nobenih zagotovil, da je mogoče realizirati program, o katerem govori
               ministrstvo oziroma minister. Jasno je, da ob tej majhni izboljšavi - želimo pač
               gledati realno - zamuda ni bila odpravljena in tudi ne more biti odpravljena. Lahko
               pa vplivamo na to, da se njene posledice čimbolj omejijo. Vidimo pa, seveda, zdajle
               pred zimo, tako za ljudi kot za živino, še vedno precej odprtih vprašanj.</p>
               <p>Torej, naš namen, namen predlagateljev je prispevati, kolikor je mogoče in kar se da
               hitro je mogoče, k temu, da se bo obnova pospešila, da bo vsak naredil tisto, kar
               lahko oziroma mora narediti, da bodo ljudje s svojo samoiniciativo bolj vključeni, da
               bo do njih več zaupanja. Kot sem že dejal, ljudje ne nasprotujejo strokovnemu
               svetovanju, strokovnim navodilom, ne želijo pa države tam, kjer je ni treba oziroma
               ne želijo je preveč.</p>
               <p>Rad bi omenil še tole. Vlada oziroma ministrstvo se je borilo - kako bi rekel -
               manihejsko na nek način, s tisto značilno propagando, ki nasprotuje ponavadi nekemu
               predlogu. S strani ministrstva smo poslušali tako obrambo: Tam so neki ljudje, ki
               hočejo takoj, hitro, površno, mi smo pa za temeljito, počasno in strokovno obnovo.
               Torej, ta dilema je podobna tej, o kateri je govoril prej državni svetnik - nam teh
               namenov ni treba pripisovati. Mi smo želeli, da se v mejah možnega opravi tisto, kar
               je možno. Prepričani smo, da bi se dalo veliko več narediti že, če bi bila navodila
               drugačna, že če bi od junija naprej veljalo to, kar je dal minister ven oziroma
               njegovi ljudje v začetku avgusta. Na te stvari opozarjamo. Ne zahtevamo nemogočega,
               ne pričakujemo nestrokovnih postopkov, tudi ljudje ne, ampak pravimo: državi, kar ji
               gre in kolikor ji gre, ljudem iniciativo, ljudem zaupanje, strokovno, kar se da,
               počasi tam, kjer je treba, hitro tam, kjer se da. To je naš pogled na to.</p>
               <p>Jaz ne bom razpredal o teh zadevah naprej, ker smo rekli, da bomo omejili naš govor
               na bistveno, in ne želimo izkoriščati te točke dnevnega reda za dodatne zadeve,
               čeprav bi se dalo na široko govoriti, kako je ta problem samo en del tega, en del
               nesposobnosti slovenske vlade.</p>
               <p>O konkretnih ukrepih bo govoril posoški poslanec, gospod Ivan Božič, kasneje, jaz pa
               zdaj s tem nastopom končam, s tem, da pričakujem, da bomo v tej razpravi res stvarni,
               korektni in konkretni, da bomo prišli do tistih ukrepov, s katerimi lahko pomagamo
               ljudem hitreje kot doslej.</p>
               <p>Samo še beseda o tako imenovani <q>"posočnini"</q>. Torej, ta <q>"posočnina"</q> je povzročila
               poskočnino marsikoga med nami. Zato, ker mislim, da je bil to ukrep, ki je -
               kakršnega takrat, ko smo zakon sprejemali, ki ni govoril direktno o takem načinu
               zbiranja sredstev - upravičeno vzbudil številna vprašanja med ljudmi, tudi vprašanje,
               kako se koristijo oziroma izkoriščajo čez leto obvezne rezerve. Kajti, kdor sklepa,
               da je ta država oziroma ta vlada ravnala tako, da že aprila ni imela obveznih rezerv
               za take primere, kot je ta, ta je seveda upravičen, da misli tako in se sprašuje, kam
               bo šla ta <q>"posočnina"</q>, ki se je ne da uporabiti za celovito izvedbo programa in bo
               očitno krpala druge potrebe državnega proračuna. Torej mi mislimo, da je šlo tukaj za
               ponesrečeno potezo, ki na nek način daje nekaj, ampak ne daje na način, kot bi bilo
               to najbolj prav.</p>
               <p>Torej, mi smo za to, da se uporabi čim več sredstev čimprej, da bo popotresna obnova
               čim bolj učinkovita. Vendar svetujemo vladi, da malo bolj premisli take zadeve in je
               pozorna na vidike, ki jih ob tej priložnosti sploh ni upoštevala, posebej na tiste,
               ki so v posebno težkem položaju ali ki so se pred vlado samo odzvali na potrebe po
               solidarnosti. Lepa hvala.</p>
            </sp>
            <sp xml:id="SDZ2-Izredna-24-1998-09-16.sp47">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Peterletu, ki je nastopil v imenu predlagateljev te točke dnevnega
               reda.</p>
               <p>Gradivo je obravnaval tudi odbor za infrastrukturo in okolje kot matično delovno
               telo in dajem besedo njegovemu predsedniku, gospodu Presečniku.</p>
            </sp>
            <sp xml:id="SDZ2-Izredna-24-1998-09-16.sp48">

               <speaker>JAKOB PRESEČNIK:</speaker>

               <p>Gospod predsednik, kolegice in kolegi! Odbor za infrastrukturo in okolje je
               obravnavano pobudo obravnaval na 29. seji včeraj, to je 15.9.1998, torej obravnaval
               je ukrepe za odpravo zamude pri popotresni obnovi objektov in pri spodbujanju razvoja
               v Posočju. Pri tem je že sam predlagatelj pobude za sklic izredne seje, so sami
               predlagatelji torej ugotovili, da so podali zahtevo v mesecu juliju 1998 in da do
               sklica 24. izredne seje predlogi sklepov, ki so bili navedeni v tej pobudi, torej
               predlogi teh sklepov v tem trenutku seveda niso več popolnoma aktualni in da jih je
               možno realizirati in obravnavati v okviru predlaganih sprememb zakona o popotresni
               obnovi objektov in spodbujanju razvoja v Posočju.</p>
               <p>Gradivo oziroma poročilo o tej seji smo dobili na klop. Jaz bi se opravičil, glede
               na to, da je na drugi strani v predzadnjem odstavku napačno navedeno ime oziroma
               priimek predstavnika občine Bovec, za kar se mu opravičujem in bomo to s popravljenim
               poročilom tudi storili. Tam ni pravilno napisano. Torej, napisano je gospod Grimšek,
               pravilno je gospod Grmovšek. Za to se opravičujem.</p>
               <p>Poudariti pa mislim še, da se je odbor s problematiko popotresne obnove Posočja do
               današnjega dne srečal že večkrat. In sicer prvič na 22. seji dne 17.4., ko so se
               člani odbora seznanili z ukrepi uprave Republike Slovenije za zaščito in reševanje
               ter sprejeli štiri sklepe. Ker so kratki, jih bom tudi prebral.</p>
               <p>1. Odbor za infrastrukturo in okolje ocenjuje, da je pomoč pri odpravljanju posledic
               potresa, tako na državni kot na lokalni ravni, pravočasna in organizirana ter daje
               priznanje vsem tistim, ki so in še pomagajo, da pomoč tako poteka.</p>
               <p>2. Odbor pričakuje, da bo vlada Republike Slovenije z nadaljnjimi ukrepi in
               predlogom intervencijske zakonodaje storila vse potrebno, da bo sanacija prizadetega
               območja čimprej realizirana, ter zagotovila ustrezno tehnično in strokovno pomoč
               prizadetim krajem oziroma občinam.</p>
               <p>3. Odbor za infrastrukturo in okolje podpira predlog, da se sanacijski program
               pripravi tako, da bo vseboval tudi razvojno komponento prizadetega območja.</p>
               <p>4. Odbor pričakuje od vlade, da bo upravi Republike Slovenije za geofiziko
               zagotovila potrebna sredstva za posodobitev seizmološke opreme in mreže popotresnih
               opazovalnic.</p>
               <p>Nadalje se je odbor srečal s to problematiko na 26. seji dne 2.7., kjer smo se člani
               odbora seznanili s poročilom uprave za zaščito in reševanje ter sprejeli takrat dva
               kratka sklepa:</p>
               <p>1. Odbor sprejema poročilo.</p>
               <p>2. Odbor pričakuje v doglednem času še poročilo o izvajanju zakona o popotresni
               obnovi.</p>
               <p>Nadalje se je odbor sestal na 4. izredni seji 24. in 27. julija ter na 28. seji dne
               29. julija, kjer smo sprejeli naslednja dva sklepa:</p>
               <p>1. Odbor državnega zbora za infrastrukturo in okolje predlaga vladi Republike
               Slovenije, da z ustreznimi ukrepi v okviru zakona o popotresni obnovi in spodbujanju
               razvoja v Posočju omogoči takojšen pričetek manjših sanacij in vseh sanacij elementov
               prizadetega objekta, ki služijo njegovemu zavarovanju, na način, ki bo hkrati
               zagotavljal smotrno in namensko rabo sredstev državne pomoči kot pri ostali
               popotresni obnovi.</p>
               <p>2. Odbor pričakuje od vlade Republike Slovenije v mesecu septembru 1998 celovito
               analizo izvajanja sanacijskih del na prizadetem območju, tako po operativni kot tudi
               po finančni plati.</p>
               <p>Torej ob obravnavi popotresne problematike v Posočju so bili člani odbora seznanjeni
               tudi z dodatnimi gradivi, s katerimi razpolaga državni zbor. Ravno tako pa so se
               udeležili tudi ogleda na terenu, in sicer 19.4., 27.7. in 1.9., ko so obiskali
               tehnično pisarno v Kobaridu in Bovcu in pregledali tudi operativni potek sanacije.</p>
               <p>To bi bilo v glavnem poročilo in pa dosedanje aktivnosti v zvezi s tem problemom.
               Hvala.</p>
            </sp>
            <sp xml:id="SDZ2-Izredna-24-1998-09-16.sp49">

               <speaker>PREDSEDNIK JANEZ PODOBNIK:</speaker>

               <p>Hvala gospodu Presečniku. Želi besedo predstavnik sekretariata? <stage>(Ne želi.)</stage> Želi
               besedo predstavnik vlade? Besedo ima minister za okolje in prostor, dr. Pavle
               Gantar.</p>
            </sp>
            <sp xml:id="SDZ2-Izredna-24-1998-09-16.sp50">

               <speaker>DR. PAVEL GANTAR:</speaker>

               <p>Spoštovani gospod predsednik, spoštovane poslanke in poslanci! Eden od glavnih
               očitkov, ki je tudi formalno povod za današnjo izredno sejo, je ta, da se prenova
               odvija prepočasi, celo katastrofalno počasi, obenem pa ne manjka tudi različnih
               kvalifikacij na račun sposobnosti in mojega dela ter dela mojih sodelavcev in državne
               tehnične pisarne. Vsi, predvsem pa tisti, ki so prizadeti v potresu, predvsem pa
               seveda tudi jaz sam, bi si želeli, da bi potresna obnova potekala hitreje, čim
               hitreje in omogočila normalno in običajno življenje v Posočju. Vendar - to moram
               posebej poudariti - da na račun tega cilja ne smemo žrtvovati drugih pomembnih
               ciljev, ki smo si jih zastavili v popotresni obnovi in v samem zakonu. Naj navedem
               samo nekatere, od katerih ne morem odstopiti in za katere vsaj jaz zastavljam svoje
               ime in svoj položaj. To so: Zagotoviti kvalitetno in potresno varno prenovo objektov
               tako, da bo ob morebitnih novih potresnih sunkih, za katere upamo, da se ne bodo
               ponovili, dejstvo pa je, da gre za seizmično občutljivo območje, da bi ti objekti kar
               najbolje prestali obremenitve in da bi bila škoda nikakršna ali pa seveda čim manjša.
               Da takšna obnova ne prenese hitrih improvizacij in krpanja objektov, temveč temeljito
               preverbo objektov in njihovo statično sanacijo, kjer je potrebna. Zato smo seveda
               ustanovili državno tehnično pisarno, zagotovili velik delež nepovratnih sredstev, ki
               jih s spremembami zakona, o katerem bomo govorili verjetno jutri, še povečujemo, in
               zagotovili strokovno pomoč, ne samo za projektante, temveč tudi za izvajalce, za
               gradbeno operativo, ki dela na gradnji objektov.</p>
               <p>Eno od pomembnih izhodišč in ciljev prenove je tudi povezovanje in nadgrajevanje
               potresne obnove objektov z razvojno pomočjo. Predvsem v hribovitih predelih in vaseh,
               ki so sicer že tako in tako bile pod udarom depopulacije in staranja prebivalcev, je
               popotresna obnova gospodarskih objektov večkrat postavljena pod vprašaj, če ni obenem
               zagotovljena tudi perspektiva obstoja in gospodarjenja na teh območjih. Tu hitrih in
               površnih odločitev ne more biti, seveda pa tudi ne nepotrebnega odlašanja. Seveda se
               je lahko strinjati z ugotovitvami predgovornika, hitro tam, kjer je treba, hitro in
               preudarno in počasi tam, kjer je potrebno preudarno in počasi. Ampak lahko gremo od
               primera do primera in ugotovili bomo, kje smo šli preudarno in počasi in kje smo šli
               hitro, ker smo lahko šli hitro. To je stvar, kot je že rekel eden izmed sociologov,
               ki je danes že nastopil, empirične presoje.</p>
               <p>Ker gre za velik delež javnih sredstev na osnovi posebnega prispevka ali davka, o
               katerem je bilo izrečnih veliko besed, verjetno bomo o tem posebej še jutri govorili,
               je seveda potrebno zagotoviti transparentnost rabe teh sredstev vsaj s treh vidikov.
               Z vidika namenskosti, to je torej, da so sredstva porabljena samo za namene, ki so
               določeni z zakonom. Z vidika smotrnosti, da je raba sredstev upravičena v vsebinskem
               smislu, recimo, čeprav je bilo v skladu z namenom, pa ne bi bilo smotrno izvajati
               recimo drage obnove na objektu, v katerem ne bi nihče stanoval ali recimo v hlevu, v
               katerem že danes ali pa v prihodnosti ne bo živine. In seveda z vidika racionalnosti,
               to je kar najmanjše porabe sredstev za realizacijo projekta, prenove. To vprašanje se
               veže na kvaliteto projektov in organizacijo gradbenega dela. Tem ciljem moramo dodati
               tudi cilj družbene pravičnosti, torej, da morajo za približno enako škodo ljudje s
               približno enakim statusom dobiti približno enak delež nepovratne pomoči. Naslednji
               vidik, ki bi ga rad posebej izpostavil, ko govorimo o hitrosti ali počasnosti obnove,
               je to, da se popotresna obnova izvaja v popolnoma drugačnih gospodarskih, političnih
               in pravnih okvirih, kot je bila tista v letu 1976. Nekaj objav v tedenskih medijih in
               pismih bralcev in tudi nekateri moji osebni pogovori z organizatorji tedanje prenove,
               ki jim jaz dajem priznanje za delo, ki so ga opravili, razločno kažejo na razlike in
               na dejstvo, da načina prenove iz leta 1976 ni mogoče ponoviti. Eno od takih pisem, ki
               je bilo objavljeno v zadnjih dneh, entuziastično opisuje delo inženirskih enot
               Jugoslovanske ljudske armade, prispevek, v materialu, hišah, ki so prihajale iz
               različnih krajev Jugoslavije. Naj citiram del tega pisma: <q>"Leta 1976 in 1977 je 136
               delovnih kolektivov iz vse Slovenije poslalo na delo v Posočje 2 tisoč 650
               kvalificiranih delavcev, zbranih v strokovnih ekipah, ki so delali 10 in več dni
               brezplačno. Prav tako so iz vse Slovenije prihajale na delo ob sobotah frontne
               brigade, ki jih je organizirala SZDL"</q>. Ob vsem priznanju ljudem, ki so bili takrat
               zraven, je vsakomur jasno, da danes kaj takega ni več mogoče. Ni mogoče zahtevati
               privatnih in privatiziranih gradbenih podjetij, naj pošljejo delovno silo brezplačno
               v Posočje in s tem ogrozijo že sprejete gradbene pogodbe v letu gradbene konjunkture
               in ogrozijo svoj položaj na trgu. Ni mogoče izvajati popotresne obnove s suspenzom
               pravnega reda, in to pri pravici do lastnine. O tem je bilo tudi danes govora. Da ni
               mogoče posegati v lastninska pravna, zemljiška razmerja, ki so že sicer neurejena. V
               Posočju pa zaradi znanih dejstev iz zgodovine in popotresne obnove, ko tudi ni bilo
               urejeno že leta 1976, pa so še bolj neurejena.</p>
               <p>Jaz bi rad na tem mestu citiral iz revije, ki se redkokdaj citira v tem državnem
               zboru, spoštovanem. Iz revije Jana, v okvirčku, iz stavka <q>"Ali Posočje prehiteva
               Umbrijo"</q>: Iz Posočja kar naprej prihajajo očitki, da vlada premalo naredi za hitrejšo
               obnovo, da je preveč vpletena birokracija in da ljudem ne dovolijo, da bi sami
               zavihali rokave in popravili svoje hiše. Zato smo se podali v Umbrijo, da bi videli
               ali so ti očitki upravičeni. Ali je obnova tudi tam počasna, zato ker drugače ne gre,
               če naj bi bile hiše popravljene in nadomestne hiše potresno varne. Trdimo lahko, da
               italijanski obnovitveni mlini delajo še počasneje, saj so lopate zavihteli ali jih
               bodo v teh dneh šele na 25 hišah, iz katerih so se morali ljudje izseliti. V Posočju
               pa naj bi bilo do zime saniranih in popravljenih več kot 400 hiš. Vendar so tu
               potrebna različna popravila, tudi manjša, tako da vsem prebivalcem ni bilo treba
               zapustiti svojih domov. Italijanski oškodovanci so eno zimo že prebili v bivalnikih,
               večina jih bo tam še naslednje, morda še katero leto, preden bodo njihove hiše
               obnovljene." In odgovor župana in Umbrije na vprašanje o počasnosti obnove. Moj
               odgovor bo kratek. Naše obnavljanje bo temeljito, nobenih inprovizacij ne trpimo, da
               se ne bi ponovilo tisto, kar smo že doživeli v ...<stage>(ne znam dobro prebrati)</stage>, kjer so
               se že sedaj sesule hiše, obnovljene po potresu leta 1979, ker niso upoštevali pravil
               proti potresni gradnji. Zakon je bil sprejet šele leta 1982. Tudi kolegi iz
               Furlanije, ki so bili pri nas na obisku, so nam svetovali, naj hitimo počasi." To je
               samo primer iz neke dežele, za katero se šteje, da je relativno urejena, uspešna -
               nekateri pravijo, da ni. Pa vsekakor uspešna evropska država in primeri iz podobnih
               dežel, kjer so imeli normalne demokratične ureditve, s pravnim redom, so približno
               takšne.</p>
               <p>Tako zakon, ki smo ga sprejeli, kot naš pristop k popotresni obnovi, izhaja iz
               ugotovitve, da je potres povzročil veliko materialno škodo, ki je brez velike državne
               solidarnostne pomoči ni mogoče sanirati, da pa potres ni bil katastrofalen v tem
               smislu, da bi zahteval uvedbo izrednih razmer, suspenza lastniških in drugih pravic
               in enostranskega posega države. Zahteval pa je prilagoditve prostorske in gradbene
               zakonodaje za pospešitev postopkov, kar smo tudi storili in danes to še dopolnjujemo.</p>
               <p>Ob vsem tem bi rad samo na kratko povedal, da je v tem času - namreč poročilo
               spoštovanega predhodnika poslanca, gospoda Peterleta, se predvsem nanaša na julij -
               julij je bil mesec, ko so se zadeve začenjale; po vzpostavitvi državne tehnične
               pisarne smo v manj kot mesecu dni vzpostavili v Bovcu in Kobaridu tretje ali mogoče
               četrto največje inženirsko podjetje, inženirski biro v Sloveniji, ki ga je bilo
               razmeroma težko vzpostaviti - v tem času je bilo pridobljenih 1.250 zemljiškoknjižnih
               izpiskov, mapnih kopij in podobnih drobnarij, na katere seveda nihče ne misli. Vlog
               za priglasitev del je danih 411, odločb, izdanih ob priglasitvi del 355, projektnih
               nalog 345, vlog za gradbeno dovoljenje 193, lokacijskih obravnav 98, vlog za državno
               pomoč 230, podpisanih pogodb 87, v podpisovanju in izvajanju 81 plus 18, skupaj 186;
               v tem trenutku se izvaja 6 objektov, 15 je končanih, in pregled dimnikov in streh
               503, predčasne male sanacije, tako imenovane, so pričete v Bovcu, Kobaridu, Tolminu,
               v devetih naseljih, in bodo dokončane do 30.9.1998. Hlevi, po informacijah, ki jih
               imam, se je začela gradnja prvih dveh hlevov že v prejšnjem tednu; v tem tednu bi
               morali začeti z dodatnimi hlevi; računamo, da bomo deset hlevov postavili na novo <stage>(tu
               je tudi nekaj konceptualnih dilem, ki so jih morali razrešiti kmetijci, ne mi,
               zidarji, če smem tako reči, temveč kmetijci in so jih tudi razrešili, mislim da
               uspešno)</stage>. Torej, zadeve tečejo.</p>
               <p>Terminski rok prenove ni ogrožen. Mi računamo, da bomo lahko nekoliko večje število
               gradenj od tega, ki sem ga danes navedel, vzdrževali tedensko. Moja želja - v tem
               trenutku bi lahko gradili v bistvu z naše strani približno 20 objektov več. Vendar
               nekateri, ki imajo že vse rešeno in bi lahko že sklenili pogodbo - nekaj njih se je
               odločilo, da bodo prenavljali na pomlad; to je njihova lastna odločitev in imajo
               seveda prav. Takrat ko je sprejeta, ko je odobrena vloga za državno pomoč - to jih je
               pa 230 - in ko se začne podpisovati gradbena pogodba, ni več vse v naših rokah, ampak
               je tudi odvisno od investitorja - investitor je prizadeta oseba - in od izvajalca,
               kako se bodo dogovorili.</p>
               <p>Tako, da daleč od tega, da bi trdil, da vse poteka idealno. Nasprotno, problemov je
               veliko, več, kot smo jih pričakovali. Predvsem pa nismo vsi skupaj računali na
               nekatere robne pogoje. Rekel sem že, da bi v tem trenutku lahko izvajali približno 20
               gradenj več, pa moram reči, da je poleg teh zadev, ki sem jih omenil, problem tudi
               zasedenost gradbene operative. Mi smo v dveh razpisih, s tretjim razpisom gremo
               zdajle še enkrat, pozvali gradbince, da prevzamejo dela v Posočju, vendar je
               konjunktura v gradbeništvu dejansko podcenjena; trg gradbenih storitev je v Sloveniji
               manjši; leta 1976 je bil takšen, kakršen je pač bil jugoslovanski trg. Rešitev bi
               bila v povišanju cen; če dvignemo cene, s tem definitivno pospešimo prenovo. Vendar
               se jaz nisem odločil za takšno rešitev. Zato ne, ker bi to skrajšalo prenovo za
               kakšen mesec, mogoče pa bi povečalo stroške prenove za milijardo; namreč, za 20% smo,
               kot veste, stisnili cene gradbenih izvajalcev v povprečju, nekatere cene pa smo jim
               priznali celo večje zaradi narave zadeve, vendar v povprečju <stage>(podobno velja tudi za
               projektante)</stage>. Druga, boljša rešitev so v tem trenutku predvsem dogovori, boljše
               planiranje izvajalcev, da ta dela planirajo v jesensko-zimski in spomladansko-poletni
               gradbeni sezoni. Zakaj? Zato, ker je potres in vsa zadeva padla v obdobje, ko so
               imeli gradbinci že sklenjene pogodbe za delo v poletnem času, in jih je bilo zelo
               težko spraviti, tudi večja in manjša podjetja, na ta dela. In moram reči, mislim da
               mi ta gospod, s katerim sem danes na poti v službo govoril - srečal sem direktorja
               enega od gradbenih podjetij - me je obvestil, da je končal svoja gradbena dela in da
               ima zdaj na razpolago 100 gradbenih delavcev približno in operative, da lahko začne
               delati v Posočju, ker se je sprostil. Mislim, da je to pot, ki jo bomo peljali. Z
               vsakim gradbenim izvajalcem, ki je prijavljen, se bomo dogovorili, koliko lahko
               naredi v jesensko-zimskem času in seveda pomladno-poletnem času, in tedaj bomo te
               zadeve tudi plansko lahko zaključili. V poletnem mesecu jih na tej operativi nismo
               mogli zaključiti. To je pomemben vidik.</p>
               <p>O samoiniciativnosti, tu je bila velika kritika izrečena, bil je dan tudi že določen
               popravek te kritike v smislu, da smo izboljšali te stvari, moram reči, da samo
               iniciativnost seveda nikoli ni bila prepovedana, kot tudi ne male sanacije, da pa
               bomo zelo natančno definirali, kdaj lahko nekdo in kaj lahko nekdo dela v lastni
               režiji - cel spisek del imam tu naveden - in katera dela lahko predvsem izvaja skupaj
               z izvajalcem projekta. Vsa dela, ki se vežejo na pripravljalna dela, kot se reče, od
               montaže, premičnih, fiksnih oprem, obrtniških del, vrat, oblog, podbojev, kritine,
               vgrajene instalacijske opreme, finalnih instalacij, centralnih kurjav, da ne navajam,
               vse to je možno delati v lastni režiji. In seveda, državna pomoč in vsa ta zadeva se
               nanaša na gradbeno in statično in seveda tudi oblikovno sanacijo objekta do četrte
               podaljšane faze. Od tedaj je še veliko dela, ki je tako rekoč v lastni režiji. 25%
               najmanj na tem je še dela, ki je absolutno prepuščen v lastno režijo. Tam, kjer
               država intervenira, je statična sanacija in tako naprej. Prav tako je seveda cela
               lista zadev, kjer lahko sam lastnik dela skupaj z izvajalcem, ki si ga sam izbere.
               Vedno si izbere investitor, lastnik objekta, sam izvajalca. Mi na to ne moremo
               vplivati. Izračun njegovih del se izračuna po uradnem ceniku in za toliko lahko potem
               izvajalec tudi več naredi drugih del, ki so v gradnji.</p>
               <p>Rad bi rekel to, da je naše delo pri popotresni obnovi oteženo tudi zaradi
               pomanjkanja določenega političnega konsenza v zvezi z načinom prenove. Dosegli smo
               nek strokovni konsenz, o čimer pričajo tudi nekatere javne izjave najbolj strokovnih
               izvedencev za popotresno gradnjo, ki danes še aktivno delujejo na tem področju.
               Menim, da je danes predvsem priložnost seveda, da spregovorimo o vseh problemih in
               težavah. Jaz sem vedno prisluhnil, spominjam se pogovora s poslancem gospodom
               Peterletom o teh zadevah in tudi z drugimi in smo tudi sami korigirali določene
               akcije. Mi smo opazili med delom, da moramo določene stvari spremeniti, ker je to
               naravno, ker je to povsem jasno, da moraš prisluhniti drugim, da moraš sam sebe
               korigirati, da moraš sprožiti tudi določen strokovni spor v svoji ekipi, da se reče,
               tako in tako bomo šli naprej. To je vedno tako. Jaz ne vidim idealne poti. Pot je
               vedno vijugasta v tem pogledu. Menim pa, da je bilo tisto, kar nas je pravzaprav čez
               poletje najbolj težilo, pomanjkanje političnega miljeja, ki bi omogočal obnovo,
               političnega konsenza o nekih temeljih obnove. Dejstvo je, da se je na veliko seveda
               kritiziralo, ne da bi prišli v stik z argumenti, ne da bi se soočili s temi
               argumenti. In dejstvo je, da se je na ta način zbudilo neko stališče v javnosti, da
               je vse narobe, da je Pavle Gantar grešni kozel meseca avgusta, čeprav edini ni imel
               tako rekoč dopusta oziroma nekaj dni, če smem to imeti za dopust, s telefonom v roku.</p>
               <p>Zato danes ob vsem tem, kar je bilo rečeno, pozivam k političnemu konsenzu v korist
               prenove ter v korist prebivalk in prebivalcev Posočja, h konsenzu, ki ne bo zbujal
               sporov na lokalnih ravneh v Posočju. Zato sem pripravljen prisluhniti vsakemu
               razumnemu predlogu, ki je dobronameren, in nekaterim sem že prisluhnil. Tako, kot sem
               izjavil ob sprejemanju zakona o Posočju, da bo vlada sama prišla s spremembami
               zakona, če bo ocenila, da bo to potrebno, smo obenem prisluhnili tudi pobudi dveh
               opozicijskih strank oziroma dveh poslancev po spremembi zakona in upam, da smo
               dosegli soglasje vsaj o nekaterih zelo pomembnih amandmajih, ki bodo vsekakor v
               korist prenove. Ne mene in tudi mojih sodelavcev verjetno ne bodo sodili po teh
               besedah, ki so bile izrečene danes ali kadarkoli prej, in tudi ne vas, spoštovane
               poslanke in poslanci, in tudi ne po tem, ali je bila ena zgradba obnovljena nekaj dni
               ali mesec prej ali pozneje, pač pa po celoti. V letih in desetletjih, ki prihajajo,
               nas bodo ocenjevali, ali smo potres izrabili za prenovo in revitalizacijo Posočja,
               ali pa smo z načinom prenove samo pospešili njegovo umiranje, predvsem v hribovskih
               in gorskih predelih. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp51">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu ministru. Prehajamo na nastope oziroma na razprave predstavnikov
               poslanskih skupin. V imenu poslanske skupine Slovenskih krščanskih demokratov bo
               spregovoril gospod Božič. Za njim bo nastopil gospod Juri, nato gospod Presečnik v
               imenu poslanske skupine SLS. Še kdo? Gospod Janša.</p>
            </sp>
            <sp xml:id="SDZ2-Izredna-24-1998-09-16.sp52">

               <speaker>IVAN BOŽIČ:</speaker>

               <p>Hvala lepa za besedo, gospod predsednik. Drage kolegice in kolegi, govorimo o ukrepih
               za odpravo zamude pri popotresni obnovi objektov in spodbujanju obnove v Posočju. Rad
               bi povedal nekaj uvodnih misli in potem bi predlagal nekaj predlogov zboru.</p>
               <p>Najprej bi rad rekel tako. V Posočju smo Posočje vsaj dvakrat že obnovili. Prvič po
               prvi svetovni vojni, kdor tega ne verjame, naj gre pogledat muzej prve svetovne vojne
               v Kobarid in bo videl razdejanje, in drugič 1976. leta po prvem večjem potresu v
               Posočju v tem stoletju. V tem potresu je bilo poškodovanih 6336 objektov. Marsikaj je
               bilo treba takrat narediti in naredilo se je, kot je bilo že rečeno, z dobro voljo.
               Veliko število ljudi in v nekih drugačnih pogojih, kot so danes, ki res niso
               primerljivi z današnjim časom. Bi pa za takratno delo rad prebral iz članka gospoda
               Sergeja Bubnova <q>"Obnova Posočja v precepu"</q> dva odstavka, ki bistveno vsebine celega
               članka ne spreminjata. In napisal je gospod tako: <q>"Pri sanaciji poškodovanih stavb
               naj bi upoštevali predpisano seizmičnost območja, na katerem se stavba nahaja.
               Upoštevanje tega principa je načeloma pravilno in je v skladu z načrtom ustreznih
               evropskih predpisov. Vendar pri radikalni realizaciji tega sklepa, ki so ga sprejeli
               tudi župani Posočja, je treba upoštevati dejstvo, da je ojačitev močno poškodovanih
               stavb v območju 9. stopnje na predpisano seizmično odpornost za to območje zelo
               zahtevna naloga, včasih tudi računsko nerešljiva. Treba je vedeti, da protipopotresni
               predpisi zahtevajo, da se stavba po potresu ne poruši, da bi obvarovali človeška
               življenja, dopušča pa možnost poškodbe stavbe."</q></p>
               <p>Drugi odstavek: <q>"Glede na neuspešen start obnove Posočja nekateri posamezniki
               poskušajo sedaj valiti krivdo za neuspeh na tiste, ki so delovali pri obnovi leta
               1976, češ da so slabo opravili to nalogo. V resnici je bila popotresna obnova Posočja
               na visoki strokovni ravni. Uspešna sanacija ene od stanovanjskih stavb v naselju
               Bardo, to je Losavera v Slovenski Benečiji, ki je odlično prestala drugi močni
               potresni sunek 15. septembra 1976. leta, je vzbudila pozornost strokovne javnosti v
               celem svetu. Tudi italijanski vodilni strokovnjaki protipotresne gradnje z univerze v
               Padovi so hodili v Bardo ogledovati ta uspeh slovenskega potresnega inženirstva."</q></p>
               <p>Tako, da ravno vse slabo tudi v popotresni obnovi 1976. leta in 1977. le ni bilo
               slabo. Če pa bi kdo želel, lahko pride kadarkoli v Tolmin in ga bom peljal pokazat
               hiše, ki so bile po takratnih navodilih sanirane, strokovnjaki so narisali, kako
               morajo biti in drugi strokovnjaki izvedli. Samo te hiše so danes neuporabne za
               bivanje.</p>
               <p>Drugo. V letošnjem letu je bilo prizadetih 3 tisoč 433 objektov, 12. aprila.
               Sanacijo je prevzela država. Že poprej je bilo rečeno, da so se manjše sanacije in
               nekatere samoiniciative in tudi popravilo dimnikov začele, res so se začele. Začele
               so se šele po močnem negodovanju v juliju mesecu in sedaj v mesecu avgustu in
               septembru se to malo bolj pozna. Ne pa še, da bi rekli, da je samoiniciativa zavzela
               večji obseg takega, kar bi pravzaprav ljudje tudi želeli. Rad bi prebral tudi nekaj
               številk iz informacij, ki jih dobivamo v Posočju, prebivalci Posočja. Številka 9 z
               dne 10. septembra, se pravi ne morejo biti preveč stare. Trenutno stanje sanacij do
               28. avgusta 1998 leta izvedenih objektov 10, 54 objektov je v izvajanju in 60
               gradbenih pogodb v podpisovanju. 71 podpisanih gradbenih pogodb med občani, izvajalci
               in ministrstvom. To je proti 3. 433 objektom - po moje premalo.</p>
               <p>Pri tem bi rad povedal prav za občino Tolmin, od koder prihajam. 941 objektov je
               bilo poškodovanih 752-ih lastnikov. Tudi občina Tolmin je lastnik 22 teh objektov, ki
               so bili poškodovani. Prosili smo že junija za ureditev gradbenega dovoljenja za
               obnovo centra za izobraževanje in usposabljanje invalidne mladine. Do danes tega
               dovoljena oziroma končane, da bi imeli gradbeno dovoljenje še ni. Prav tako se je v
               naši občini po tehnični pisarni, začel ta teden graditi prvi hlev. Zato upravičeno
               rečem, da ni obnova ravno hitra. Pri tem bi zelo rad povedal tudi to. Na novinarski
               konferenci 1. septembra v Kobaridu, smo dobili za celo Posočje, da bo v letošnjem
               letu opravljeno 566 posegov na 560 objektih od tega 350 sanacij in 210 rekonstrukcij.
               Vsa novogradnja naj bi se začela šele drugo leto, teh je 160 in še sanacije 400 in
               510 rekonstrukcij. Malo me skrbi, da to ne bo prav hitro, ker tudi iz besed gospoda
               ministra izhaja, da nimamo v Sloveniji več take gradbene operative, ki bi to lahko
               hitro in strokovno prevzela in opravila. Mislim, da je tudi tu iskati vzrok, da vse
               to teče tako počasi. Pri tem bi rad podal nekaj predlogov, da bi jih sprejeli ali
               zavrnili. Sam pa mislim, da so dobri.</p>
               <p>Prvič. Državni zbor pričakuje, da vlada pripravi poročilo in poroča državnemu zboru
               o opravljeni popotresni obnovi Posočja v letu 1998 najkasneje do 15. januarja 1999
               leta.</p>
               <p>Drugič. Načrti sanacij, rekonstrukcij in novogradenj objektov v Posočju morajo biti
               pripravljeni do 31. januarja 1999. leta.</p>
               <p>Državna tehnična pisarna mora do 31. januarja 1999 pripraviti finančno konstrukcijo
               pogodb za sanacije, rekonstrukcije in novogradnje.</p>
               <p>In četrtič, mislim, da je to najbolj važno, pogodbe z izvajalci del morajo biti
               sklenjene do 31. marca 1999.</p>
               <p>Namreč danes govorimo o ukrepih za odpravo zamud pri popotresni obnovi objektov in
               pri vzpodbujanju razvoja v Posočju. To so predlogi za hitrejše ukrepanje.
               Vzpodbujanje razvoja v Posočju pa bomo verjetno obravnavali pri 2.b točki, ko bomo
               govorili o spremembi zakona. Hvala lepa za poslušanje.</p>
            </sp>
            <sp xml:id="SDZ2-Izredna-24-1998-09-16.sp53">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Božič. Smo že prejeli tudi razmnoženo vaše sklepe. Prav tako je
               sklepe, dodatne sklepe k 2.a točki vložil tudi za poslansko skupino združene liste,
               gospod Juri, ki mu tudi sedaj dajem besedo.</p>
            </sp>
            <sp xml:id="SDZ2-Izredna-24-1998-09-16.sp54">

               <speaker>AURELIO JURI:</speaker>

               <p>Hvala, gospod predsednik. Vsem kolegicam in kolegom lep pozdrav! Seveda smiselno je
               obe točki, pod točko 2 obenem obravnavati ali vsaj jih imeti v mislih, zato da bi
               nekako danes sprejeli učinkovite ukrepe. Seveda najbolj učinkovit pa je ustrezen
               popravek zakona.</p>
               <p>No, če pogledamo na koledar, bomo ugotovili, da prav danes mineva 6 mesecev in 5 dni
               od potresa in da 3 meseci in 18 dni so že mimo od sprejetja zakona, ki naj bi
               zagotovil učinkovito in hitro popotresno obnovo porušenih ali poškodovanih objektov
               ter šel še dlje in razvojno predramil to najbolj, ta najbolj zahodni pravljični a
               demografsko ogroženi slovenski predel. Ko smo večina od nas še bili na dopustu, smo
               prebrali, da je obnova končno stekla in da vse poteka po načrtih, seveda bolj ali
               manj. A prebiramo in slišimo tudi o nejevolji in protestih prizadetih prebivalcev,
               saj kljub temu, da na vrata že trka zima in kljub optimističnim napovedim seveda
               ministra verjetno ne čutijo ali dvomijo v to, da bi bila že dana zanesljiva
               zagotovila, da bodo zimo dočakali pod segreto streho. Večina njihovih porušenih in
               poškodovanih domov namreč še čaka, dajmo to priznati, na pričetek potrebnih gradbenih
               posegov, medtem ko se tovrstna, torej, ko se sezona za tovrstna opravila, vsaj v
               klasičnem smislu, seveda neusmiljeno izteka in ne vem, ali je povsem jasno, kljub
               zagotovilom ministra seveda, to, kje bodo ti ljudje seveda normalno, dostojno
               nameščeni. Upravičenosti te nejevolje, tega negodovanja je težko oporekati. Veliko
               preveč časa je bilo potrošenega v tako imenovanih pripravah in premalo ga je ostalo
               za gradnjo, zato toliko malo že obnovljenih objektov, upam da pa vendarle kakovostno.</p>
               <p>In če klasična gradbena sezona gre h kraju, se pričenja naša parlamentarna, tretja
               po vrsti in posvečen je naš pričetek posoškim težavam, počaščeni smo celo s TV
               prenosom, zato da bi postorili nekaj, to, kar v prvem poizkusu, bodisi zaradi
               pomanjkljivega zakona, ki nam ga je vlada servirala, bodisi zaradi vladne
               neučinkovitosti pri izvedbi le-tega, teh drugih potrebnih ukrepov ni uspelo, da bi
               sedaj obnova, ko je že končno pričela, stekla malce hitreje in da bi bolje pomagali
               tamkajšnjim ljudem.</p>
               <p>Vlada seveda sporoča, da kljub temu, da zima je pred vrati, ni razlogov za preplah,
               da bo za vse pravočasno poskrbljeno, tudi za živino - slišimo o gradnji ustreznih
               hlevov - da zahvaljujoč novim tehnologijam gradnje v zimskem času ne bo gradnja
               povsem zastala ter da bo sanacija upoštevala roke - sami verjamemo, da bo vendarle
               nekoliko daljša in verjetno tudi dražja od prvotno predvidene - vsekakor, da bo
               kakovostna. Ampak zamude so tu in niso tako nepomembne. Verjamemo, da jih bo težko
               odpraviti; to, kar je zamujeno, težko nadoknadiš. Bilo bi pa nedopustno in skrajno
               neodgovorno, če bi si k tem zamudam dovolili kopičiti nove. Zato soglašam s kolegom
               Peterletom, da se tega posla danes oziroma v tem tednu moramo lotiti hitro,
               racionalno in učinkovito, vsekakor bolje kot doslej.</p>
               <p>Predlagane ukrepe, kolikor so še aktualni, zlasti kar se samoiniciativnosti tiče,
               podpiramo. Najbolj učinkovit, kot sem že dejal, ukrep pa je ustrezen popravek zakona.
               Spremembe in dopolnitve zakona o popotresni obnovi in spodbujanju razvoja v Posočju,
               na katere je vlada - ne pozabimo! - pod pritiskom javnosti, sicer bi ne prišlo do
               nobenih premikov, končno pristala, bi morale biti takorekoč že pod streho, pravzaprav
               jih ne bi niti potrebovali, če bi bilo prvotno zakonsko besedilo bolje koncipirano in
               oblikovano. Res je, da smo zakon sprejemali v tej dvorani, sprejemali smo ga mi, a
               nam je predlagatelj zatrjeval, da je šlo za dober izdelek, ter zavračal rešitve, na
               katere sedaj, vsaj delno, pristaja. To, da potresov k sreči nimamo vsak drugi dan,
               seveda ne more biti opravičilo za pomanjkljivo ali neustrezno opravljeno delo.</p>
               <p>No, pred nami je sedaj predlog sprememb in dopolnitev zakona, ki ga bomo obravnavali
               v nadaljevanju, ki sta ga še pred počitnicami vložila dva poslanca in ki povzema
               rešitve, ki so jih bili predlagali župani in občinski sveti prizadetih občin že
               spomladi ob obravnavi in sprejemanju zakona. Tudi vlada se je lotila izdelave nekega
               predloga, ki ga posreduje v obliki amandmajev na že vloženo besedilo - odločitev
               pozdravljamo, sicer bi se lahko po nepotrebnem zapletli v proceduro in dodatno
               izgubili čas - in ki prinaša drugačne ali dodatne rešitve. O le-teh pa, če mi je
               dovoljeno, samo naslednje.</p>
               <p>Že prav, da se, kot predlaga vlada, določijo davčne olajšave za vse prostovoljno
               plačane prispevke, da se obveznost plačila posebnega prispevka omeji le v letu 1998,
               da so prispevka oproščeni tisti, ki so na dan potresa stalno prebivali v objektu, za
               katerega je mogoče pridobiti državno pomoč ter da bodo preseljeni prebivalci dobili
               povrnjene stroške, ki jih imajo ali so jih imeli zaradi nastanitve drugam. Tem ljudem
               je potrebno nekoliko občutneje pomagati pri obnovi ali popravilu njihovih hiš z
               bistveno bolj ugodnimi kreditnimi pogoji ali z večjim deležem nepovratne državne,
               torej proračunske pomoči za stanovanjsko gradnjo, tako kot predlagata poslanca. V
               Združeni listi menimo, da bi kazalo oprostiti plačila prispevka obveznega prispevka
               tudi vse socialno šipke kategorije. Recimo vse tiste, ki prejemajo zajamčeno plačo,
               ter pokrivanje primanjkljaja porazdeliti na vse ostale. Nujen je tudi ustrezen
               nadzor, tako nad porabo sredstev, kot na samo izvajanje sanacije. Zato naj vlada
               državnemu zboru o tem poroča sproti. Najmanj pa ob koncu letošnje gradbene sezone. Ob
               pričetku nove, torej spomladanske, ter razumljivo ob dokončani obnovi.</p>
               <p>Na koncu pa še to. Pridružujemo se vsem, ki menijo, da je nujno pričeti resneje
               razmišljati in delati na oblikovanju dolgoročno, dolgoročne nacionalne strategije o
               ravnanju države ob naravnih nesrečah. In zlasti posebnega sklada za intervencije v
               večjih nesrečah, kakršne so potresi in poplave. Zato, da ne bomo pri takih zadevah
               permanentno se učili, ter take in drugačne rešitve vedno znova preizkušali. Prizadeti
               ljudje pa bodo čakali. Hvala.</p>
            </sp>
            <sp xml:id="SDZ2-Izredna-24-1998-09-16.sp55">

               <speaker>PREDSEDNIK JANEZ PODOBNIK:</speaker>

               <p>Hvala gospod Juri. V imenu poslanske skupine Slovenske ljudske stranke, gospod
               Presečnik.</p>
            </sp>
            <sp xml:id="SDZ2-Izredna-24-1998-09-16.sp56">

               <speaker>JAKOB PRESEČNIK:</speaker>

               <p>Hvala lepa gospod predsednik. Kolegice in kolegi. Bom kratek. Poslanska skupina
               Slovenske ljudske stranke se strinja, da je za prizadete prebivalce, vsak rok za
               pričetek in za dokončanje sanacijskih del dolg ali vedno predolg. Podpira pa
               temeljito premišljeno strokovno in organizirano prenovo.</p>
               <p>Zato bo poslanska skupina oziroma poslanci poslanske skupine Slovenske ljudske
               stranke, podprla vse tiste spremembe, ki so se v času izvajanja teh sanacij od
               sprejema zakona naprej pokazale, da jih je potrebno spremeniti. Ne samo za hitrejše
               izvajanje, tudi zato, da se odpravijo nekatere nejasnosti in da ne bodo nekatere
               kategorije ljudi tudi prizadete pri plačevanju prispevkov za sanacijo. Pričakuje pa
               predvsem to v tem času, da bo vlada v sodelovanju z občinami na prizadetem področju
               res aktivno poskrbela za ustrezno namestitev ljudi in tudi živine prek zime. In da na
               ta način omogoči, da pridemo do naslednjega leta, da pridemo do časa, ko bodo vsi ti
               objekti obnovljeni in možno normalno bivanje v objektih. Poudarjam, tako ljudi, kot
               tudi živine, kar je tudi izredno pomembno za ohranitev nekaterih obrobnih predelov v
               samem Posočju. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp57">

               <speaker>PREDSEDNIK JANEZ PODOBNIK:</speaker>

               <p>Hvala gospod Presečnik. V imenu poslanske skupine Socialdemokratov, gospod Janez
               Janša.</p>
            </sp>
            <sp xml:id="SDZ2-Izredna-24-1998-09-16.sp58">

               <speaker>JANEZ JANŠA:</speaker>

               <p>Spoštovani gospod predsednik! Kolegice in kolegi. S predlaganjem te izredne seje in
               uvrstitvijo te točke na izredno sejo, smo želeli doseči tri cilje.</p>
               <p>Prvič. Pospešiti ukrepe, ki jih izvaja izvršilna oblast za odpravo posledic potresa
               v Posočju.</p>
               <p>Drugič. Zagotoviti, da se pri teh ukrepov bolj upošteva razvojni vidik tega območja.</p>
               <p>In tretjič, opozoriti na nekatere napake in nepravilnosti z vidika podobnih ukrepov
               v morebitnih prihodnjih podobnih primerih naravnih nesreč, potresih, ki se bodo na
               žalost še dogajale. Dejstvo je, da smo mi zahtevali sklic izredne seje pred
               parlamentarnimi počitnicami, do seje je prišlo po njih. V tem času so se nekatere
               zadeve spremenile tako, da tudi sklepi, ki so predlagani, nekateri v celoti niso več
               aktualni, ker so vsebovani že v nadaljevanju dnevnega reda te seje, drugi pa so
               praktično predmet razprave samega zakona pod naslednjo točko, tako da v zvezi s tem
               ne bi obširneje govoril.</p>
               <p>V širši razpravi pod to točko pa bi želeli opozoriti na naslednje stvari. V primeru
               odprave posledic potresa v Posočju od 12. aprila naprej, so se pokazale nekatere
               napake, do katerih po našem mnenju ne bi smelo priti iz preprostega razloga, ker to
               na žalost ni bil prvi potres v Sloveniji, ker ta država mora imeti in ima izdelane
               kriterije za ravnanje v takih primerih, kjer ima gradbena stroka, pa tudi druge
               stroke, ki se navezujejo nanjo, izdelane kriterije za varno in protipotresno gradnjo
               in kjer mnogih stvari, za katere je bilo rečeno, da se delajo, ne bi bilo treba
               delati na novo, ker je bilo to znano. Ključna napaka pa, ki je bila v tem času po
               našem mnenju narejena, je napaka pri selekciji. Vlada je ravnala kot da gre za nekaj
               povsem novega, za neko situacijo, kakršno nismo še nikoli doživeli in kot da je
               problem odprave posledic potresa enak, ne glede na to, kakšna škoda je bila na
               posamičnih objektih ali infrastrukturi storjena.</p>
               <p>Že na samem začetku je bilo preveč časa porabljenega za oceno stanja. Več kot mesec
               in pol je trajalo, preden smo sploh dobili osnovne podatke. Ljudje pripovedujejo, da
               je bilo na objektih po 5, 6 komisij, ki so v glavnem izražale nestrinjanje s tem, kar
               je naredila prejšnja komisija in vnašala zmedo med prebivalstvo. Preveč časa je bilo
               porabljenega tudi za pripravo zakonskih rešitev. Zakon smo sprejeli pozno, zakon bi
               bilo možno sprejeti v bistveno krajšem času in tudi z nekaterimi drugačnimi
               rešitvami. Še posebej zaradi tega, ker ni bilo treba v tistem času delati na nobenih
               novih strokovnih kriterijih, to ni bil prvi potres in zadeva je neupravičeno čakala.
               Zaradi teh dveh razlogov je ostalo premalo časa za dejansko ukrepanje.</p>
               <p>In kot že rečeno, ključna napaka po vsem tem, tudi potem, ko smo prišli do zakona,
               je bila v tem, da vlada ni delala nobene selekcije. Čakalo se je tako pri objektih,
               ki so bili porušeni, kot pri objektih, kjer je bil razmajan samo dimnik. Šele potem,
               ko je bila vložena zahteva za izredno sejo, je vlada popravila uredbo in dopustila
               nekaj več samoiniciative, kar je sicer pohvalno, ampak ni nobenega razloga, da tega
               ne bi bilo že prej. Skoraj ni možno verjeti, da se ob vsem tem, ko so se delale
               analize, laborati, najemali strokovnjaki, celo za ustvarjanje pozitivnega javnega
               mnenja, ni upoštevala nekaterih stvari, ki bi jih oziroma, ki je vedel vsak kmet v
               Posočju po svoji zdravi logiki. Ni se upoštevalo tega, da se 1. septembra vsako leto
               začne šola. In kot smo slišali včeraj na odboru za infrastrukturo in okolje, šole, ki
               so bile poškodovane, niso popravljene in niso obnovljene. Čeprav bi to moralo biti
               najbrž eno od osnovnih prioritet. Ni se upoštevalo na tem območju, ki je na srečo še
               vedno poteka nekaj hribovitega kmetijstva oziroma kmetijske pridelave, predvsem reja
               živine v gorskih predelih, da je konec avgusta tudi konec pašne sezone, da se bo
               živina morala vrniti v hleve, ki bi se ponekod dali obnoviti in adaptirati v bistveno
               krajšem času in brez kakšnih velikih elaboratov. Ker to ni bil tak problem.</p>
               <p>Ni se upoštevalo, da je v velikem delu Posočja v juliju in avgustu počitniška
               sezona. Da bi bilo potrebno urgentno takrat takoj po potresu sprejeti nekatere ukrepe
               in tudi narediti nekatere manjše adaptacije zato, da bi se rešila turistična sezona.
               Premalo je bilo samo lepiti plakate, da prijatelja spoznaš v sezoni. Ti plakati moram
               reči, da tudi niso privabili, razen predstavnikov nekaterih pristojnih ministrstev,
               kakšnih vladnih mož v času sezone v te kraje. Pa tudi na žalost nekaterih drugih,
               bolj tujce, morda. Pri teh ukrepih se tudi ni upoštevalo, da so vremenske razmere v
               tem delu Slovenije drugačne. Da smo v zadnjih letih 6 mesecev vsako leto čakali, da
               so splužili Vršič, cesto čez Vršič, državno cesto. Jaz upam, da bo vsaj letos vlada
               poskrbela za to, da bo ta cesta prevozna skozi celo leto. To je najmanjši problem.
               Prelaz ni visok niti 2 tisoč metrov. V sosednjih državah je ogromno cestnih prehodov
               v Alpskem svetu, ki so bistveno višje, pa so celo leto odprti. Mi imamo enega takega,
               pa ga ne znamo niti splužiti v tem času.</p>
               <p>Tisto, kar ni bilo upoštevano in se še vedno ne odraža iz teh naslovov predstavnikov
               vlade je to, da je potres prizadel demografsko ogroženo področje. Da ni vseeno, da iz
               tega vidika ni vseeno ali bo obnova nekaterih objektov in hiš končana letos ali drugo
               leto ali čez 3 leta. Nič nam ne pomaga v mnogih primerih, če bomo v 2 letih postavili
               super potresno varno hišo za nekoga, ki ga takrat ne bo več možno z nobenimi ukrepi
               spraviti nazaj. Življenje na tem območju je težko, kot je večkrat opozoril tudi
               kolega Božič. V Ljubljani se ne verjame, da ljudje tam težje živijo, tudi brez
               potresa. In da če bo nekdo zimo preživel pri sorodnikih v Ljubljani, v Novi Gorici
               ali kje drugje, bo v tem času, v teh mesecih začel tudi razmišljati, ali se mu sploh
               izplača vračati - morda bo tukaj našel kakšno službo, kakšno boljšo možnost - in
               boste tisto hišo obnavljali za duhove. V Posočju je ogromno praznih hiš, ki so jih
               komisije obiskale, ampak tam niso našle nobenega, že zaradi drugih razlogov. To se
               povsem pozablja. Ta hitrost ni z naše strani tako forsirana zaradi tega, ker bi
               želeli kritizirati vlado, ampak zaradi tega, ker se nam zdi, da je ravno z vidika
               demografske ogroženosti tega območja to še posebej pomembno.</p>
               <p>Jaz mislim, da vse pove odstavek - ker tega nimam s sabo, ga bom citiral po spominu,
               imate ga pa v poročilu z včerajšnje seje odbora za infrastrukturo in okolje. V tistem
               odstavku - ne vem, kdo je pač pisal zapisnik, tisti, ki ga je, citira ministra za
               okolje in prostor, ki pravi, da <q>"se bo delo na velikem številu objektov začelo
               novembra letos - novembra letos! - in da bo do 15. oktobra obnovljenih 10 hlevov"</q>.
               Zdaj, zakaj to citiram? Prvič zato, ker tisti, ki misli, da bo v Posočju, da bo pod
               Krnom, v Trenti, okoli novembra in decembra na veliko zidal, se pač moti; morda bo
               takrat res veliko delavcev pri gradbenih podjetjih sproščenih, imeli bodo čas, vendar
               pa takrat pogoji ne bodo ugodni za to, da se izvajajo gradbena dela, še posebej ne
               tam, kjer se v vsem tem času petih in več mesecev ni popravilo niti cest, da bi
               ljudje lahko z avtomobili prišli do hiš ali da bi do njih prišla zdravniška pomoč; na
               dveh takih primerih smo v času našega tabora sami pomagali. Prej so mi sporočili, da
               je to neurje, ki je bilo tudi zdaj v Posočju izredno močno, te ceste ponovno
               poškodovalo, kjer so potrebni večji posegi.</p>
               <p>Tisto glede desetih hlevov, ki naj bi bili obnovljeni, pa sem citiral zato, ker se
               ravno na tem primeru vidi drugi vidik zgrešenega pristopa pri reševanju tega
               problema. Z eno besedo bi lahko temu rekli, da je na dan prišla posledica pretirane
               centralizacije v tej državi. V Bovcu je bila potresna pisarna, v kateri je direktno s
               strankami delal državni sekretar Tavzes. Z nekega vidika je to hvale vredno - sam
               drugi človek ministrstva se je ukvarjal s tistimi, ki so urejali te stvari v zvezi z
               državno pomočjo za odpravo posledic. Vendar pa v primeru, ko gre za katastrofo,
               naravno katastrofo takega obsega, da je prizadetih več tisoč objektov in več kot
               10.000 ljudi, ne more minister ali državni sekretar reševati vsakega primera
               posebej.</p>
               <p>To je isto, kot če bi se v vojni general postavil na čelo voda in potem odločal in
               vodil ta vod v bitki. To je dvakrat slabo. Prvič, ker general je za to, da je na
               nekem drugem mestu, drugič pa zato, ker general ne zna več voditi voda, zato je
               poročnik, ker je že pozabil, kaj mora delati na tistem mestu. Enako je v tem primeru.
               So najbrž drugi, ki bi morali to delati. V avgustu smo se pogovarjali tudi z
               nekaterimi, ki so delali na odpravi posledic potresa v Italiji in so nam povedali, da
               je italijanska vlada takrat dala izredna pooblastila županom, ki so lahko celo
               izdajali gradbena dovoljenja in nekatere druge stvari, ki so drugače v pristojnosti
               države. Kategorija <q>"desetih levov"</q> je kategorija za župane občine Bovec, Kobarid in
               tako naprej, to je njegov nivo. On se mora s tem ukvarjati. Minister pa mora
               zagotoviti, da je za to dovolj denarja, da so strokovni kriteriji in vse ostalo.</p>
               <p>Zaradi vsega povedanega dilema ni ta, ki jo je tukaj predstavil minister, ko je
               rekel, da sta tukaj dva koncepta: eden je za strokovno odpravo posledic, drugi pa je
               horukarsko in na vrat na nos delo, ki bi se čez nekaj časa pokazalo za neustrezno,
               tako kot naj bi se pri zadnjem potresu.</p>
               <p>Tisti, ki smo predlagali izredno sejo, ne pristajamo na to dilemo in mislimo, da je
               ločnica drugje. Gre za dilemo med učinkovito pa neučinkovito odpravo posledic s tem,
               da učinkovita odprava posledic je tako strokovna kot hitra. Hitra, kolikor je možno.
               In kritika na vlado leti s tega vidika, da je ta bistven vidik učinkovitosti tukaj
               povsem odpovedal. Še enkrat poudarjam, gre za odpravo posledic potresa na demografsko
               ogroženem območju, kjer vam ne bo nič pomagalo, če boste čez tri leta postavili
               potresno varne hiše. Tisto bo potem nekdo poceni kupil in bo tam vikend, avtohtono
               prebivalstvo pa se bo izselilo.</p>
               <p>Še to bi rekel. Mi smo, o tem bomo podrobno govorili pod naslednjo točko, ampak
               vseeno bi rad opozoril na pripombe, ki smo jih dali, ko se je zakon, ki ga bomo danes
               spreminjali, sprejemal. Veliko teh pripomb se je tudi v nastopu ministra, ki je prej
               tukaj govoril, izkazalo za povsem relevantne in moram reči tudi to, da se ne bi
               kitili s tujim perjem, niso to pripombe, ki bi zrasle v naši poslanski skupini ali v
               pisarnah, to je odraz stanja kakršnega smo videli v Posočju, nekateri smo bili tam
               večji del avgusta, ali odraz stanja kakršnega poznajo domačini, ki so nam to
               povedali. Po svoje nas veseli, da se zdaj priznava, da so bile te pripombe
               upravičene, vendar pa je zaradi tega nerazumljivo, da je vlada toliko časa čakala s
               spremembami zakonodaje in da smo morali tudi nekatere stvari, ki smo jih potem
               uskladili, usklajevati tik pred zdajci in pred samo sejo.</p>
               <p>Napake so se takoj pokazale. Jaz sem v Bovcu srečeval ljudi, ki so prihajali iz te
               potresne pisarne, nekateri zadovoljni, nekateri ne, ampak veliko jih je reklo, saj
               nas obravnavajo kar benevolentno, samo zakon ne dopušča, da bi bile stvari realne in
               da bi dobili realno pomoč. Sem srečal človeka, ki je rekel: <q>"Od danes naprej sem pa
               kmet, čeprav stanujem v več družinski stanovanjski hiši in nimam niti metra zemlje."</q>
               Ker so mu pač zato, ker so bili kriteriji za tiste, ki so imeli status kmeta,
               ugodnejši, dali status kmeta, da so prišli do neke številke.</p>
               <p>To tudi ministrstvo priznava. Skratka, se je improviziralo, namesto da bi se takoj
               priznalo napake, s tem pa se je povzročalo tudi nezadovoljstvo med ljudmi. Ker tisti,
               ki se pa ni toliko znašel, pa pač ni toliko vztrajal, mu pa tega niso dali in sta
               stanovala v isti hiši, eden je dobil status kmeta, drugi pa ne pri tej pomoči. S
               predlogi sprememb zakona, na katere pristaja tudi vlada oziroma zdaj jih nekatere
               sama predlaga, da se nekatere od teh nepravilnosti odpravljajo.</p>
               <p>Na koncu še nekaj o teh treh sklepih, ki smo jih predlagali predlagatelji. Prvi
               sklep je praktično potrošen s tem, ko je na današnjo sejo uvrščena tudi točka glede
               spremembe zakona. Druga dva sklepa sta pa vsebinske narave in bomo o njih praktično
               odločali, ko bomo odločali o posamičnih členih in amandmajih na te člene zakona, tako
               da kot eden od predlagateljev pač predlagam, da ko gre za te sklepe, sledimo
               predlogom matičnega delovnega telesa, ki je napisalo, kako naj se o njih odločamo.
               Hvala.</p>
            </sp>
            <sp xml:id="SDZ2-Izredna-24-1998-09-16.sp59">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Janša. Želi še katera od poslanskih skupin besedo, sicer bomo pa
               zaključili? <stage>(Ne želi.)</stage> To pomeni, da prehajamo na razpravo poslank in poslancev.
               Prijavljenih je kar nekaj poslank in poslancev. Razpravo ostalih, ki se niso pisno
               prijavili, pa omejujem na 5 minut. Sejo prekinjam do 14.30 ure.</p>
               <stage type="time">(Seja je bila prekinjena ob 13.11 uri in se je nadaljevala ob 14.37 uri.)</stage>
            </sp>
            <sp xml:id="SDZ2-Izredna-24-1998-09-16.sp60">

               <speaker>PREDSEDNIK JANEZ PODOBNIK:</speaker>

               <p>Kolegice in kolegi! Nadaljujemo z <title>2. TOČKO DNEVNEGA REDA</title> izredne seje.
               Najprej ugotovimo prisotnost! Ugotovimo prisotnost! 54 poslancev in poslank; državni
               zbor je sklepčen in lahko odloča.</p>
               <p>V tem odmoru smo imeli številne obveznosti, ki se tičejo delovanja državnega zbora.
               Zato sem, gospod Anderlič, tudi zamudil dobrih pet minut in se opravičujem.</p>
               <p>Prehajamo torej na razpravo poslank in poslancev. Prvi se je prijavil pisno gospod
               Izidor Rejc. Proceduralni predlog? Gospod Franc Potočnik ima pred razpravo gospoda
               Rejca proceduralni predlog.</p>
            </sp>
            <sp xml:id="SDZ2-Izredna-24-1998-09-16.sp61">

               <speaker>FRANC POTOČNIK:</speaker>

               <p>Spoštovane dame in gospodje! Imam pravzaprav proceduralno vprašanje.</p>
               <p>Iz izpiskov o ponovnem glasovanju o zakonu o denacionalizaciji je razvidno, da je
               gospod Zmago Jelinčič glasoval proti - danes pa ga še ni bilo v dvorani! Prosim
               gospoda predsednika, da ugotovi, kako je do tega prišlo.</p>
            </sp>
            <sp xml:id="SDZ2-Izredna-24-1998-09-16.sp62">

               <speaker>PREDSEDNIK JANEZ PODOBNIK:</speaker>

               <p>Hvala lepa, gospod Potočnik. Po glasovanju in dokončanju 1. točke dnevnega reda, ko
               smo že prešli na 2. točko dnevnega reda, ko je že, mislim, da nastopil predstavnik
               predlagateljev, se je na generalno sekretarko državnega zbora obrnil gospod Kužnik in
               povedal, da je sam, ko je prišel v dvorano, se pomotoma vsedel na mesto gospoda
               Jelinčiča in tudi glasoval. Napisal je tudi izjavo, posebno izjavo, ki je posredovana
               tudi vsem poslanskim skupinam. Način, torej njegovo glasovanje pa ni vplivalo na izid
               glasovanja. Gospod Kužnik je odreagiral prepozno, da bi lahko v skladu s poslovnikom
               ponovili glasovanje. Stališče gospoda Kužnika in dopis boste pa prejele vse poslanske
               skupine. Gre pa za odgovornost poslank in poslancev, da se vsedete na svoje mesto, ne
               pa na mesto kolega. Na to pa ne morem vplivati.</p>
               <p>Sedaj pa ima besedo gospod Izidor Rejc. Prosim. Pripravi naj se gospod Vincencij
               Demšar.</p>
            </sp>
            <sp xml:id="SDZ2-Izredna-24-1998-09-16.sp63">

               <speaker>IZIDOR REJC:</speaker>

               <p>Spoštovani gospod predsednik, gospe in gospodje! Moj del bi bil namenjen predvsem tej
               oceni. Delno se strinjam s tem, kar je gospod minister pripovedoval, vendar mislim,
               da je v svojem delu preveč sociološko predstavil in verjetno veliko premalo
               gradbeniško in strokovno.</p>
               <p>Namreč, že iz zakona, ki smo ga sprejeli, smo videli, da je zelo kompliciran in da
               ga bo težko izvajati, saj je imel polno takih vložkov, za katere se najbrž vsaj
               polovica ni znala orientirati, kaj bodo pomenili. Videlo se pa je, da je že v samem
               začetku izvajanja zakona nastal velik problem. Prvič, zakon ni odpiral iniciative in
               ni odpiral predvsem tega, da bi ljudje sami zagrabili za delo, si pomagali in gotovo
               na nek način pohiteli. Namreč, razumel bi, da je to, kar smo danes slišali v
               obrazložitvi gospoda ministra, potrebno strokovno, počasi, res s premislekom,
               skratka, misliti za naprej, misliti na morebitne eventuelne dogodke, ki pa, upajmo,
               da jih ne bo. Vendar smo slišali tudi to, da nismo bili povsem naivni ali pa povsem
               nepripravljeni na potresne dogodke in na te javne nesreče, ker tudi Posočje je že
               doživelo, in tudi kot smo slišali - nekateri se lahko tudi direktno spomnimo, je bilo
               veliko strokovnosti vloženega v tisto obnovo, jasno pa je, da je vsak potres različne
               stopnje, da ne moreš prej predvidevati, kako bo ta zadeva izpadla. Vendar, ko bi to
               bil in seveda, ko smo poslušali televizijske oddaje, ko smo bili tam na področju
               potresa, ko smo poslušali te komentarje, predvsem pa domačine, ki so komentirali, in
               seveda so bili zelo nejevoljni nad tem, kaj se je dogajalo, namreč romale so cele
               delegacije, cele skupine, seveda tudi politikov, predvsem pa raznih predstavnikov
               komisij in tistih strokovnjakov, je bilo videti, kot da hodijo in hodimo okoli vrele
               kaše. In videl sem v časopisju napisano, da vendar ne smemo iti na horuk, moramo
               napraviti perfektno. Se pravi, pristop je perfekcioniran, skratka je tak, kot ga ne
               bo nikjer. Bi zastopil, če bi bil to pristop k temu, da je to arheološka najdba, pa
               se potem seveda strahovito pripravljamo, kako bomo prišli do tistega želenega cilja,
               ali pa, bi rekel ugotovitve, ki jo želimo pač napraviti oziroma kaj bomo raziskali in
               kaj bomo dobili, vendar je to tipično področje, bom temu rekel v alpskem podnebnem
               pasu, ki je gotovo tako, da bi moralo že zahtevati že iz samega značaja izredno hitri
               poseg. Namreč ne morem razumeti, da se ni moglo kvalificirati stavb, ki jih je, vemo
               več 1000 bilo prizadetih po raznih strukturah in po raznih težnostnih stopnjah, pri
               katerih so bile nekatere malo, drugo več, tretje zelo, četrte pa takorekoč na tleh.
               In menim, da je tudi v samem pristopu, seveda zdaj tu ne bom samo govoril o tem, kako
               je ministrstvo bilo ali pa ni bilo uspešno. Za moje pojme je bilo gotovo premalo
               uspešno.</p>
               <p>Menim pa, da je to koncept oziroma da je to delo cele vlade in da bi bilo ravno tako
               potrebno dobiti ostale ministre, ki bi sodelovali, pa tudi od finančnega pa tudi
               gospodarskega, za turizem, obrt in podobno, skratka vsi ti bi se morali usesti pa še
               kakšen drug zraven, tudi za delo in socialo in tako naprej. Ker nobenega nisem slišal
               v tem pripovedovanju, v tem iskanju, kako bi se to dogodilo in seveda so bili dani
               primeri, kako so leta 1976 vojaki hiteli, brigade hitele, skratka temu bi lahko
               rekli, ali pa nekako se je v časopisih bralo, da je bil to horuk, bi rekel, reševanja
               tega problema, čeprav smo tudi slišali nekatere, ki to področje poznajo, ki so takrat
               sodelovali, da je bilo veliko stroke zraven. Ne morem si misliti, da bi ob tem, ko je
               bilo ugotovljeno, da so gradbinci zavzeti, da jih je težko dobiti, bom temu rekel,
               država ima gotovo veliko posla, veliko dela in najbrž da ne bi bilo hudo tega in
               tistega in tretjega in desetega gradbinca nagovoriti in seveda, da odstopi določene
               strokovnjake, ki se rešijo tega posla, tehnikov, inženirjev in projektantov in vseh
               ostalih, ki bi lahko zelo hitro oblikovali ekipo in hitro, bi rekel, razporedili po
               nekem abecednem redu kaj, kako in seveda s tem tudi pritegnili ljudi.</p>
               <p>Nobeden ni govoril o tem, kaj bi in seveda, mislim da je tudi precej možnosti bilo
               in še vedno so možnosti pri naših brezposelnih. Jaz mislim, da je med brezposelnimi
               gotovo veliko tudi takih, ki so strokovnjaki, ki nekaj vedo, ki so vajeni takega
               dela. Noben se ni na njih spomnil. To se pravi, najbrž lebdi polno ali nekih rezerv
               polno, ali nekih možnosti, ki bi jih bilo treba privabiti in najbrž, jaz bom temu
               tako rekel, najbrž da se vladnega ministra in njegove ekipe ni moglo kar naenkrat ali
               pa hkrati pojaviti toliko, bi rekel, idej ali pa hkrati, bi rekel, se rešitev kar
               nagomilati pred njim, in ravno to mislim, da je napaka vlade, da se je pač nekako
               naslonila na področje ministrstva za okolje in prostor, vsi ostali pa bodo seveda
               opazovali, strelovod je narejen in evo ga, gospoda dr. Gantarja, ki bo pač lovil te
               strele. Vendar pravim, ne morem se zadovoljiti s tem, da gremo v neko
               perfekcioniranje, ker kot pravim, to ni stvar, ki bi se zdaj pojavila oziroma, ki ne
               bi bila prej poznana in za katero vemo, da so bile razne rešitve in da razne rešitve
               so, saj konec koncev se tudi na fakultetah najbrž kaj učijo o potresnih gradnji in
               popotresnih sanacijah in podobno. Zdi se mi, da je bilo malo nerodnosti, kot češ, saj
               bo nekako šlo, itak bodo dali mir. V zakonu smo ljudem nekako povedali, pustite pri
               miru, da bomo mi te zadeve uredili, potem bomo pa že počasi temu se reče, vas
               pustili, oziroma dovolili, kaj boste lahko delali. Čas je šel.</p>
               <p>Nazadnje me je motila misel, ki je bila večkrat povedana. Ni bilo političnega
               konsenza. Jaz ne vem zakaj bi lahko bil politični konsenz, gotovo je bil v tem, da
               smo vsi bili nekako prizadeti in se nekako ogreli, da je to čimprej. Jasno pa je, da
               ne moremo biti vsi zadovoljni s tem, ko se nič ne dogodi in ta politični konsenz je
               bil morda malo bolj rahel ali ga ni bilo. Ne vem zakaj bi moral biti. To je stvar
               operacije, ki jo je treba izvršiti in če vlada kot taka ne more s svojimi ljudmi,
               potem je treba poklicati širše kroge in tako naprej. Tu si ne morem zamišljati in
               jasno je, čim se stvar ni dogodila, čim smo slišali oddaje na televiziji in razne
               komentarje, ki so nam samo odgovarjali, predvsem ljudje, ki so bili prizadeti, hodijo
               samo okoli in se kažejo, romajo kot pravi romarji, veliko je politikov vmes, ljudje
               so bili tega siti. Ko je prihajalo konec poletja in konec poletja je tu, se je
               marsikaj dogodilo. Jaz pravim, že sama najava sklica te izredne seje je gotovo nekaj
               pomenila, da so pohiteli in na osnovi tega tudi nekaj napravili.</p>
               <p>Menim, da gotovo to nam ni v čast in za take in podobne stvari mora biti gotovo
               določeni načrti pripravljeni. Določene stvari ali vsaj v strategiji narejene. Kaj je
               potrebno narediti najprej, na kakšni osnovi dati ljudem eno zaupanje, eno voljo.
               Predvsem kot je že prej nekdo rekel, po nekaj letih gospod Janša je to rekel, po
               nekaj letih bo gotovo marsikdo, če to ne bo narejeno in sanirano, bo mnogo ljudi, ki
               bodo živeli drugje in ne bodo našli več poti nazaj, domov.</p>
               <p>Pogrešam tudi, ko smo zakon sprejemali, smo govorili o tem, kako je treba pozvati
               podjetnike, podjetja, malo podjetništvo in ogreti te možnosti, da se tam postavijo
               določene lokacije, določeni obrati, področne dejavnosti. Tu bi morali zopet poklicati
               na pomoč banke, ki gledajo proč in jih kaj malo zanima. Menim, da je gotovo bilo
               veliko rezerve ali veliko dobre volje v začetku. Ta volja se s kvadratom razdalje ali
               s časom se zmanjšuje, se pozablja in se gre na vsakodnevne probleme, ki jih ima vsak
               s seboj. Tu mislim predvsem na podjetnike. Ne vem kako bo regenerirali in razvojno
               usmerili to področje, če že sedaj nič v tej smeri ni bilo narejeno. Vemo, kot je bilo
               povedano, bodo problemi še leto ali dve, tri, predno se bo vse to saniralo.</p>
               <p>Včeraj mi je padlo v glavo neka misel, ki jo je gospod minister na sestanku odbora
               oziroma seje odbora za okolje in prostor izrekel. Ko sva govorila z nekim tujcem je
               rekel, revolucija in naravna nesreča sta dve stvari, imata nekaj skupnega, nikoli
               vsega ne dobiš nazaj. Dobesedno je bilo tako rečeno. Verjetno. Menim, da je to malo
               zavidljivega ali zavedenega razmišljanja, ker po mojem je potrebno napraviti predvsem
               to, da se čimprej naredi. Ne pa da se že s takim razmišljanjem da prostor, kot češ,
               nekaj bodo že naredili, počakajte, vsega ni in ne bo, ker je to nemogoče.</p>
               <p>Gotovo smo s to sejo, ki smo jo izzvali in jo podpisali in zahtevali, gotovo dosegli
               en določen namen, predvsem v tem, da se stvari gotovo hitreje sučejo. Da so določeni
               strokovni prijemi, da se dela, ne morem si misliti drugače kot tako, da je bilo v
               začetku veliko nerodnosti in veliko bi rekel nesistematičnega pristopa, predvsem pa,
               da se je na veliko stvari pozabilo. Kot sem rekel, vprašanje podjetnikov, vprašanje
               bank in seveda možnosti različnega kreditiranja in seveda regeneriranja tega
               področja, ker konec koncev, gotovo, da bo veliko ljudi ali pa precej ljudi bo takih,
               ki najbrž ne bo, bi rekel ostalo več na tem področju, menim pa, da je, ker je to, bi
               rekel področje, kjer je nevarnost, da seveda se še naprej redči, bilo potreben
               poseben pristop napraviti, kar je pa gotovo glede geografije, glede lepote pa ena
               izjemnih predelov Slovenije.</p>
               <p>Menim tudi, da je, kot pravim, minister, ko je obrazlagal in seveda pojasnjeval,
               dobili smo tudi gradivo na mizo in seveda ta primerjava med letom 1976 in tekočim
               letom, ki seveda ga poskušamo nekako dohitevati, izgubili smo, kot se temu reče, na
               ritmu. Začelo se ni, tako kot bi se moralo, zdaj se seveda hiti, vendar jaz menim, da
               je tudi vsak, ki dela napake, tudi prav, da jih prizna. Ne morem se zadovoljiti s
               tem, da se samo hitro govori, kaj se je naredilo, kako je ta pa oni in tretji
               zadovoljen, po drugi strani pa, ko govoriš direktno z ljudmi, so pa seveda ta
               zadovoljstva na zelo nizki stopnji.</p>
               <p>Tudi vprašanje Umbrije in teh primerjav, jaz mislim, da mi glejmo svoje probleme, mi
               se ne izgovarjamo na druge, konec koncev je tu to, bi rekel tudi naša dolžnost
               parlamenta, da reagira in seveda, da če smo pripravljeni in sprejeli, bom rekel
               kompliciran, neroden zakon, dajmo ga dopolniti, popraviti, spremeniti in takega
               napraviti, da bo seveda zadeva bi rekel življenjska in da bomo lahko potem na osnovi
               tega vsi zadovoljni. Gre za to, da se temu področju Posočja vrne, kot se temu reče,
               tudi normalni življenjski utrip in pa da vsi vidijo, čutijo in vedo, da vemo, kaj
               hočemo in da vlada, bi rekel, ima prijeme, ki so spodobni in seveda dostojni vlade
               Slovenije.</p>
               <p>Žal pa moram reči in kot sem tudi začel, tudi na koncu, menim, da se je na mnogo
               stvari pozabilo in mnoge stvari smo prezrli oziroma je vlada prezrla, smatram pa, da
               tega ne bi bilo potrebno. In politični konsenz kot pravim je bil s tem, ko smo zakon
               sprejeli, s tem je bila dana zelena luč in menim, da bi bilo treba potem na osnovi
               tega takoj reagirati in ugotavljati, kaj je bilo prav in kaj ni bilo prav. Tako da
               govoriti o tem, da ni bilo na voljo stroke, mene to ne prepričuje. O tem, da
               gradbinci so imeli že pogodbe itn., me tudi ne prepričuje, ker vem, kako se včasih da
               pri gradbincih zelo na hitro nekaj napraviti in zelo hitro prerazporediti določene
               sile in najbrž da bi bili tudi za, bi rekel, ceno dobrih odnosov z vlado in podobno
               pripravljeni marsikaj storiti.</p>
               <p>O tem, kakor sem rekel, koliko je ljudi, ki čaka na delo, pa tudi je iz tega
               gradbenega področja, ker je šlo tudi precej firm gradbenih v stečaj, tako da menim,
               pa tudi teh projektantskih in ostalih, tako da bi, da je na voljo dovolj ljudi in
               dovolj znanja in menim, da posebnega opravičila za to ni. Žal ocena, moram reči, je
               vladi, bi jaz dal slabo oceno. Zdaj, če se ta zadeva seveda popravlja, popravlja se
               tudi zaradi tega, ker je, kot pravim, smo izzvali s to današnjo sejo že julija, vmes
               pa je takorekoč dober mesec in pol.</p>
               <p>Menim, da morajo biti vsa ta opozorila dobrodošla vsem. Menim pa tudi, da se je
               treba zavedati, da je problematika reševanja in boj s časom ena glavnih stvari. V tem
               primeru smo ta boj s časom precej izgubili. Mislim, da je to ena glavnih reči. Če bi
               mi živeli na ekvatorju, bi rekel, v redu, tam pač sonce sije, včasih pride dež, v
               glavnem pa je temperatura, recimo, vedno 25, 24 stopinj, povprečna letna; tu pa smo v
               izrazitem alpskem trdem svetu, kjer je zima več kot ali pa vsaj pol leta.</p>
               <p>Menim, da si minister s svojo ekipo - vidi se - v zadnjem času veliko prizadeva,
               moram pa reči, da v prejšnjem času, v začetku, tega ni bilo zaznati ali pa vsaj
               sistematično ne. Napaka je pa še v tem, da bi morala vlada bolj celovito, z vsemi
               ministrstvi priskočiti na pomoč, ker jaz pravim, tudi minister, v tem primeru dr.
               Gantar, bo rekel, v stiski spoznaš prijatelja, in tudi pri svojih kolegih, ki so v
               vladi. Hvala.</p>
            </sp>
            <sp xml:id="SDZ2-Izredna-24-1998-09-16.sp64">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Rejcu. Besedo dajem gospodu Vincenciju Demšarju. Pripravi naj se
               kolega Petan. Prosil bi kolega podpredsednika, gospoda Gerenčerja, če prevzame
               vodenje seje.</p>
            </sp>
            <sp xml:id="SDZ2-Izredna-24-1998-09-16.sp65">

               <speaker>VINCENCIJ DEMŠAR:</speaker>

               <p>Ne glede na zamenjavo mislim, da lahko...</p>
            </sp>
            <sp xml:id="SDZ2-Izredna-24-1998-09-16.sp66">

               <speaker>PREDSEDNIK JANEZ PODOBNIK:</speaker>

               <p>Ja, ja, izvolite, beseda je vaša!</p>
            </sp>
            <sp xml:id="SDZ2-Izredna-24-1998-09-16.sp67">

               <speaker>VINCENCIJ DEMŠAR:</speaker>

               <p>Hvala lepa. Meni je žal, če se v javnosti ali med koalicijskimi poslanci ali v vladi,
               posebej pa pri gospodu ministru, dr. Gantarju, ki ga lepo pozdravljam in sem vesel,
               da je tu, da ne bom govoril o nekom in o nečem, kjer tisti, o katerem bom govoril, ne
               bi bil zraven, ker potem lahko to spada pod opravljanje, želim pa, da se stvari
               slišijo.</p>
               <p>Meni je žal, da se je ta tema zgodila šele sedaj jeseni. Žal mi je tudi zato, da je
               tu zdaj neko prepričanje, da bi nekateri želeli nabirati politične točke in da hočemo
               blatiti druge poslance, tiste, ki so prevzeli odgovornost za vladanje v tem mandatnem
               obdobju. Moja želja ni v tem in ne v drugem, ampak je želja, da se tiste stvari, kjer
               se je zamujalo, izboljšajo, predvsem pa, da bi Tolminsko, dolina Soče in Baška Grapa
               z Graparji vred zaživela in ne nazadovala, kot se to dogaja zadnja leta, posebej
               pospešeno pa še po potresu. Po drugi strani si jemljem to pravico, da sem se prijavil
               k besedi tudi zaradi tega, ker sem bil pet let <q>"Timinc"</q>, bil sem v Tolminu, poznam ta
               svet, poznam ljudi. Mislim, da glede na to, da stvari tudi še izpred 30 in več let
               poznam, da sem bil pogosto na tem koncu, da lahko potem nekaj rečem.</p>
               <p>K temu me je spodbudilo tudi to - zato sem tudi med pobudniki za izredno sejo - ko
               smo bili krščanski demokrati 15. aprila, to je bila sreda, še v snegu v tolminskih
               Ravnah in smo takrat slučajno ali ne slučajno se srečali tudi z delom slovenske vlade
               - tam je bil tudi sam gospod predsednik, gospod Drnovšek - in se zelo spomnim tistega
               prvega kmeta spodaj, ki je rekel: <q>"Ali boste res to naredili, ko bo prihajala zima,
               da bomo mi lahko spet v svojih hišah in v štalah bo živina?"</q> Torej, jaz sem rekel
               zasigurno, saj bomo na tem delali, saj je celo poletje pred nami, to bo narejeno.
               <q>"Ja, pozabili boste, sploh nas ne boste prišli nazaj pogledat, kako se nam godi, ko
               bo prihajal notri zima."</q> Torej, informiral sem se, da v Tolminskih Ravnah res še ni
               bilo zdaj snega, tako kot je bil 15. aprila, je pa čisto zgoraj na planini Razorje že
               sneg, tako da živina tam ne more več biti. Ko smo dali pobudo sredi julija za izredno
               sejo, je bilo to odrinjeno, da bomo to imeli na jesenskem roku. Ko sem bil na
               kolegiju predsednika državnega zbora, je bil eden od rokov predviden 10. september,
               pa se je reklo, da se dobro pripravimo, dajmo to odriniti še na 15. september, no
               danes smo 16. septembra. Skratka, to se je odrivalo po moje po čisto nepotrebnem.
               Osnovna misel, ki bi jo hotel povedati je tudi ta, kot historik bom rekel, da je v
               navodilih za župane sredi prejšnjega stoletja napisano, da naj župani uporabijo zakon
               o občinah tako, da ne bo preveč robato, da ga bodo lahko izvajali. Tisti trdi zakon
               naj izvajajo in prilagodijo življenju. Jaz sem prepričan, da zakon, ki smo ga
               sprejeli 100% vsi smo bili za. Jaz ne vem, če se tega spomnite, ampak popolnoma vsi
               smo bili za ta zakon. Čeprav smo mi pritiskali že aprila za izredno sejo, pa da bomo
               preje imeli ampak so rekli: <q>"Ne, počakajte. Bomo pripravili dober, kvaliteten zakon."</q>
               In smo ga potem res sprejeli takrat, ko smo ga, dober mesec in še nekaj čez. Vsi smo
               bili za in jaz sem bil prepričan, da je bil zakon res dober. In ta zakon, ki je bil
               in ki še velja, bi se ga dalo izvajati v drugačnejši, bolj prožni obliki, s tem da
               sem prepričan, da ne bi nobeden tožil, da se zakon nepravilno izvaja.</p>
               <p>Največja napaka se mi zdi, da je v tem, da se je samo ministrstvo s samim vrhom
               neposredno, se pravi direktno vključilo v to delo, ko se za to usposobljeni
               strokovnjaki, ki bi to lahko opravljali. Torej meni je žal, jaz sicer gospoda
               državnega sekretarja zelo dobro poznam, ko smo imeli veliko stikov zaradi Žirovskega
               rudnika in verjamem, da je sposoben kaj drugega delati svoji stroki in znanju bolj
               zahtevnega kot pa da svetuje tudi, kot da je bilo že danes povedano, da svetuje
               ljudem v Bovcu za finančne stvari. Jaz mislim, da je tu napaka, da niso ljudje, ki so
               sposobni, bolj sposobni za kakšno finančno svetovanje, tisti prevzeli določena dela.
               O tem pogledu mislim, da je minister dr. Gantar kriv, da razporeditev ljudi ni bila
               prava in da so se stvari preveč togo peljale.</p>
               <p>Sedaj imamo pod točko B tudi pripravljen predlog za spremembo zakona in željo, da bi
               šlo za trajno odpravljanje posledic potresa. Torej stavbe - verjamem, da se jih da
               popraviti, senike, hleve in tako naprej. Ampak gospod Ganter, ko ste danes govorili o
               tem, kako želite, da bo delo opravljeno kvalitetno in varno. Bojim se ljudi tam ne bo
               več. Letos sem imel priložnost, kot je gospod Ganter govoril, da kakšen je imel
               avgust - deloven. Sam sem ga tudi izkoristil za to, da sem hodil po Istri - tema, ki
               jo bomo še obravnavali tu v tem državnem zboru in predvsem Tolminsko, z Baško Grapo.
               Vam povem, da so domačije ponekod obnovljene, nekatere so pokupili Ljubljančani,
               sedaj jih pa prodajajo, ker človek nima od česa tam živeti. Vložil je denar. Recimo,
               da ne boste rekli, da govorim na pamet, pojdite v KAL pod Črno prstjo, to je naprej
               od Stržišča in boste videli lepo mogočno <q>"štalo"</q>, in to hišo, ki so jo obnovili,
               sedaj jo pa prodajajo, ker ne gre v promet. V tej vasi je samo še ena ženska. Tako se
               te hiše praznijo.</p>
               <p>Videl sem, lahko je bilo kaj drugega. Ko sem rekel hiše bodo prazne, je gospod
               minister tako zamahnil z roko, se opravičujem. Občutek sem imel, kot da nekaj
               govorim, kar ne velja. Meni je žal, da to velja. Hiše se praznijo. Pojdite po Baški
               grapi. Jaz sem izkoristil to priložnost, da sem šel po nekdanji trgovski poti, ki je
               šla iz Bohinja proti Čedadu. Ta pot je bila tovorna, šla je skozi te baškograpske
               vasi pod Črno prstjo. Praznijo se, otroke sem videl samo v Podbrdu. Sedaj bi takoj
               nehal govoriti, če je kdo tako trdno prepričan, da hočem samo politične točke. Meni
               je dejansko žal, ker sem s tem svetom tudi delno živel, da se to prazni, ti lepi
               kraji, ki so bili, in tam sedaj srečujemo, če rečem 80% italijanske avtomobile. Taka
               je realnost. Zaradi tega, ker bodo ljudje odšli, tu je tudi gospod Janša je danes
               nekaj na to temo že govoril. Ljudje bodo odšli v Gorico, eni v Ajdovščino, v
               Ljubljano. Ne bo odšel nazaj v tiste rovte. Tako se bo zgodilo. Tako je življenje,
               žal imamo nekaj izkušenj tudi iz loškega konca, kako so ljudje odhajali pred leti.
               Nekaj časa so se še vračali konec tedna, potem pa niti konec tedna več ne.</p>
               <p>Zanimivo je pa to, da hiše še prodajajo, ostalega sveta pa ne prodajo; ker ne pije
               in ne je, držijo to posest ki ostaja neobdelana. V tej zvezi bi samo omenil, ampak
               nisem nič nevoščljiv Primorcem in Graparjem, ki imajo italijanske pokojnine -
               nekateri. Ampak vpliv teh, o tem imam svoje mnenje, ki ga danes ne bi razvijal
               naprej. Škoda se pa dela. Povedano je še, da bo letos nekako 560 posegov, mislim, da
               sem si prav beležil. Če je vseh teh objektov 3 tisoč 433, pomeni, da bo to trajalo
               nekako 6 let, predno bi vse to prišlo na vrsto, od majhnih do velikih posegov.
               Verjamem pa, da ko bo stvar nekako stekla, da bo to hitreje šlo. Zelo problematičen
               se mi zdi podatek, ampak dejstvo, ne podatek, da je vsaka tretja hiša od teh
               poškodovanih stanovanjskih hiš prazna. Zato, ko je napisano <q>"trajno odpravljanje
               posledic"</q>, se mi zdi zelo bistveno. Torej, preden je bil potres - vsaka tretja hiša
               prazna. Kaj bomo mi Slovenci, tisti, ki živimo v boljših razmerah, naredili, da se to
               ne bo nadaljevalo? Zato se mi zdi ta naslov precej ambiciozen, zelo pa soglašam z
               njim. Torej, če bomo res delali vsi na tem, da se to ne bo več nadaljevalo.</p>
               <p>Presenečen sem bil nad podatkom, ki sem ga prebral v tem kratkem zapisu <q>"Odgovori na
               nekatera najbolj pogosta vprašanja, povezana z obnovo"</q>. Tam sem prebral - strani niso
               oštevilčene, ampak če odprete na tretji strani, piše takole: <q>"217,7 milijona tolarjev
               je zagotovljenih za izvajanje nalog državne tehnične pomoči, 200 milijonov pa za
               popotresno obnovo objektov 106 upravičencev."</q> Torej, državna pisarna je porabila več
               denarja - to berem v tej brošuri, ki smo jo - ne vem, sam sem jo dobil pri tolminskem
               županu, ali ste vsi to dobili ali niste dobili, verjetno pa to imate. To tako tu piše
               - pisarna porablja več, kot pa je šlo za te upravičence. Če to ni birokracija, potem
               ne vem, kaj se imenuje birokracija! Če je to narobe napisano ali pa če sem narobe
               razumel, ampak prebral sem to, kar piše, potem prosim, da te stvari pojasnite.</p>
               <p>Poleg tega, kar sem že na začetku omenil, se mi zdi škoda, da nismo znali prepustiti
               domačinom več samoiniciative. Če stopim samo malo na stranski tir, bom rekel, kar sem
               že nekajkrat ponovil - biti brezposelen pomeni, biti več kot hudo bolan. Ko človek ne
               dela, se počasi navaja na to in se navadi na to, da ne bo delal. In če je bil mesec
               mimo, pa sta bila dva meseca mimo, pa so trije meseci mimo, potem nekje ta volja,
               zagnanost pade. Vsi vemo, če kje pride do kakšnega požara, je to že izkušnja; če
               tisti, ki je postal pogorelec, takoj ne izkoristi priložnosti, da v enem mesecu
               naredijo, pozidajo in dajo grušč nazaj, potem je zamudil. V tem primeru je podobno.
               Verjamem, da je zagnanost ljudi, tudi nas, na začetku bila zadosti velika. Ne bi se
               rad hvalil, ampak povem, da so bili v Škofji Loki tudi mladi fantje, ki so med
               počitnicami rekli; mi bi pa šli delat. Ampak kako boš šel delat - saj imamo razne
               skavte, pa se ne bom vtikal v druge - skavte imam tudi v hiši, tabornike in tako
               naprej. Jaz bi bil tudi tisti čas lahko - vsaj bog mi je dal še toliko zdravja - kaj
               koristnega delal. Ampak, kam boš šel delat, saj nisi mogel ničesar delati! Če bi šel
               kosit, da bi se morda potem naučil, kako se kopa naredi, ker na hlev tako ni mogel
               spraviti sena.</p>
               <p>Zato mislim, da je škoda, da se je to zgodilo, ni pa še vse zamujeno in se da
               prepustiti ljudem več volje. Zdaj ne vem, recimo, v finance se ne bom vtikal, ker tu
               tudi nisem toliko doma, čeprav vsakdo, ki je delal svojo hišo, se na finance mora
               razumeti, kako jo bo čim ceneje spravil skupaj. Ampak na misel mi prihaja glede na
               dohodke nekaterih ljudi; če, recimo, bo zdaj ena obnova stala 4 ali kakšnega pol
               milijona še več, pa bo država dala 3 milijone, ali se bo ta za milijon in pol lahko
               zadolžil. Glede na nekatere dohodke, ki jih imajo na Tolminskem, verjamem, da se ne
               bodo upali. To je velik problem. V to, ali so zdaj pošiljali položnice ali jih niso
               pošiljali, v to se ne bi spuščal. Celo zagovarjam to, da kar je kdo dal, je to dal
               prostovoljno in je bil to dar mimo vseh zakonov, mimo vseh prispevkov in tu nimam
               nobenega pomisleka, če sem tisto dal takoj spomladi, da zdaj ne bi dal. Tisto je bil
               moj poseben dar za Tolminsko. Ampak s tem naj se drugi ukvarjajo, ki bolj poznajo
               stvari, v to se ne bi želel vtikati.</p>
               <p>Zdaj, danes je bila omenjena tudi Italija, kako pa tam delajo. Rekel bi tako - pa
               ne, da ne bi bil kdo užaljen, ampak v Sloveniji ne - poznamo: bolj ko greš proti
               jugu, je ritem nekoliko drugačnejši kot če greš proti severu. Pač razmere so, čisto
               geografsko pogojene, koliko kdo kje hiti. V Umbriji, le verjemite, sicer tudi tam
               zapade sneg, vendar v enih Tolminskih Ravnah ali pa Umbrija je bistvena razlika. Tam
               doli bodo lahko še novembra zunaj sedeli, v Tolminskah Ravnah pa morebiti tisti dve
               uri, ko bo še prišlo sonce - mi poznamo to Baško grapo, ko ponekod sonce v zimskem
               času po nekaj mesecev ne pride. Zato, vidite, je tu naš odnos mora do tega biti
               povsem drugačen. Zdaj ne vem, ali je vodstvo državnega zbora povabilo na današnjo
               izredno sejo tudi posoške župane ali ne. Jaz jih ne vidim, čeprav mislim, da bovškega
               župana poznam. Vesel sem tu, zadnjič sem bil prisoten, ko so iz občine Maasmechelen,
               to je tam čisto blizu Maastricht 50.000 belgijskih frankov podarili za šolo v Bovcu.
               O tem sem z nekdanjim sošolcem Mlekužem govoril. Rekel je, zelo smo veseli te pomoči,
               ampak otrok pa ni.</p>
               <p>In zato, gospod Gantar, bi vas prosil - ne kritiziram, ker če bi s kritiko človek
               ubijal, če je huda, zato jaz ne bi želel ničesar ubijati, ampak samo spodbuditi, da
               prepustite Tolmincem in ljudem v dolini Soče več iniciative, da sprostite tudi to
               njihovo lastno iniciativo, da za določeno vsoto, ne vem, ali je to 200 ali je to
               300.000, da lahko sami opravijo dela, ker težko je čakati. Povedal bom primer iz
               naše, občine Škofje Loke, kjer je enemu kmetu odneslo pot do večje kmetijske
               površine. Komisija je prišla, je ocenila, ampak možakar pa ni imel časa čakati, da bo
               zdaj vsa procedura stekla, nek inženir je naredil načrt in domača firma Tehnik - mu
               je dela opravila. Celo številko lahko povem, da je to stalo 371.000, in zdaj je to
               sam založil. Sam ne vidim, če je to zdaj to tako napačno, ker je on potem lahko tisto
               kmetijsko površino poleti tudi obdelal, sicer je pa ne bi mogel, je pa vezano torej
               tudi na potres. In tako vidim, če bi bili tudi na Tolminskem, na Bovškem, Kobariškem
               to iniciativo prepustiti nekoliko bolj ljudem, da bi bilo lahko več narejeno.</p>
               <p>Zdaj da se ne bi ponavljal, s tem bi zaključil, z željo, da ljudem bolj zaupamo in
               kar so sami sposobni, tako kot se dogaja tudi pri občinah, če so ljudje pripravljeni
               nekaj sami prevzeti, se reče: <q>"izvolite, tu imate priložnsot, pa se izkažite."</q> Žal
               tem ljudem nismo dali priložnosti, da bi se tokrat po potresu izkazali s svojo lastno
               samoiniciativnostjo in podjetnostjo. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp68">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Demšar. Gospod minister, predlagam, da poslušamo še ostale
               razprave, potem boste pa dali odgovore. Besedo dajem gospodu Rudolfu Petanu.</p>
            </sp>
            <sp xml:id="SDZ2-Izredna-24-1998-09-16.sp69">

               <speaker>RUDOLF PETAN:</speaker>

               <p>Hvala, gospod podpredsednik, za besedo. Spoštovani! Torej minilo je že pol leta od
               potresa in če pride do takšnih naravnih katastrof, običajno tu v parlamentu
               poslušamo, kako je treba ta zakon pripraviti dolgoročno in pa sistemsko. Nekoliko
               manj že slišimo o učinkovitem sistemu. Pa vendar, pol leta je minilo in moram
               povedati, da smo z mojimi kolegi poslanci včeraj obiskali Posočje, da bi se tudi sami
               prepričali kaj se tam dogaja, ali pa - kot smo videli - kaj se ne dogaja. Vemo, da
               imajo ti ljudje dovolj že takšnih raznih obiskov, ker vsi so veliko obljubljali, pa
               zelo malo dali. Seveda smo obrazložili, kakšen je naš namen, in moramo priznati, da
               so nas kar sprejeli z razumevanjem. Dejstvo je pač takšno, da je stanje ta trenutek v
               Posočju res kritično in če bi upoštevali, pač, tiste utemeljitve, zakaj je bil tudi
               ta zakon o Posočju tako pozen, da mora biti dolgoročen in sistemski, bi, žal, moral
               reči, da je res <q>"za dolgoročno"</q> pripravljen ker to, kar se dogaja, bo res trajalo še
               resnično dolgo časa. O kakšnih sistemskih predlogih, o sistemskih rešitvah bi pa bolj
               težko govorili, da učinkovitost rajši pustim pri miru in o tem sploh ne govorim.</p>
               <p>In zakaj je stanje tako kritično? Dejstvo je, da smo že vsi letos lahko opazili sneg
               in to kar do nižin. To se pravi, zima se bliža, glavna obnovitvena dela - se pravi,
               ko se bo praktično pri vseh objektih nekaj dogajalo - pa se v bistvu skoraj še niso
               začela. Se dela, to moramo priznati, vendar so to res bolj redke izjeme. In kar je
               najhujše, vemo, da če se bliža zima, da je potem glavna gradbena sezona nekako
               zaključena in pri takšnih objektih je pač vreme tudi eden od pomembnih faktorjev in
               celo izključujoči faktor pri določenih delih. Namreč, upoštevati je treba, da s tem,
               ko se objekti obnavljajo na takšen ali drugačen način, se seveda z materialom, ki se
               vnaša v zgradbo, tudi vnaša veliko vlage. To vlago je pač v vsakem primeru treba
               nekako spraviti iz objekta, da je bivanje v takem objektu sploh možno.</p>
               <p>Glede na to, da se bo letos zbralo kar nekaj denarja na račun teh nerodnih položnic,
               in glede na to, da se dela ne opravljajo v takšnem tempu, kot bi si želeli in kot bi
               situacija na terenu zahtevala, pa lahko mirne duše rečem, da bo ta denar, ki bo zbran
               tako ali drugače, v veliki meri služil za polnjenje proračunske luknje, ne bo pa
               dosegel tistega namena in tistega področja, za katerega je bil namenjen. Ker sem si
               sam stvari lahko ogledal, bom skušal bolj s primeri povedati tisto, kar želim, in ne
               bom na široko teoretiziral, kajti to je tudi predmet kritike, da je takšen sistem
               reševanja bolj pisarniški in bolj birokratski. Zato se bom raje naslonil na primere.</p>
               <p>Rekel bi lahko, da pri ocenjevanju škode ni bilo izdelanih kriterijev, ampak
               prepričan sem, da so kriteriji izdelani, kajti tudi danes smo dobili na mizo poročilo
               in tam so različne stopnje ocenjene, kaj pomeni prva, druga, tretja in četrta. To se
               pravi, teoretično kriteriji so izdelani. Vendar pa se pri ocenjevanju - ali jih nekdo
               ni hotel uporabiti, ali je nekdo želel zlorabiti zadevo, ali pa jih ni bil v stanju
               uporabiti - tako da se je marsikdaj dogajalo, da tista prava škoda in potrebna
               sanacija ni bila pravilno ovrednotena, ocenjena. Po eni strani lahko ugotovim - ampak
               res zelo redki primeri, moram povedati - da je bila ta škoda prebogato ocenjena. V
               večini primerov - res je, da teh primerov ni veliko, ker se tudi sanacij ni veliko
               delalo. Ampak od teh, ki so, je v večini primerov bila ocenjena škoda veliko, veliko
               prenizko. Tu se je pojavilo tudi nekaj drugega, da - recimo, če ostanemo pri kraju
               Soča - tam so sedaj obnovljeni ali pa tik pred koncem štirje objekti. V večini so
               bili precenjeni in začuda, ko sem slišal prvo ime, sem bil prepričan - dobro, to je
               slučaj, ki se tudi lahko zgodi - da so vsi štirje objekti, ki so prvi na vrsti, od
               ljudi, ki sicer imajo tu prijavljeno stalno bivališče, vendar pa ne živijo v tem
               kraju, ampak nekje drugje, da so edino ti štirje prišli na vrsto; tisti, ki jim je pa
               stanovanje, ki ga imajo in ki ga je prizadel potres, ali pa hišo, pa ni še niti eno v
               sanaciji. Začuda, od vseh teh štirih, ki so bili - tudi prvi je bil prebogato
               ocenjen, da so mu potem, ker je pač potrebno za posamezen objekt porabiti vsa
               sredstva, so potem prišli na vrsto še bogata fasada in podobne stvari, kar me sploh
               ne moti. Moti me pa nekaj drugega, da je bilo pač to povsem slučajno ime - ne vem,
               ali je slučajno ali pa ni - bivšega partijskega sekretarja, pa tudi ostali so še
               povezani s to zadevo. Pri njih se je naredilo, pa ne stanujejo tukaj, imajo pa stalno
               bivališče - to je treba korektno povedati - ampak imajo več stanovanj ali hiš, to je
               drugo - v glavnem ne stanujejo tam. Za ostale, tiste povsem navadne, pa se ni storilo
               še ničesar ali pa je celo tako daleč, da niti ne vedo, kakšna bo oblika sanacije; ali
               bo sanacija ali pa mogoče porušitev. Kajti, tudi tista rdeča ali pa rumena pika še
               nista jamstvo - pa o tem malo kasneje.</p>
               <p>Naslednje, kar je tudi potrebno poudariti. Slišimo o 60, pa 80 odstotkih, ki jih bo
               država prispevala. Dejansko se je nekako pokazalo, da nepovratnih sredstev prispe
               nekje 10% do 15% od tistega, kar se bo tam dogajalo, pa mogoče še to ne. Sedaj pa ne
               vem, kako si naj to razlagamo: ali nas nekdo zavaja okoli procentov ali pa imamo
               različna merila, kaj je prispevek, kaj so nepovratna sredstva in kolikšna je tista
               končno ocenjena škoda, ki je nastala. Menim, da gre za napačen sistemski pristop.
               Kajti, pri ocenitvi škode se je upoštevala neto stanovanjska ali tista normirana
               stanovanjska površina po osebi. To je sicer lahko eden od kriterijev, vendar pa je
               treba upoštevati dejstvo - namreč, potres je porušil objekt, celoten objekt, ne pa
               neto stanovanjsko površino. Upoštevati moramo tudi dejstvo, da je večina objektov
               starih, in vemo, da so bile bivalne navade včasih drugačne, pa tudi družine so bile
               številčnejše, kot so danes. Nek objekt, ki je pač bil primeren za bivanje ali
               pripravljen za razmere, ravno prav za razmere pred 50 ali 100 leti, ko so se ti
               objekti gradili. Veliko je takih objektov, bile so številne družine in danes
               ugotavljati neko neto stanovanjsko površino in na osnovi tega izračunavati škodo, ki
               se je zgodila, in na osnovi tega tudi pripadajoča sredstva; to je, milo rečeno, čisto
               teoretično in birokratsko - pisarniški pristop, ki z življenjem nima nikakršne veze.
               Po drugi strani tudi ta državna komisija zahteva, da naj bi arhitektura ostala
               tipična za to okolje. Vemo, da je bila tipična hiša povezana skupaj, gospodarsko
               poslopje in stanovanjski objekt; da je bilo spodaj gospodarsko poslopje, potem je bil
               v naslednji etaži stanovanjski del in na vrhu podstrešje kot senik. Danes so vsekakor
               bivalne navade malo drugačne. Po drugi strani pa vemo, da so zaradi tega tudi večje
               površine. Danes pa se ugotavlja, da gre za neto stanovanjske površine in da se samo
               za tista dobi sredstva. To je res malo čudno. Po drugi strani; če ljudje želijo
               nekako iti s časom naprej, bom povedal zopet en banalni primer - na svoji hiši si
               postavi balkon, potem pa ne dobi gradbenega dovoljenja, zato ker rečejo, da to ni
               tipična hiša. To ne gre skupaj, to je birokratski pristop in tako se ne dela.</p>
               <p>Da je bilo resnično nekaj narobe s kriteriji, se vidi tudi iz tega, da v popisu
               sanacije neke hiše, ki je bila vsa razpokana, niso bile ovrednotene vezi, ki bodo
               potrebne. Lahko se je zgodilo, da so slučajno izpadle. Vendar, v toliko slučajnosti
               več ne verjamem - da se je to slučajno zgodilo. Vemo, da sanacija brez takih prečnih
               vezi sploh ni mogoča. Naj mi bo dovoljeno, da navedem še en konkretni primer iz
               Drežniških Raven. Lahko povem tudi številko kasneje, ampak ne bom, je tu. Hiša je
               predvidena za rušenje in je tudi že pripravljena. Lastnik je opravil tisto, kar mu je
               bilo dovoljeno. Odstranil je vso kritino, vse ostrešje, vse stavbno pohištvo, tako da
               je resnično samo zidovje. Porušiti je sam ne sme - o tem še malo kasneje. Ko se je
               pripravljal za novogradnjo, ker ta hiša posega v cestno telo in ne samo v cestno
               telo, je v sami cesti, je želel, da bi omogočil normalno cesto in da bi hišo zamaknil
               za 10 metrov na svojo parcelo. To ni mogoče, čeravno so mu nekako na upravni enoti
               tudi inšpekcijske službe rekle, da bi bilo to smiselno in tudi tip hiše, ki jo je
               predlagal, so osvojili. Vendar v državni pisarni mu tega enostavno niso dovolili.
               Prvič zato, ker premaknitev ni mogoča, kljub temu, da se po vseh varnostnih predpisih
               o cestnem prometu to ne bi smelo dogajati, da bi bila hiša v cesti, še posebej, če je
               predvidena za rušenje. In drugič zato, ker ne sme imeti balkona, ker tipična hiša za
               to okolje ne sme imeti balkona. Ne bom komentiral! Zame je to tipičen administrativni
               pristop in administrativna ustanova, ki bi morala delati na terenu.</p>
               <p>Naslednje, kar se je pokazalo: za rušenje takih hiš, kot so tam običajne, je nekje v
               popisu predvideno za rušenje 6 milijonov. Lastnik tega ne sme opraviti sam, tudi če
               si dobi strokovno organizacijo, zato ker to ne gre, ker se ne sme zgoditi, kljub temu
               da bi pripravil vso ustrezno ekipo. Vendar ne gre in za rušenje bo potrebno porabiti
               6 milijonov, čeravno bi on za bistveno nižjo ceno popolnoma strokovno. Če me vprašate
               - verjetno bom dobil kasneje odgovor, da to ne gre, da so potrebni vsi varnostni
               predpisi. Bom pa rekel takole: tudi lastniki sami bi si lahko organizirali vse
               potrebne ekipe in bi pod državnim nadzorstvom rušili takrat, ko bi bilo vse to, kar
               se zahteva - se pravi strokovno in tudi mehanizacija - poleg. Rekli bi: sedaj vam pa
               dovolimo, da lahko rušite, drugače pa ne smete. Lahko bi naredili kar po dnevih
               spisek, kdaj bi kdo to šlo. Ampak takrat bi bilo to organizirano. Sedaj je to
               drugače, ker je potrebno porabiti 6 milijonov, namesto da bi za milijon ali 2
               milijona porušili in ves material odpeljali na ustrezne deponije, tako, kot smo tudi
               hiše zidali, se tudi to da narediti. To, da nekdo lahko sam poruši in odstrani
               ostrešje, ki je 5 ali 6 metrov visoko in te špirovce in lege meče navzdol, to je pa v
               redu. To se nikomur ne more nič zgoditi. Da bi pa porušili kakšen zid, to pa ni
               mogoče - tudi pod strokovnim nadzorom. To se pravi, to zopet dokazuje, kako
               administrativno, birokratsko se tega lotimo.</p>
               <p>Naslednje, kar je - treba je porabiti vsa sredstva, ki so bila po pogodbi predvidena
               in po tej ocenitvi določena. Če je preveč dela, potem nekomu še naredimo. Seveda, kdo
               ima preveč - to sem že prej malo omenil, zame ni več slučaj - mu lahko še olepšamo
               fasado ali pa kaj podobnega, ampak v večini pa je sredstev premalo, potem se pa dela
               ustavijo. Ali pa, če financira sam. In ustavi se ti tako, da niti stropov v
               stanovanju ne moreš več narediti, ker je sredstev zmanjkalo običajno za sanacijo
               zidovja ali z iniciranjem ali pa z vezmi ali pa kakorkoli že pač je zadeva
               potekala.</p>
               <p>Naslednje. V Drežniških Ravnah je 18 objektov za rušenje, to se pravi skoraj cela
               vas. To, da je to odmaknjeno od komunikacij, je verjetno vsakemu jasno. Kdor še ni
               bil tam, mu priporočam, da si ogleda, ker je lepa pokrajina - resnično. Predvsem pa,
               da vidi, kako je to odmaknjeno. Vsi ti ljudje morajo hoditi v to pisarno - ali v
               Bovec ali pa v Kobarid -namesto da bi ena ekipa tja, kjer je potrebno celo vas
               zrušiti, prišla v to vas, delala tam intenzivno mogoče 14 dni tudi priporočala in
               tudi naročila projekte, tako kot je potrebno, skupaj z investitorjem, z lastnikom,
               potem pa ti ljudje boljše, da hodijo vsakodnevno dol v to pisarno in se tam drenjajo
               in zadeve ne stečejo in so takšne, kot je. In v teh Drežniških Ravnah, kjer je 18 hiš
               rušenje, dela ena firma, ki ji je treba čestitati. Sprašujem se, zakaj ni več teh
               ekip - lahko je ena firma, ampak ima več ekip - ki bi delale. Če mi bo kdo rekel o
               strokovni usposobljenosti itn., bom imel takoj argument. Namreč, tudi tu nisem ravno
               prepričan, da so vsi naredili še poseben tečaj, ker so verjetno od drugod, ampak jih
               pozdravljam, da tam delajo.</p>
               <p>In dovolite mi, da povem še nekaj o splošnem pristopu k temu problemu. O teh
               položnicah je bilo toliko povedano, da se skoraj ne splača izgubljati več besed, je
               pa silno nerodna zadeva. Namreč, tisti, ki reče, da smo zakon sprejeli tu - ja, tam
               ni bilo o nobenih položnicah napisano. Vlada si je prav gotovo izbrala najbolj
               nesrečen način za zbiranje tega denarja, kajti ima tudi retroaktiven učinek. Ljudje
               prihajajo k meni v poslansko pisarno in me tudi o tem sprašujejo. Prihajajo tisti, ki
               so letos postali brezposelni, plačujejo pa za lanskoletni prihodek. Ja, kako ga naj
               ga plača? Kaj pa tisti mladi, ki - recimo - gredo v vojsko, kaj pa tisti, ki nimajo
               nobenega prihodka, pa vseeno morajo plačati za lansko leto? To se pravi, to je
               retroaktiven pristop. To, da se nekdo lahko pritoži na takšen način, na drugega pa
               ne, je - milo rečeno - zavajanje javnosti. Kajti, najprej moraš tega plačati, potem
               se pa lahko pritožiš. To se pravi, pritožba je neproduktivna in to je samo
               izgovarjanje in trdim tisto, kar sem že rekel, da je to za pokrivanje proračunske
               luknje. Treba je upoštevati, da je to demografsko ogroženo področje in tudi drugače
               ne moremo reči, da je ravno eno od bolj razvitih področij v Sloveniji, če dobiš 10 do
               15% nepovratnih sredstev, ostalo pa ti nekako rešuj s krediti - ampak samo za neto
               stanovanjsko površino, vse ostalo, kar je pa od neto stanovanjske površine pa do cele
               stavbe, je pa še nekaj drugega. To je pa tako 100% v skrbi tistega investitorja in
               navsezadnje, kdo si pa danes upa vzeti kredit, takšen kredit glede na zaposlenost, ki
               je v Sloveniji, in na način, kako država skrbi - bom rekel - za tiste okvirne pogoje,
               s katerimi lahko gospodarstvo podpira. Rekel bom drugače: da država sama skrbi za
               rušenje dobrih firm in se ne morem upreti, da se ne bi nekako strinjal s tistimi, ki
               pravijo, da je na gospodarskem področju neka politika državnega terorizma, ker država
               sama ruši dobre firme. Zdi se, da se to prenaša na vsa področja, kjer so finance, in
               tudi tu je nekaj podobnega - pa bom še marsikaj utemeljil.</p>
               <p>Naslednje, kar je - starejši si bodo težko privoščili takšne kredite, da bi na
               daljši rok odplačevali. Prepričan sem, da bi morala država tu skrbeti ravno zato, ker
               je to demografsko ogroženo območje in mejno območje, da bi skrbela za naselitev tega
               prostora, ne pa, da dela ravno obratno. Vse, kar je bilo narejenega - ne trdim, da je
               bilo to povsem namensko, tega ne trdim. Hočem povedati to, da tako, kot je izpadlo,
               pa izgleda - in marsikdo tudi tako misli - da je to namenoma, da se bo ta prostor
               izpraznil. Zdaj vas bom spomnil na tisto razpravo, ki sem jo imel pred približno enim
               letom, malo več kot eno leto bo od tega, ko smo se pogovarjali o tem famoznem
               španskem kompromisu, ko smo socialdemokrati zahtevali določena mejna območja, kjer bi
               veljala posebna zakonodaja. Namreč, tudi naši sosedje jo imajo, mi si je pa nismo
               upali. Zato sem rekel, da je to španski diktat sosednje države nad našo državo, ampak
               ne nad državo kot inštitucijo, temveč nad posamezniki, ki imajo tu glavno besedo.
               Zato ni slučaj, da smo lahko tudi marsikje slišali, da je to povsem namensko - jaz
               bom temu rekel <q>"španski kompromis 2"</q> - ko se nekako uresničuje tisti del, da se bo
               dolina Soče izpraznila in jo bodo lahko tujci poceni pokupili. Ampak to ni kritika
               naše sosednje države - oni že vedo, kaj delajo, oni dobro vedo, kaj delajo - samo pri
               nas se je treba vprašati, kaj je naša država delala in kako za to skrbi. Zato sem se
               tudi nekako navzel tega izraza <q>"politika državnega terorizma"</q> tudi v demografskem
               območju.</p>
               <p>Naslednje, na kar bi rad opozoril, je, da se v bistvu ocenjuje škoda za podaljšano
               tretjo fazo, ko je objekt pokrit in zaprt, da pa inštalacije, ki so uradno po zakonu,
               in bi se to moralo upoštevati vsaj v praksi - v pogodbah zelo redko upoštevajo in
               morajo ljudje sami financirati inštalacije, tako elektro kot tudi vodovodne. Takšna
               so dejstva. Strinjam se in sem prebral tudi zakon, kaj tam piše - in piše, da gredo
               tudi inštalacije zraven. Ampak v praksi tega takorekoč ni.</p>
               <p>Naslednje, kar je treba upoštevati. Dokončana podaljšana tretja faza pomeni, da
               objekt sploh še ni primeren za bivanje, kajti to so samo stene in pa, recimo, da so
               tudi inštalacije zraven, ki si jih je nekdo sam financiral. Tu je ogromno vlage. In
               sedaj, če se bo glavna gradbena sezona šele začela -glede na trend dela, mislim, po
               terminu - kako se bo ta vlaga sploh spravila iz objekta, kako se bo dalo v takem
               stanovanju živeti, kjer so stene polne vlage? To ne gre skupaj. Govoriti, da je
               sanacija zaključena - sanacija je zaključena s tisto podaljšano tretjo fazo in nič
               drugega. Praktično ne moreš vanj niti pohištva postaviti. Se pravi, da ni ohranjen
               noben standard, tu ni nobenega bivalnega standarda.</p>
               <p>Naj vam povem tudi en primer starejše ženice, ki je imela hišo ocenjeno pod
               vrednostjo - to je popolnoma normalno, ker pač ni imela takšnih privilegijev. Denarja
               je zmanjkalo takrat, ko so prišli do stropov. To se pravi, lahko bi gledala skozi
               streho ven. Ima pa dobre sosede, ki so nekako priskočili na pomoč in tudi sama je še
               nekaj priložila, da so lahko za silo uredili. Ampak samo strop, o kakšni izolaciji ni
               več govora. Pa vas vprašam, kje je tu bivalni standard. In tisto, kar je najhujše;
               zamislite si, živijo v kontejnerju, ker je tako dogovorjeno, da jih imajo v
               kartoteki, komisija jih bo poklicala in takrat se bodo pa oglasili in dogovorili.
               Nihče jih ni poklical, sami urgirajo, se nekaj premakne, to je tudi treba priznati,
               vendar ne toliko, kot bi bilo potrebno; ne vedo, kakšen sistem sanacije bo, kdaj se
               bo pričel, ne smejo samoiniciativno delati. Kot sem rekel, živijo v kontejnerju
               -ampak, zamislite si en kontejner, kjer je en prostor za vse, v katerem tudi kuhaš -
               zato si tam ne kuhajo, da imajo vsaj čisti zrak. Kuhajo pač tam, kjer so včasih
               kuhali za živino, ker je tam verjetno še najbolj primerno. Zamislite si takšne
               pogoje, zamislite si! Zato govorim, da je to administrativno pristopanje, ne pa
               dejansko to, kar kaže življenje. To pač omenjam zato, da malo podkrepim, kakšne so
               pač razmere v tem Posočju, da ne bi samo teoretizirali in govorili, kako je vse lepo
               in kako to teče. Navsezadnje bi vprašal, zakaj pa material, ki si ga - recimo - ti
               investitorji - lastniki stavb sami ne kupijo, kar je tudi za pozdraviti, zakaj ni
               brez prometnega davka. Mislim, da bi se to dalo urediti, če imaš status takšen, kot
               ga imajo ti ljudje, zakaj se to ne bi dalo kupiti brez prometnega davka ali pa
               kakorkoli drugače upoštevati. Do sedaj tega ni bilo.</p>
               <p>In naslednje, tempo tega dela, moram priznati, edino kar sem opazil, ko sem se
               vozil, da se obcestne škarpe resnično dela ampak v pol leta jih je - pa mislim - še
               vseeno zgrajeno premalo. In so marsikdaj tudi ti v napoto tovornjakom, ki vozijo
               material. Od 500 objektov pa še nekaj, ki bi naj jih obnovili, jih je sedaj pač
               obnovljenih okoli 15. In ker se gradbena sezona tako ali drugače, če hočemo ali
               nočemo, glede na letni čas nekako zaključuje, če jih bo 50 do konca leta, bo to
               veliko. Kaj pa ostali?</p>
               <p>Naslednje. Pri rušenju pride cena na kubični meter približno 9.000 tolarjev. To, da
               bi samoiniciativno ob predlogu, ki sem ga povedal, ob zagotovitvi vseh potrebnih
               pogojev in pod nadzorom inšpekcijskih služb lahko bistveno ceneje opravili, bi se
               tudi bilo treba zamisliti in bi še verjetno nekaj ali pa veliko prihranili. Nekako ne
               gre skupaj, zakaj so izvajalci samo tisti, ki so pač nekako tako ali drugače izbrani.
               Navsezadnje, vsak, ki ima dovoljenje za opravljanje gradbenega dela - končno moraš
               predložiti ogromno nekih papirjev - zakaj takšen ne bi mogel tako ali drugače delati.
               Pa velja tudi za projektante. Ali so izbrani samo nekateri: kako, po kakšnem ključu,
               to je zopet vprašanje zase. Tu je neko ločevanje med takšnimi, ki imajo, ki lahko
               delajo, in takšnimi, ki ne morejo. Nekdo bi naredil projekt tudi zastonj, verjemite
               mi. Verjemite mi, da bi naredil, ampak ne more zato ker ni bil med tistimi izbranimi,
               če pa bi že kdo vztrajal bi pa verjetno imel take težave, da bi prej minila sezona,
               kot bi bilo vse tako, kot mora biti. In navsezadnje, človek se vpraša, da tu res
               nekaj ne more biti v redu. Na primer: Mala vas predvčerajšnjim so še ljudje hodili,
               ti strokovnjaki, te ekipe, ki zbirajo podatke, kakšna naj bi bila sanacija. Po pol
               leta je malo prepozno. Vem, da se lahko marsikaj zgodi, da še iščeš določene podatke,
               ampak po pol leta bi že moralo biti jasno, vsaj to, kakšen obseg je bil to. Spomnimo
               se, recimo, potresov v drugih državah, kako so tam reševali - bi sedaj morali biti
               nekje drugje. Sedaj bi morali biti tam izvajalci, ne pa projektanti, ki iščejo
               podatke in elemente za projekte. In seveda, ljudje vidijo te ljudi, ko jih še
               sprašujejo to in tisto, ko si ogledujejo. To se pravi, vedo, da projekta še ni. Zima
               je pred vrati, kdaj šele bo projekt, kaj šele sanacija!</p>
               <p>Povedal vam bom samo en primer. Gre za stanovanjsko hišo 270 kvadratnih metrov, v
               kateri je imela prostore tudi družinska firma, ki je delala to, za kar je bila
               registrirana. Se pravi, ljudje so si sami služili svoj kruh, niso imeli državne
               službe, kjer bi bilo zagotovljeno. Tudi upokojencev ni bilo. In sedaj je vsak dan
               pomemben za to firmo, da bodo lahko preživeli. Imajo tudi majhne otroke, ki jih
               morajo šolati. Ti ljudje so pritiskali na to pisarno, da bi čimprej nekaj naredili,
               da najdejo nek skupen konsenz, da bodo lahko tudi delali zato, da bodo lahko delali.
               Tudi sami bodo prispevali. Tisti referent tam, imam ime in ga ne bom omenil, se je
               takole praskal, ko je slednji izvajal, da mora preskrbeti svoje otroke. Veš, za tvoje
               otroke je pa takole. Jaz upam, da je to bilo slučajno, ker se to tudi lahko zgodi, da
               je človek nervozen, da ni bilo kaj drugega. Jaz upam, ampak mislim, da je skrajno
               neodgovorno, ko se pogovarjaš s temi ljudmi, ki imajo take težave, moraš tudi paziti
               na svojo mimiko in nekaj podobnega. In zato k tistemu, k čemur se bom vrnil - kot sem
               že velikorat povedal, da je to tipičen birokratski pristop.</p>
               <p>Še to bi povedal. V tej pisarni v Bovcu ljudje delajo, tisti, ki so tam. Ne trdim,
               da tisti državni uslužbenci, ki so tam, da ne delajo. Bog ne daj! Verjetno trdo
               delajo in garajo, vendar tisti, ki so jih tako postavili tja, so verjetno zgrešili.
               Zato ker imajo ti ljudje takšen širok teren, so nekako oddaljeni od stvarnosti. Tam
               ljudje prihajajo, si podajajo kljuko, tudi ni prostora. Jaz bi rekel, zakaj ne bi
               imeli več manjših ekip, tako kot so naredili v drugih državah. Zakaj se ne
               zgledujemo? Mi hočemo iti v Evropo, ampak v Evropo samo tam, kjer nekomu ustreza.
               Tam, kjer so praktične izkušnje - recimo v Italiji: župani so imeli pristojnost ali -
               recimo - pri nas upravne enote. Upravna enota je izpostava države. Zakaj nimajo
               tisti, ki so v upravni enoti zaposleni, vso pristojnost, da se lahko pri njih
               oglasijo. Saj upravna enota je inštanca države. Zakaj mora država iz Ljubljane priti
               v Bovec ali Kobarid, če imamo izpostavo državne enote kot upravno enoto. Zakaj ne bi
               upravna enota imela to pristojnost in bi na terenu bila ekipa treh, štirih ljudi, ki
               bi operativno tam delali in bi živela s tistim terenom. Upravna enota bi bila tista
               izpostava države, kjer bi se v bistvu urejalo tisto, česar tudi župan ne bi mogel
               urediti. Županu bi morali dati v takih izrednih primerih določene pristojnosti, da bi
               tudi sam lahko interveniral, kajti on pozna ta primer.</p>
               <p>Sedaj se bom vrnil tistemu na začetku - zakaj so tisti štirje bili priviligirani v
               Soči, ki imajo res prijavljeno stalno bivališče v tem kraju, ampak ne živijo. Župan
               bi to vedel. Izpostava države iz Ljubljane pa ni nujno, da to ve ali pa noče vedeti,
               da se lahko izgovarjamo. Župan bi to znal urediti. Zakaj to ne naredimo bolj
               življenjsko, bolj prilagodimo terenu? Ampak, mi delamo neke državne izpostave. Še
               enkrat poudarjam. Ti ljudje tam prav gotovo delajo, o tem sem prepričan in ne bom
               nikoli rekel, da ti ljudje v teh državnih pisarnah ne delajo. Tega ne bom nikoli
               trdil. Žal je tako, da so take izpostavi iz prestolnice take, da so ljudje kljub
               vsemu daleč od boga in daleč od stvarnosti. Če bi bile pisarne res v tistem kraju -
               ni treba, da so ves čas - to bi se hitro uredilo: bile bi dostopne ljudem; ljudje bi
               lahko, kot se temu reče, iz gradišča skočili po nasvet v to pisarno, ki bi bila v tej
               vasi. In prav gotov sem, da bi bilo tudi manj priviligirancev - tistih, pri katerih
               so se slučajno cenilci zmotili, da bodo tista dela vredna toliko, v bistvu pa so bila
               manj. In kot sem že rekel glede priviligiranih, sem tudi na začetku omenil, Rekel bi
               tudi, da je tisto, kar je doktor Rus prej tu predaval, bilo malce res nerodno, rekel
               bom že kar ogabno, me pa spomni na tisto. Mislim, da bi bil čas, da bi mislili na
               državne interese in da se tu ne bi pojavile kakšne prodane duše, ki prek španskih
               kompromisov ali pa diktatov prodajajo soško dolino našim sosedom - pa ne kritiziram
               sosede, to moram še enkrat poudariti - pomesti moramo pred svojim pragom.</p>
               <p>In če se vrnem na tisto stanje, ki sem ga prej omenil, da že verjamem v tisto, ko
               nekateri govorijo o državnem terorizmu na področju gospodarstva, da se to prenaša
               tudi na ostala področja, kjer so finance; in tu gre za velike finance. Neke stvari pa
               ne smemo pozabiti: mučimo se s položnicami, mučimo ljudi, tudi dijake, tudi študente,
               tudi brezposelne s temi položnicami. Res, da se v zadnjem času nekaj spreminja, ampak
               tako je bilo, v bistvu pa gre v tej prvi fazi za 0,5% državnega proračuna. Tu smo z
               lahkim srcem pritiskali na tipke ali pa zagovarjali desetkrat večja sredstva ali pa
               prerazporeditve, ki jih vlada sama opravlja v proračunu, mi pa nismo, naša država pa
               ni v stanju za eno leto premostiti 0,5% državnega proračuna. Tudi nad tem se lahko
               zamislimo in zamislimo se nad tistim, kar piše na fasadah nekaterih hiš v Posočju
               <q>"Slovenija - mačeha Slovencem"</q>, pa še nekaj drugega, tistega pa rajši ne bom prebral.
               Kajti, tak način dela - jaz ne trdim - da je bil namen vedno slab, tega ne trdim,
               ampak efekt tega dela - o tem govorim - je pa takšen, da popolnoma razumem te ljudi,
               ki so si na svojo fasado z velikimi črkami napisali o mačehi, ki jim je pač lastna
               država. Zato so prav gotovo potrebne in nujne spremembe za reševanje tega področja,
               za revitalizacijo, kot smo večkrat slišali. S tem se popolnoma strinjam in to
               podpiram, seveda pa z drugačnim pristopom, tudi z prerazporeditvami v proračunu.
               Navsezadnje vlada zbira sredstva, ki bodo šla v proračun, ampak ne bo naredila
               rebalansa. Pravijo, da bi drugače pa morala. Mislim, da bi ga ravno sedaj morala, če
               je že to tako, če ne, pa lahko tudi naredi prerazporeditve brez rebalansa. In
               navsezadnje, menim, da za teren, ki je demografsko ogroženo in mejno področje, da bi
               morali nameniti tudi dodatna sredstva - ali tako ali drugače - ampak, da gredo za ta
               namen, da se bolj približamo terenu, prebivalcem, ne pa, da bomo s tem nekako
               pokrivali te proračunske luknje zaradi takšnega dela, ki je.</p>
               <p>In navsezadnje menim, da se vsi strinjamo s tem, da to naše Posočje moramo ohraniti
               slovensko. In spet vas bom spomnil na tista stališča, ki smo jih imeli
               socialdemokrati ob sprejemanju tega - jaz bom, ne vem, kako naj že imenujem, bom
               rekel <q>"preklemanega"</q> - španskega diktata; ne kompromisa, diktata. Ko smo zahtevali
               poseben status za ta obmejna področja - ne, to ni šlo, ampak smo bili celo obsojeni,
               da izsiljujemo. To je pomembno področje, to še je slovensko področje, ki se prazni in
               zato bi morali resnično nekaj več nameniti. Zato se strinjam z ministrom, ki je
               dejal, da ga ne bomo ocenjevali po velikih besedah, ki jih bo imel - popolnoma se
               strinjam z njim - ampak s tistim, kar bomo tam naredili. Res mu želim pri tem, da bi
               imel srečno roko, in to zaradi teh ljudi v Posočju. Dobro, minister se bo že sam
               <q>"izmazal"</q>, kakor se bo - izvlekel, sem hotel reči s to besedo - ampak gre za te
               ljudi, ki so tam. Ampak to, kar se je v tem pol leta naredilo, ne kaže ravno na to.
               Moram priznati, da je bilo več lepih besed in to so nam tudi ljudje potrdili, kot pa
               tistega pravega ukrepanja na samem terenu. Ta zakon, ki smo ga vsi potrdili z dobro
               vero, da bo vlada imela proste roke, da bo lahko delala tako, kot bo najboljše.
               Vendar temu, žal, ni bilo tako. Že s samimi položnicami se je praktično vse podrlo,
               kar je mogoče še najmanjši problem. Hujše je tisto, kar se na terenu ne dogaja in
               zato je potrebna nekakšna sprememba rebalansa ali kakorkoli bomo že temu rekli ali
               neki skupni dogovor o tem novem zakonu ali popravljenem zakonu, ki smo ga tudi
               predlagali socialdemokrati, da naj bi bil res dolgoročen, ampak da bi bil čimprej
               izvršen, da bi se dela čimprej izvršila, da bi bil sistemski - ne stihijski, da bi
               bil učinkovit. To je najbolj pomembno in da bi bili ti ukrepi premišljeni in
               življenjski, da bi se približali ljudem, da bi teren čutil, da država ni mačeha,
               ampak da je to res njihova prava domovina - kajti, sedaj že o tem lahko razmišljamo -
               in da ne bi bilo nekih privilegijev. Če bi se približali terenu in tudi tistemu, kar
               sem omenil, da bi župani in upravne enote imeli edino ali največjo besedo, potem tudi
               teh privilegijev, čisto slučajnih, ne bi bilo. Zato, ker ti ljudje poznajo svoj
               teren, vedo, kje živijo. Če bi se ekipe približale, da bi bile na terenu, in to
               domače ekipe, ne pa tiste, ki pridejo iz prestolnice in garajo, kot sem rekel, vendar
               efekta ni pravega. Zato je nujna sprememba ali dopolnitev tega zakona o Posočju.</p>
               <p>Najnujnejše je pa to, da bi se tam nekaj naredilo, da bi se ukrepalo, da bi bil
               takšen zakon, pri katerem ne bi bile možne ali pa čim manjše zlorabe, in da bi bil
               efekt zelo hiter. Kako bo zdaj to videti, ko prihaja zima, kako bodo ti ljudje živeli
               - to mi pa ni čisto jasno. To je tisto, kar bi naj razprava, ki jo imamo danes,
               rešila, dorekla ali pa mogoče pospešila. Če bo pospešila, potem bo vsekakor ta namen
               dosežen.</p>
               <p>Tu bi še enkrat ponovil besede ministra, da nas ne bodo ocenjevali po besedah, ampak
               po tistem, kar se bo na terenu zgodilo. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp70">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Petan. Replika, gospod Jerič.</p>
            </sp>
            <sp xml:id="SDZ2-Izredna-24-1998-09-16.sp71">

               <speaker>MIRAN JERIČ:</speaker>

               <p>Hvala za besedo, gospod podpredsednik. Spoštovane poslanke, spoštovani poslanci!
               Repliciral bom gospodu Petanu, in sicer samo na dveh točkah, ker mislim, da bi se
               dalo sicer na njegovo razpravo replicirati na več področjih.</p>
               <p>Prva točka so tako imenovane zloglasne položnice, ki so v javnosti naletele na
               precej negativen odmev. Strinjam se, da to ni najboljši način zbiranja denarja za
               prepotrebno obnovo Posočja, vendar na nek način je bilo treba tudi skozi zakon
               zapisati. Do leta 1995 smo imeli v tej državi boljši sistem. To so bila sredstva
               solidarnosti; ukinili smo jih s sprejetjem zakona o varstvu pred naravnimi in drugimi
               nesrečami. Ta zakon je predlagal gospod minister Janez Janša, ko je bil še v vladi.
               Takrat je vlada obljubila, da bo na podlagi sprejetega zakona o varstvu pred
               naravnimi in drugimi nesrečami in z ukinitvijo sredstev solidarnosti predlagala
               sistemski zakon in zagotovila dolgoročnejši in bolj stabilen vir v državnem
               proračunu. Tega zakona - ampak to je krivda tudi moje vlade - nimamo do današnjega
               dne. S tem se strinjam, ampak sistem je bil boljši.</p>
               <p>Druga stvar - to, o čemer govorite, da je ta prispevek namenjen za polnjenje
               proračunske luknje. To pa je že preveč! Če bi šli mi sedaj v rebalans državnega
               proračuna, to dobro veste, se sanacija v Posočju tudi začeti ne bi smela, ker nimamo
               vira, nimamo proračunske postavke in bi bilo treba počakati sprejem rebalansa
               državnega proračuna in potem izvesti sanacijo.</p>
               <p>Kar pa se tiče same sanacije, mislim, da gre tudi prepočasi. Ampak, težak je začetek
               sanacije; da smo prišli do vseh - ali pa velike večine sanacijskih projektov za
               posamezne, tako stanovanjske, industrijske, gospodarske objekte - je težak in
               dolgotrajen posel. Zdaj, ko je sanacija stekla in je vir zagotovljen, bo - po mojem -
               šlo bistveno hitreje. Drugače pa je moje mišljenje glede te razprave - jaz upam, da
               bo na koncu tudi v vladi prišlo do tega spoznanja - da je treba drugo obravnavo
               sistemskega zakona o trajni sanaciji čimprej opraviti v tem državnem zboru in ga tudi
               sprejeti. Če bi mi imeli sistemski zakon, potem bi lahko vsaj začetno sanacijo
               <q>"furali"</q> na podlagi sistemskega zakona. Vem, da bi verjetno bilo premalo
               zagotovljenih sredstev, tudi na podlagi sistemska zakona o državnem proračunu. Ampak
               sanacija bi lahko stekla in sočasno bi prišli z intervencijskim zakonom, ki bi
               zagotovil dosti visoko višino finančnih sredstev. V sistemskem zakonu bi bili vsaj
               ukrepi, kako se sanacija izvaja. Po moji oceni - upam, da bo zakon tako zastavljen,
               da bodo v drugi obravnavi postavljeni. Ampak ne tako podrobno zapisani, kot smo
               poskušali sanacijo zapisati v tem zakonu. Kaj se nam dogaja? Po mojem se nam to
               dogaja, da je zakon predpodroben. Upam, da bodo določene spremembe jutri tudi
               sprejete in da je premalo zapisanih stvari v podzakonskih predpisih. Če bi bile
               stvari bolj podrobno zapisane v podzakonskih predpisih, bi lahko vlada na podlagi
               stanja na terenu in izvajanja sanacij ugotovila, da stvari ne gredo povsod dobro in
               bi spreminjala podzakonski predpis. Ne bi bilo treba hoditi na izredne seje, ne bi
               bilo treba obremenjevati državnega zbora in bi sanacija tudi bistveno hitreje
               potekala.</p>
               <p>Upam, da bo ta sistemski zakon čim prej prišel v parlament, da bo ta razprava
               pripomogla k temu, da bomo jutri oziroma na tej seji prišli do kvalitetnih sprememb
               zakona o popotresni obnovi Posočja in da bodo ljudje prišli dol, do takih
               nastanitvenih objektov, kot so jih imeli tudi pred katastrofalnim potresom v aprilu
               letošnjega leta. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp72">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister.</p>
            </sp>
            <sp xml:id="SDZ2-Izredna-24-1998-09-16.sp73">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani. Zelo na kratko. Ker je razprava do
               predzadnjega govornika potekala zelo konstruktivno in zelo veliko raznovrstnih in
               zelo zanimivih opažanj je bilo izrečenih. Veliko dobrih pripomb, nekaterih mogoče
               tudi ne. V tem duhu tudi sam ne bom zaostroval in ne bom povedal vsega, kar sem sem
               izvedel v kratkem, skokovitem obisku včerajšnje delegacije v Posočju. In tega ne bom
               govoril v duhu tega skupnega prizadevanja. Moram pa nujno odgovoriti na nekatere
               stvari, ki jih gospod Petan izpostavlja in ki jih je nemogoče kupiti kar tako na
               osnovi nekega kratkega obiska. Razlika med škodo in projektom sanacije - seveda
               obstaja in obstaja povsod tam, kjer so škode nastajale pozneje po oceni te škode.
               Rekli smo, da ne bomo za vsak potresni sunek šli nanovo preverjati škode. Ravno tako
               se je marsikje odkrila škoda ob samem projektu sanacije ali celo na licu mesta, ko so
               odprli konstrukcijo, kar prejšnja komisija ni mogla ugotoviti. Zato je treba
               popraviti te zadeve. To smo vedno povedali in to je jasno. Zakaj oceno škode rabimo,
               je tudi jasno - večkrat povedano. In zakaj je razlika med škodo in projektom sankcije
               v kmetijstvu in gradbeništvu, je bilo tudi že velikokrat povedano.</p>
               <p>Preference in namigovanje na privilegiranost štirih ljudi v Soči z obnavljanjem.
               Zelo jasno bom povedal, kdo določa reference. Reference določajo lokalni poverjeniki
               občin. In nobenih referenc ne določajo, komu se bo začelo in želja investitorja.
               Obdeluje se pa objekte glede na stopnjo zahtevnosti sanacije in zaključeno po
               posameznih območjih. Nobeden iz državno-tehnične pisarne, kaj šele minister ali
               kdorkoli drug ni določil prioritete pri tem, komu se začne delati. Nihče ne more
               nikogar prisiliti, da ne bi začel delati. Nerešen sistemski pristop-birokracija pri
               normiranih stanovanjskih površinah. Stokrat bomo povedali, kar smo že povedali. Na
               220 vlogah, kar je več kot 10% stanovanjskih vlog, je povprečna kvadratura 44
               kvadratnih metrov, povprečno število stanovalcev je tam notri 2,3, kar je mejno
               ustreza povprečje. In zadeve se povsem izidejo. Nobenih potreb po spreminjanju zakona
               na tem področju. In to smo večkrat povedali in v duhu konstruktivne diskusije vam bom
               tudi povedal, zakaj tudi prihajajo pobude po odpravi limita, vsaj s strani nekaterih
               ljudi.</p>
               <p>Arhitektura; balkoni in podobne stvari. Državna tehnična pisarna in uslužbenci,
               arhitekti so striktno inštruirani od mene navzdol, da ne smejo postavljati nobenih
               pogojev, razen tistih, ki so določeni v občinskih prostorskih ureditvenih pogojih. In
               tisti, ki so župani, vedo, kaj je to in nobenih drugih zahtev ne postavljamo. Če v
               tej zadevi piše, da tak in tak balkon ne more biti, lahko je pa tak ali drugačen,
               potem to sicer velja na tem področju, sicer velja na tem področju. Če prebivalci tega
               področja menijo, da to ni potrebno, najlažje je spremeniti PUB. Najlažje je
               spremeniti PUB in naj ga spremenijo mimo zakona, mi ne moremo delati tudi na tem
               primeru ne.</p>
               <p>Hiša je zamaknjena, v cestno telo - zamik. Tako lastnik kot vsi ostali vedo, da je
               za ta zamik navznoter potrebna sprememba ureditvenega načrta, to se tudi dela in
               lastnik je o tem seznanjen.</p>
               <p>Ideja, da lahko opravi nekdo rušitev sam, če pridobi strokovno organizacijo tudi par
               konstrukcijskih zadevah. Saj ravno to je možno, vse zadeve, ki niso konstrukcijskega
               značaja, lahko opravi sam, čisto brez vsega, vendar pri konstrukcijah mora imeti
               strokovno organizacijo, ki jo lahko izbere sam, katerakoli je, in to lahko dela.</p>
               <p>O Tolminskih Ravnah ne bom govoril. Rekel bi samo še to, da projektanti in
               graditelji in izvajalci so vedno dobrodošli, razpis bo ponoven, ga vedno znova
               odpiramo. Tisto, kar želimo, poleg sposobnosti, ki jo ima po ZGO-ju, želimo samo še
               eno stvar; da gre skozi tečaj posebnih novih znanj, ki so prišla v tem času na
               področju potresno varne gradnje. To je, prosim lepo, koristno! Kratek enodnevni tečaj
               in gre se naprej. To je zelo koristno, se je izkazalo kot zelo koristno.</p>
               <p>Premazane hiše <q>"Slovenija je mačeha"</q>. Ljudje, vsaj tiste, ki jih ne poznam, ampak so
               me obvestili, so zelo žalostni, ker so jim neznanci, ki jih niso uspeli
               identificirati, te stvari napisali na njihove lastne hiše. Mislim, da je stvar
               policije, da razišče, kdo je to napisal. Niso napisali tisti ljudje, ki stanujejo v
               teh hišah. Takšen podatek imam jaz.</p>
               <p>Prenos pristojnosti na občine. Možen bi bil, vendar nobene pobude za spremembo
               zakonov v tej smeri ni bilo in sam sem tudi nekajkrat izzval župane, če bi to bilo
               boljše. Nisem dobil nobene pobude. Mislim, da vsakemu zelo ustreza, da so minister
               Gantar in Tavzes in Blaganje zastavili svoje moči za to zadevo, ker jih lahko vsi
               kritizirajo in tolčejo po njih. Saj si mogoče zaslužimo marsikaj, vendar teh pripomb,
               ki so bile na tak način ob <q>"blitz"</q> obisku izrečene, pa ne, gospod Petan. Hvala
               lepa.</p>
            </sp>
            <sp xml:id="SDZ2-Izredna-24-1998-09-16.sp74">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Janez Janša, replika na gospoda Jeriča.</p>
            </sp>
            <sp xml:id="SDZ2-Izredna-24-1998-09-16.sp75">

               <speaker>JANEZ JANŠA:</speaker>

               <p>Torej gospod Jerič je bil tukaj precej razburjen in je zato izustil tudi nekaj
               neumnosti očitno. Dejstvo je, da se je s starim načinom zagotavljanja solidarnostnih
               sredstev prenehalo leta 1994, ko so se stvari tudi sistemsko postavljale. Najbrž se
               boste vsi strinjali, da odprava posledic potresov in drugih naravnih nesreč ne sodi v
               ministrstvo za obrambo. V nobeni državi to ne sodi tja in je v redu, da se je tudi v
               Sloveniji tako uredilo, da ni več tako kot je bilo do takrat, ampak od leta 1994 do
               danes so potekla 4 leta, na oblasti je vseskozi Jeričeva vlada oziroma vlada
               liberalne demokracije in raznih manjšinskih partnerjev in v vsem tem času nismo
               dobili nobenega sistemskega zakona, ki bi te stvari urejal, na klop. Torej se med
               sabo zmenite.</p>
               <p>Kar se pa tiče bolj ali pa manj ustreznega načina zagotavljanja sredstev, se pa tudi
               zmenite,ker pred pol ure sem na komisiji državnega sveta za gospodarstvo slišal
               ministra, ki je rekel, da je ta zakon, ki zdaj pobira sredstva od vseh dohodninskih
               zavezancev bolj ustrezen in bolj pravičen kot je bil prejšnji, ki je pobiral samo
               enodnevne zaslužke zaposlenih. Jaz bi kot predstavnik opozicije prosil, da se vlada
               oziroma vladni poslanci in vladne stranke zmenite, kaj zagovarjate najprej med sabo,
               potem pa bomo tukaj poskušali doseči še soglasje med pozicijo in opozicijo. Dokler pa
               sami ne boste enotni in boste pri takih stvareh nastopali z mlatenjem prazne slame,
               bodo pa seje dolgo trajale.</p>
            </sp>
            <sp xml:id="SDZ2-Izredna-24-1998-09-16.sp76">

               <speaker>PODPREDSEDNIK ANDREJ GERENČER:</speaker>

               <p>Hvala. Replika gospod Petan.</p>
            </sp>
            <sp xml:id="SDZ2-Izredna-24-1998-09-16.sp77">

               <speaker>RUDOLF PETAN:</speaker>

               <p>Hvala za besedo, gospod podpredsednik. Torej, jaz sicer imam repliko, vendar moram
               priznati, da se z gospodom Jeričem v marsičem kar strinjam in sva isto govorila. Gre
               namreč za to, trditi da je stari zakon boljši, to je smešno. To je smešno.
               Navsezadnje, kdo je pripravil novi zakon, kdo je vlada, kdo ima vlado, kdo lahko
               spremeni zakon po hitrem postopku. Navsezadnje imamo 22 izrednih sej in 10 ali 11
               rednih sej, to se pravi po hitrem postopku v bistvu mi delamo v tej državi, po nekem
               izrednem stanju, kot da bi bile naravne nesreče kar naprej. Tako, da o tem govori, da
               se zakon ne da spremeniti res po hitrem postopku. In mislim, da če gre za Posočje,
               potem pa resnično povem, da tudi ponoči delati res ne bo problem in vas bomo vsi
               podprli, če boste prišli s spremembo zakona, ki bo bolj učinkovit. Nenazadnje tudi
               danes je od vlade prišla tista točka, ki bo 5., ker je pač potreben novi kredit, pa
               bomo po hitrem postopku verjetno sprejeli, pa bomo glasovali za to. Ni problema. To
               se pravi, če je volja, se da spremeniti. To se pravi, tudi če so PUPI takšni kot so,
               če je potrebno tudi za razmere kot so takrat, ko je potres celotni postopek skozi
               dati, potem je nekaj narobe z našo državo. Verjetno se to da tudi po hitrem postopku
               PUP spremeniti, če je sploh potrebno v takem primeru tako delati, isto pa velja tudi
               za rebalans. Če bi vlada pripravila - ne trdim da mora biti, to nisem rekel, jaz sem
               samo omenil - če je potreben rebalans in če pridejo nova sredstva, je verjetno
               potreben rebalans ampak ne trdim, da mora biti. Povedal bi samo to, če bi vlada
               pripravljala rebalans za Posočje, ga lahko v dveh urah tu potrdimo ali pa še mogoče
               prej verjetno brez razprave. Tako da to sploh ni nobeno vprašanje.</p>
               <p>In navsezadnje, kako se to sistemsko rešuje bi vas samo spomnil na tisti žled izpred
               dveh let. Mislim, da še danes ni vse tisto rešeno, ko smo socialdemokrati predlagali
               zakon o žledu, medtem ko je prišel na dnevni red, je prišla že pozeba, pa je bilo
               potem rečeno, da ta zakon ni mogoč, zato ker bo vlada pripravila sistemskega,
               dolgoročnega, pa kolikor je meni znano, tisti ljudje, ki so bili prizadeti, s tem še
               zdaj nimajo čisto tako, kot bi moralo biti. To se pravi, če je volja, se da takoj
               narediti in je tudi tu volja za takšne stvari in Posočje je takšna stvar, brez
               problema. Če pa nekje ni volje, potem pa ne gre.</p>
               <p>In še nekaj bi povedal. V tem kratkem času, ko je gospod Gantar bil pri besedi, me
               je klical eden od prizadetih iz Posočja, ki ga bom sedaj nazaj poklical in mi je pač
               omenil, da vse ni tako, kot je minister govoril. Zdaj jaz ne vem točno, na kaj je
               mislil in se bomo pogovorili. In bom verjetno še tekom te seje, če bo priložnost
               seveda, da bom prišel do besede, bom verjetno ali pa mogoče osebno ministru povedal,
               kaj ne štima. To se pravi, da ljudi zanima, kako bo čimprej prišlo do realizacije in
               ne samo besede. Gospod Gantar, imate prav. Ne po besedah, po tem, kaj se bo naredilo
               na terenu. Tudi zakon ni toliko pomemben, važno je, kaj se bo na terenu naredilo.
               Potem bo pa tisto pravo. Hvala.</p>
            </sp>
            <sp xml:id="SDZ2-Izredna-24-1998-09-16.sp78">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Pukšiču. Pripravi naj se gospod Pavel Rupar.</p>
            </sp>
            <sp xml:id="SDZ2-Izredna-24-1998-09-16.sp79">

               <speaker>FRANC PUKŠIČ:</speaker>

               <p>Hvala lepa za besedo. Spoštovani gospod podpredsednik, kolegice poslanke, kolegi
               poslanci! Gospod minister, kaj je bilo narobe z včerajšnjo delegacijo v Posočju, bi
               bilo zelo dobro, če ste kaj takšnega izvedeli, da poveste tu za to govornico, ne pa
               da skrivate in da o tem ne boste govorili. Ne vem, bil sem eden izmed teh petih
               članov, ki smo bili v Posočju in me zanima, kaj takšnega bi se naj dogodilo. Kaj pa
               je v Posočju, kaj sem doživel in videl, pa bom za to govornico jaz vam povedal.</p>
               <p>Gospod Jerič, glede tistega, da država nima sredstev v primeru te katastrofe,
               potresa, da bi bila potrebna sprememba proračuna, verjetno ni res, ker ima rezervo in
               rezerva je tista postavka, s katero bi se dalo in moralo v prvem trenutku operirati.
               Če pa je bila rezerva porabljena za kaj drugega, potem vam pa verjamem, imate prav,
               da bi bil potreben rebalans proračuna. Pa o tem malo kasneje.</p>
               <p>Obisk 15.9., torej včeraj, v torek, v Kal-Koritnici, v Bovcu, v Mali vasi in v
               Drežniških Ravnah je pravzaprav nekaj hujšega, kot sem si predstavljal. Nekako sem
               tudi pomislil, da verjetno le ni vse tako hudo, kot se piše in sliši. No, ko pa sem
               seveda videl zadeve na svoje <q>"oke"</q>, pa sem se o tem lahko osebno prepričal. Zadeve
               niso tako grozne, kot se piše, ampak bistveno slabše! Gospod minister, ne razumem in
               ne bom razumel, šel bom pa še enkrat pogledati. Kaj je zakrivila gospa, ki je sama,
               brez moža, brez otrok, z neko stavbo, z neko bajto, v tem Kal-Koritnica, in obnova je
               prišla samo do ometov, brez instalacij, brez stropov. Hiša je, kakršna je. Popis, ki
               je bil narejen, je bil narejen čez prst, popis, ki je bil narejen, je bil narejen
               nestrokovno. Porabljeni denar do sem, od tu naprej ga več ni - brez instalacij, brez
               stropov. Sanacija hiše je, ni novogradnja; če bi jo lahko ali morali porušiti, bi
               rekli, pripada ji, ne vem, 50 kvadratov in bi to naredili. V tem primeru ni tako.
               Klasična hiša v Kal-Koritnici. Upam, da boste izvajalcu, ki danes še dela, tudi
               včeraj je še delal na tem objektu in še dela na tem objektu, dali dodatna navodila,
               da naj, za boga milega, vsaj toliko dokonča, da bo lahko, ne normalno, ampak kolikor
               toliko ta ženska v tem prostoru živela. Ali kdo računa, da bo biologija naredila
               svoje? Upam, da ne.</p>
               <p>Brez izolacije, ne brez izolacije, brez gipsnih plošč za strop, brez desk, brez
               vsega. Kje pa je sploh še tista izolacija, ki bi morala gor na to priti? In še ta
               material, ki ga je nabavila, morala nabaviti s prometnim davkom.</p>
            </sp>
            <sp xml:id="SDZ2-Izredna-24-1998-09-16.sp80">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani.</p>
            </sp>
            <sp xml:id="SDZ2-Izredna-24-1998-09-16.sp81">

               <speaker>FRANC PUKŠIČ:</speaker>

               <p>Branko! Če bi želeli kaj povedati, boste imeli za mano možnost za to govornico.
               Tudi, če ste v vladi, bodite kolikor se da korektni.</p>
               <p>Tega vsega ta ženica ni sama povedala, ampak sosedje so se zavzeli za njo. Prej za
               njo, kot pa za sebe. Dajte o teh zadevah razmisliti in zadeve izpeljati, tako kot je
               potrebno. Minister, jaz verjamem, da tudi državna pisarna dela. Eno je delati, drugo
               je narediti. Napotkov iz te strani dajati, je verjetno brezpredmetno. Vendar le!
               Dobro bi bilo, če bi jih vzeli kje drugje, kjer so skozi take katastrofe že prešli.
               Ali v eni Kal-Koritnici ali v eni Drežniških Ravnah ne bi bilo dovolj, če bi tam
               imeli enega gradbenega inženerja ali dva gradbena inžinerja, arhitekta in gradbenega
               inžinerja, da ne bi ljudje se zgrinjali v Bovec, v to državno pisarno in bi ti ljudje
               bili na terenu. Da podjetje, ki dela v Kal-Koritnici, dela po celi bovški dolini, da
               trenutno dela tam z okoli 50 ljudmi, da je prek 25 objektov za narediti, v tem
               trenutku je narejenih 6 in tako dalje.</p>
               <p>Popis pri tej gospe, katastrofalno pomanjkljiv in dogodilo se je to, kar se dogaja.
               Drugi popis, danes je bilo že nekaj rečeno, preobilen. Leta 1976 in 1998 je na tem
               objektu, torej so se na tem objektu naredile vezi. Pa na eni izmed prvih, ljudem, ki
               imajo še kje živeti, imajo še hišo, imajo še stanovanje. Na tem naslovu so baje
               prijavljeni samo gospa. Verjamem, da mogoče o marsikaterem konkretnem problemu
               ministri niti ne veste. Ampak vprašajte malo v svojih službah službe v Bovcu pa o teh
               problemih in o teh zadevah morajo vedeti. Primer. Kjer je porušen dimnik, čez prst
               tri kubike. Izvajalec mi je rekel, to je osem metrski dimnik ima ga 2 metra in pol.
               Rekel je, za ostalo bomo naredili še nekaj. Torej, zakaj pa še tega dimnika niste
               sanirali? Zato ker je imel gospod turiste notri in je rekel, naj počakamo, naj bo
               konec turistične sezone. Super! Ampak takšni, ki danes živijo v kontejnerjih, ki
               živijo v prikolicah in tako dalje, pri takih pa se obnova še ni začela.</p>
               <p>Za materiale, ki jih tudi sami nabavljajo, bi kazalo razmisliti, ali so lahko in ali
               je potrebno ali bi se dalo, da so brez davka. Pomisleki o delu na črnem. Jaz se
               strinjam, da je to problem v Sloveniji, kar velik. Ampak poslanke in poslanci!
               Pomisleki o delu na črno, če bo sosed sosedu pomagal, če se bodo tako ali drugače
               organizirali in si pomagali ob katastrofalni nesreči, kot je bil ta potres. Mislim,
               da ni upravičen.</p>
               <p>Zopet zelo konkreten primer v Bovcu, v Mali vasi - rušenje ene hiše, ki je za
               rušiti, ni drugega izhoda, stane po izračunih teh cenilcev in tako dalje, ovrednoteno
               na 6 milijonov. Sam jo je sposoben z mehanizacijo in tako dalje, tudi z nadzorom,
               porušiti za 10% ceno. V redu, če je to toliko vrednoteno, ampak naj bo potem tista
               razlika 5 milijonov 400 in kaj vem koliko njegov delež, če ste to tako ovrednotili.
               Bojim se pa, da bo nekdo - in preračunajte si, koliko je teh rušitev in tako dalje -
               na ta račun tudi državo, tudi državni proračun obubožal za nekaj malo opravljenega in
               blazno, blazno plačana dela. Problem, na katerega so opozarjali tako v Kal-Koritnici
               kot v Drežniških Ravnah kot v Bovcu, je, da jim enostavno država ne pusti
               samoiniciative, da jim ne pusti se organizirati in na ta način znižati stroške, in na
               ta način ni dovolila, da bi dejansko prišli do stanovanjskih enot po petih mesecih,
               da bi zimo lahko pričakali kolikor se pač da bolj normalno.</p>
               <p>Poglejte, 24. junija, 24.6. je bila podpisana idejna naloga. Ogled tega objekta je
               bil šele v avgustu. Govoriti pa o tem, da se bo vse to nadoknadilo v tem času, ne
               gre. Vsaj trije od krajanov zagotavljajo, da pač nimajo druge izbire, razmišljajo in
               iščejo, da se bodo izselili. Jaz mislim, da bi morali individualno vse sile vpeti v
               to, da niti enega samega gospodinjstva ali ene same človeške duše tam doli ne
               izgubimo. To je najpomembnejše, o čemer sem govoril, in vedno govorim, ko govorimo o
               demografsko ogroženih območjih, kako je pomembno, da bi ljudje na teh območjih, in za
               državo najbolj pomembno, da ljudje na teh območjih živijo; če je treba, jim je treba
               tudi plačati za to, da so na teh območjih. In dajmo omogočiti tiste osnovne elemente,
               približno enak standard - približno, nihče ne zahteva dvoran in ne vem česa - ampak
               vsaj približno enake standarde. To si verjetno na pragu tretjega tisočletja v naši
               državi, ki je gospodarsko razvita, se fantastično razvija - tako slišimo iz medijev -
               verjetno to zaslužijo.</p>
               <p>Poglejte, tudi sam osebno ne bi pristal, ne bi pristal na dejstvo državne pisarne,
               ko bi sanacija hiše, ki je dvostanovanjska, v kateri živijo starši, mlada družina z
               dvema otrokoma, ima nekaj čez 250 kvadratov površine, sanacija bi stala 29 milijonov.
               Porušitev in adaptacija do tiste podaljšane tretje faze z instalacijami, okni itn.,
               skratka zaprto, ne govorim o tretji fazi, ampak o tem, bi pa stala 26 milijonov,
               ampak seveda samo enostanovanjska s 100 ali, ne vem, 110 kvadrati površine. Zakaj te
               ljudi siliti in ji tisto rdečo piko treskati gor, če pa je možno sanirati hišo tudi
               tako, da jo obdržiš in jo seveda saniraš, z nekaj milijoni sicer več kot pa stavbo
               samo do tistega dela. Ja, gre za eno izmed mehaničnih delavnic, ki je tudi zraven v
               Mali vasi. Drežniške Ravne, kolegice in kolegi, Drežniške Ravne, bog se usmili, kje
               to je. Še bolj, bog se usmili, da v tem delu se pa res je naredilo, firma Ginex ima
               gor tablo in adaptira eno hišo. Še 18 hiš je za rušiti, nič na tem področju, nič. Po
               informacijah, ki so nam jih dali ljudje včeraj, je baje neko italijansko podjetje
               takoj po potresu ponudilo 10 dni dela z mehanizacijo, da bi tisto, kar je za
               porušiti, zrušili, odpeljali, skratka pripravili teren in to zastonj, neko
               italijansko podjetje bi zastonj to naredilo, delež, ki bi ga pač dali sami zraven,
               torej delež, ki ga da italijanska država za pomoč Sloveniji. Ni bilo sprejeto. Te
               pomoči baje nismo hoteli in danes seveda ta vas, 46 gospodinjstev je, v spodnjem delu
               menda okoli 23, živijo v prikolicah in kontejnerjih. Kako bodo ti preživeli zimo, ne
               vem? In iz Drežniških Raven priti do državne pisarne v Bovcu je pač pravi podvig. Ali
               ne bi bilo bolj enostavno s podjetjem, enim, dvema, ne vem koliko je potrebno s tisto
               mehanizacijo in z dvema inženirjema biti tam gori v teh Drežniških Ravnah, to
               sanirati, narediti in oditi. Boste rekli, ja, niso podpisane pogodbe, tripartitne so.
               Seveda so, samo podpis tretjega partnerja investitorja, lastnika tega, individualno
               ga je treba gledati, ne povprečno. Za nekoga, ki je bil v službi, ki ima osebni
               dohodek itd., ja, kaj pa nekdo, ki tega nima. Kaj pa nekdo, ki je brezposeln, ki ima
               stara mama, pa ta mlada z otrokom, pa nič drugega itd., kaj pa ti. Osebni dohodek, pa
               zajamčena plača, če še jo dobi, tisto je drugo.</p>
               <p>In potem seveda vprašanja in pomisleki teh ljudi so upravičeni. Zakaj, za božjo
               voljo, zakaj za božjo voljo to vse skupaj poteka tako počasi? Ali res nas hoče kdo
               izseliti iz teh dolin, ker tako ali tako že po naravni poti jih je iz dneva v dan
               manj, iz leta v leto, saj poznate statistične podatke, toliko manj. Ali res kdo to
               dela načrtno in ljudje se sprašujejo, kaj vse za tem stoji. Ali res za tem stoji
               tista španska gniloba, ko bodo imeli Italijani možnost odkupa, seveda za mali denar
               itd. Kdo pa bo kaj dal za porušene bajte, ampak poslušajte, to je naše, to je
               slovensko.</p>
               <p>Vprašanja so bila zelo težka in ko so jih postavljali, so imeli tudi solze v očeh.
               Samo spomnite se vsak na svoj kraj, kako bi se počutili, če bi se vam kaj takšnega
               dogajalo.</p>
               <p>Tista vprašanja in tisto je bilo tako, mimogrede, ali so bile res cene teh
               strokovnjakov, ki so hodili na oglede - ali so res bili za uro tako astronomsko
               visoko plačani. Tudi tega jim nihče ne pove. Pa povejte jim, koliko je stala tista
               komisija, koliko so zaslužili in tako dalje! Najhujše je, če so ljudje v dvomih, in
               najhujše je, če ljudje ne zaupajo. Razlogov, da ne zaupajo, je pa na žalost preveč,
               konkretnih. Poglejte, v Mali vasi pri Bovcu ni enega delovnega stroja! Samo en gospod
               je eno hišo podrl do kraja, zdaj pa je menda vprašanje, kaj bo iz tistega. Drugi je
               pa snel tramove, okna in tisto, kar je pač smel, vse ostalo pa čaka. Ene gradbene
               ekipe ni v Mali vasi! Pa katerikoli od poslancev si je ogledal, ve, kaj pomeni Mala
               vas.</p>
               <p>Gospe in gospodje, naredimo vse, kar se da. Da se še kaj, vendar s pametjo v glavi
               in z dejanji na terenu. Z velikimi besedami ne bo nič! Hvala lepa.</p>
            </sp>
            <sp xml:id="SDZ2-Izredna-24-1998-09-16.sp82">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Pukšič. Gospod minister želi odgovoriti na nekatera vprašanja, ki so
               bila tukaj izpostavljena. S tem, da prosim, gospod minister, zdaj boste odgovorili,
               na ostala pa potem na koncu.</p>
            </sp>
            <sp xml:id="SDZ2-Izredna-24-1998-09-16.sp83">

               <speaker>DR. PAVEL GANTAR:</speaker>

               <p>Hvala lepa. Bom upošteval vaše priporočilo, gospod podpredsednik. Na nekatere stvari
               moram odgovoriti, konec koncev me pa tudi veseli, da vsi kritiki končujejo z mojimi
               besedami na koncu. Vendar je treba nekaj stvari povedati.</p>
               <p>Ko sem bil zunaj, sem bojda dobil vprašanje, zato sem se tudi oglasil, kaj je bilo
               narobe s tem obiskom. Nič. Koristen je bil, vendar na osnovi tako kratkega obiska ni
               mogoče dajati kvalificiranih sodb. To vam hočem povedati - ni mogoče dajati
               kvalificiranih sodb. Delo na črno, to je nekaj drugega, o čemer vi govorite. Sosedska
               samopomoč, kjer sosed pomaga sosedu, in potem sosed vrača svojo pomoč, ni delo na
               črno. Delo na črno je takrat, kadar jaz ali pa kdorkoli najame podjetje, ga plača na
               roko in se izogne davkom in vsem tem zadevam. To je delo na črno. Sosedska samopomoč
               pa ni delo na črno, je upoštevana in je tu tudi možna, kot sem že povedal. To je prva
               stvar.</p>
               <p>Rušenje - 6 milijonov za rušenje - ja, kje ste pa to videli in kje ste to slišali?!
               Rušenje povprečno stane 4% investicije. Res pa je, da so nekatera rušenja, kjer je
               treba material na roko nositi kar precej daleč, lahko bolj zahtevna in bodo težka
               pogajanja okoli teh cen.</p>
               <p>Zamešani so pojmi o projektnih nalogah, projektih, dovoljenjih in tako naprej, in v
               korist vseh vas ne bi tega razlagal, prav?</p>
               <p>Naslednja stvar - rdeča pika. Enkrat za vselej moram povedati, to, česar tudi
               nekateri v javnih medijih niso vedeli do pred parimi dnevi. Rdeča pika na hiši ne
               pomeni objekta za rušenje; rdeča pika na hiši pomeni objekt, začasno nesposoben za
               prebivanje. O tem, ali bo ta objekt prenovljen ali porušen, pa odloča investitor,
               stroški, cena, arhitektura, urbanizem in tako naprej. Prosim, da se tega enkrat za
               vselej naučimo, da mi ne dajete teh očitkov, ker gredo res malo predaleč.</p>
               <p>V Mali vasi ni strojev - seveda ne! V Mali vasi bodo nove gradnje. Po dolgih
               razpravah, dvomesečnih, ali bi šli na popolnoma nov ureditveni načrt z oblikovanjem
               vasi gor in dol, zelo dopadljiv načrt, je vendarle prevladalo stališče, da so
               lastniška razmerja sveta in da se zida na parcelah kot so. To je še vedno dobro, se
               da kvalitetno. Je pa v določeni meri izpuščeni možnost, da bi naredili bolj
               atraktivno naselje. Vendar o tem odločajo prebivalci, prebivalke Male vasi in občine
               Bovec. Ne pa državna tehnična pisarna, ne arhitekti iz moje službe niti jaz ne. To je
               ta stvar.</p>
               <p>Državna tehnična pisarna, ne jaz ne veva o nikakršni pomoči italijanskega podjetja,
               ki bi gradilo v Drežniških, Tolminskih ali katerikoli Ravnah. To sem prvič slišal in
               teh ponudb sem že nekaj dobil. Ponudbo nekoga, ki ponuja, če država vzame 500
               milijonov kredita, bi dobili 200 milijonov nepovratne pomoči. To sem seveda poslal
               gospodu Klavdiju Stroligu na urad za pranje denarja. Potres je vedno priložnost za
               vse tiste, ki bi radi še kaj ob izrednih razmerah kaj naredili, postorili in tako
               naprej. O takih pobudah, ki ste jih omenil, pa jaz nisem slišal in me veselijo, če
               bodo prišle napisane italijanske gradbenike, zakaj ne, z veseljem bi jih vzeli, če so
               tudi ljudje strinjajo. Kajti ljudje odločajo, kdo bo na njihovih hišah delal. Tudi,
               če jim dam, če je državni denar, ljudje odločajo o tem, kdo bo na njihovih hišah
               delal.</p>
               <p>Izselitev in depopulacija. O tej temi mislim nekaj besed spregovoriti. Mogoče ne
               sedaj. Ampak očitki, prav ti očitki so pa dejansko ideologizrane in politizirane
               diskusije, kot da mi z obnovo uresničujemo nek skriti, podtalni, prevertirani cilj
               neke izselitve področja, ravno obratno. Z obnovo želimo ljudi prepričati, da ostanejo
               tu. Še več kot to! Mi animiramo ljudi, nečake kličemo, državni sekretar Tavzes lahko
               pove, nečake kličemo k ostarelim stricem, da pridejo, jih animiramo, ali boste kaj
               naredili, bomo šli skupaj v te zadeve in tako naprej. Hočemo ne samo zadržati ljudi,
               privabiti nove dol, ki so šli, da bi obnovili objekte. In to ni res! To bom zavrnil
               vedno in povsod in vsakemu. In tu nam delate krivico gospod Pukšič. Izrecno krivico
               vsem, ki so v tem potresu vpleteni.</p>
               <p>Želim, da se o tem pogovorimo tu, pred tem zborom in tudi pred televizijskimi
               kamerami, če je že treba. Zato, da se bo videlo kje kdo sedi in kdo s kakšnimi
               argumenti nastopa. Tu se ne bomo pustili prepričati. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp84">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Pukšič replika in gospod Petan.</p>
            </sp>
            <sp xml:id="SDZ2-Izredna-24-1998-09-16.sp85">

               <speaker>FRANC PUKŠIČ:</speaker>

               <p>Hvala bogu! Minister bo že kaj držalo na tem, kar ste na koncu rekel. Ampak to ni
               bila moja ugotovitev minister. To so bile besede ljudi, s katerimi smo se včeraj
               pogovarjali. Ti so to spraševali. Okoli tistih rdečih pikc. Seveda, vse nam je jasno.
               Vendar minister, taki pomisleki so. Minister jasno zakaj. Zato ker sem govoril o
               Kal-koritnici o eni konkretni hiši in ko sem govoril o eni konkretni hiši, Soča 45 z
               uvejem, so tako pomisleki teh ljudi na tem terenu upravičeni. Dajati sodbe po
               enodnevnem ogledu, glede na to, koliko je bilo narejeno in kaj se še narediti da. Ne
               dajem jaz nobene sodbe, ampak govorim samo to, kar sem si včeraj na terenu zapisal od
               ljudi. Dobesedno njihove govore, njihove prošnje in za boga božjega, rekli so, dajte
               povejte to v državnem zboru in hvala bogu, mogoče je to sedaj končno pot, da se bo
               nekaj spremenilo, da bodo ti ljudje na tem področju ostali, ne da se jih izseljuje.
               Res pa je minister, to vam pa verjamem, da je potres priložnost, da še nekdo kaj
               zasluži. Z 9 tisoč 370 SIT, podatek, ki sem ga dobil na terenu, ne poznam ga. 9 tisoč
               370 SIT na kvadratni meter rušenja in 500 kubikov tiste hiše zrušiti in kritina,
               zraven je streha je približno 6 milijonov tolarjev. Tako piše tam notri v tisti
               pogodbi, ki mi jo je dal oziroma povedal ta lastnik te hiše. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp86">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Petan replika.</p>
            </sp>
            <sp xml:id="SDZ2-Izredna-24-1998-09-16.sp87">

               <speaker>RUDOLF PETAN:</speaker>

               <p>Hvala za besedo. Sedaj bom povedal, ampak čisto na kratko, za tisto konkretno hišo.
               Ni potrebno spreminjati PUP-a. Je že takšen, kot mora biti. Lokacijski ogled je bil
               opravljen. Občina se s tem strinja, župan se s tem strinja, inšpekcijske službe,
               upravna enota se s tem strinja - in s tipiko hiše in z zamaknitvijo. Edino tehnična
               pisarna ne da soglasja. Strinjam se, gospod minister, da vi ne morete za vsako hišo
               vedeti, zato tudi ne trdim, da je to vaša krivda, ampak samo povedal sem, kaj so
               dejstva.</p>
               <p>In še en stavek - rdeče pike in rumene pike. Tudi takšen primer je, kjer je bila
               hiša predvidena za rušenje in vsi so verjeli, da se bo hiša porušila, zato so
               lastniki že odstranili vse, kar se da - od ostrešja, vrat, oken, vse. Sedaj je pa
               prišlo, da se bo hiša sanirala. To je malo čudna zadeva. Se pa strinjam, gospod
               minister, da to ni samo problem in program ministrstva za okolje in prostor. S tem se
               strinjam. To je vladna zadeva, zato morate razumeti, da vse, kar tu povemo - vi ste
               sicer zastopnik tega ministrstva, pa verjetno ste vi tisti strelovod, da ne leti vse
               na vas, ampak to leti na celotno vlado, kajti ministrstvo ne more delati brez financ.
               To se pravi, da je tu še kakšno drugo ministrstvo? in še kaj ostalega, tako da zadevo
               razčistimo, da ne bo po nepotrebnem hude krvi. Hvala.</p>
            </sp>
            <sp xml:id="SDZ2-Izredna-24-1998-09-16.sp88">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Petan. Replika, gospod Presečnik.</p>
            </sp>
            <sp xml:id="SDZ2-Izredna-24-1998-09-16.sp89">

               <speaker>JAKOB PRESEČNIK:</speaker>

               <p>Hvala za besedo. Kolegice in kolegi! Samo dve stvari na izvajanje gospoda Pukšiča bi
               rekel, ko je govoril o tem, da bi Italijani - jaz sem pač tako razumel - ne na novo
               postavili hiše, ampak v 14 dneh zrušili Brežniško vas in mogoče še Malo vas v Bovcu.
               To sem krepko proti. Namreč, že eden od razpravljavcev v nedavni televizijski oddaji
               na to temo je izjavil na vprašanje, kaj bi storil, da bi šla obnova hitreje, je rekel
               približno tako, da bi na hitro porušil 1.500 hiš in nato zgradil nove, češ da so
               stare kamnite, zdravju škodljive in ne vem kakšne še. Torej, na vsak način se osebno,
               in mislim, da tudi vlada in odbor, ko smo razpravljali o tem, nismo želeli še
               kakšnega Breginja, ki se je zgodil leta 1976.</p>
               <p>Takrat smo zapisali na odboru, da pričakujemo, da bo pri obnovi upoštevana v
               maksimalni meri ohranitev urbanistične in arhitekturne identitete prizadetih krajev.
               Z rušenjem po dolgem in počez ti dve vasi - Drežniške Ravne in pa Nova vas sta
               tipični taki, za katere je potrebno temeljito razmisliti, urediti ureditvene načrte
               itd. in se načrtno lotiti obnove.</p>
               <p>Še na eno drugo zadevo, da je pravi podvig priti iz Drežniških Raven v državno
               pisarno v Bovcu. To je resda malo podvig, ampak bistveno bližje je v Kobarid, kakor
               pač poznam dol razmere in mislim, da je bistveno boljše, da so državne pisarne v
               posameznih večjih krajih, to sta Kobarid in Bovec, kot pa da hodijo ljudje z vsem
               papirjem in ne vem čemu še vse - računalniki po hišah in jih potem obtožimo, da
               večino časa zamudijo za pot in še za kakšno malico itd. Hvala.</p>
            </sp>
            <sp xml:id="SDZ2-Izredna-24-1998-09-16.sp90">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Presečnik. Replika, gospod Pukšič.</p>
            </sp>
            <sp xml:id="SDZ2-Izredna-24-1998-09-16.sp91">

               <speaker>FRANC PUKŠIČ:</speaker>

               <p>Gospod Presečnik! Če hočeš zamegljevati, potem zamegljuješ. Jaz nisem govoril o
               vsesplošnem podiranju in govoril sem samo o Drežniških Ravnah. Govoril sem o tistih
               18 objektih, ki so tam za rušenje. Nisem govoril na pamet, ampak o tem mi je povedal
               gospod z začetnicama F.M., ki v teh Drežniških Ravnah živi. O tem mi je on govoril in
               samo o tem sem govoril in čisto nič o drugem. Kot gradbenik, gospod Presečnik, pa bi
               lahko vedeli, da bi bilo bistveno boljše kot pisarna v Kobaridu ali v Bovcu, da bi v
               Drežniških Ravnah imeli enega gradbenega inženirja, tam na terenu pa ekipo, potem bi
               do danes vsaj dve hiši naredili, tako se pa dosedaj sanira še samo ena hiša. Vsi
               ostali živijo v kontejnerju. Če ne verjamete, se usedite v avto in končno pojdite in
               poglejte. Rekli ste, da je bil odbor okoli na terenu, vendar ste tudi povedali, da
               ste bili v državnih pisarnah. Jaz pa sem bil na terenu ne samo v državni pisarni.
               Hvala.</p>
            </sp>
            <sp xml:id="SDZ2-Izredna-24-1998-09-16.sp92">

               <speaker>PODPREDSEDNIK ANDREJ GERENČER:</speaker>

               <p>Hvala. Replika gospod Presečnik.</p>
            </sp>
            <sp xml:id="SDZ2-Izredna-24-1998-09-16.sp93">

               <speaker>JAKOB PRESEČNIK:</speaker>

               <p>Hvala za besedo. Gospod Pukšič! Ne vem točnega števila dni, kolikokrat sem bil
               konkretno v hišah, ki se obnavljajo, tudi bi rekel v času parlamentarnih počitnic. In
               tega mi seveda ni treba očitati. Bil sem pa tudi v državni pisarni, to pa res.</p>
            </sp>
            <sp xml:id="SDZ2-Izredna-24-1998-09-16.sp94">

               <speaker>PODPREDSEDNIK ANDREJ GERENČER:</speaker>

               <p>Hvala. Prehajamo na razprave. Gospod Rupar. Pripravi naj se gospod Ivo Hvalica.</p>
            </sp>
            <sp xml:id="SDZ2-Izredna-24-1998-09-16.sp95">

               <speaker>PAVEL RUPAR:</speaker>

               <p>Spoštovani gospod predsedujoči in spoštovane kolegice in kolegi! Že včeraj sem na
               odboru za infrastrukturo podal neko primerjavo z japonskim mestom Kobe, pa so me
               zaradi delnih informacij, ki so bile povzete danes v časopisju, mnogi zaprosili, da
               to zadevo tudi ponovim. In res sem se odločil, da jo, zato da s tem primerom pokažem,
               kaj je dobra vlada, kaj je hitra sanacija potresa, kaj je skrb za ljudi in kaj je
               tisto, kar smo vsaj v nekem delu pričakovali tudi pri sanaciji Posočja.</p>
               <p>V januarju mesecu leta 1995 je sedmo največjo milijonsko mesto Kobe z milijon in pol
               prebivalci prizadel potres z jakostjo 7,2 po Richterjevi lestvici. Nekaj podatkov iz
               tega potresa: V dveh dneh so evakuirali 500.000 ljudi. Večina javnih zgradb je bila
               popolnoma uničenih. Uničene so bile vse šole, pravzaprav 85% šol, skoraj vse
               bolnišnice, z eno besedo popolnoma je bilo uničenih 67.421 hiš, neuporabnih oziroma
               polpodrtih pa še 55.145. V tem potresu je ogenj popolnoma uničil približno 7.000 hiš,
               okoli 1.000 jih je delno poškodoval. Poškodovana je bila podzemna železnica, nadzemna
               železnica, vsi terminali pristanišča ter 76% cest. Uničena je bila vsa
               elektroinstalacija, se pravi dovod, energije, 25% telefonije, neuporabna celotna
               vodovodna instalacija, se pravi oskrba Kobeja z vodo, uničena kompletna oskrba z
               industrijsko vodo, 80% plinovoda in tako naprej. 1/3 parkov je bila potrebna za
               sanacijo, 117 sektorjev reke je bilo treba popolnoma sanirati. Skupna škoda je bila
               ocenjena na 7,3 triljona tolarja, govorimo o triljonih tolarjev ali po podatkih, če
               hočete preračunano v jene, 6,9 triljona jenov. Samo za informacijo, to je milijonkrat
               manj kot je pa, več kot milijonkrat manj, pa cel proračun naše države. Mislim, da sem
               pravilno ugotovil.</p>
               <p>Poleg tega je bilo uničenih 80% malih in večjih tovarn ter 50% velikih podjetij, ena
               tretjina vseh trgovin, polovica vseh marketov, večina turističnih objektov, muzejev,
               knjižnic in drugih javnih objektov. Nemogoče je bilo delovati v kmetijstvu, ribištvo
               je bilo ukinjeno. Vsega skupaj je bilo v aprilu leta 1995 tam na Japonskem
               neuporabnih 86.732 objektov. Mogoče samo za informacijo.</p>
               <p>Tisti, ki še ne vedo, v Posočju je za obnoviti za popraviti, za porušiti vsega
               skupaj 3.500 hiš. V primerjavi z mestom Kobe so to recimo štiri nadstropja neke zelo
               visoke stolpnice, nič več. Ampak na Japonskem so uspeli v dveh letih sanirati 93%
               vsega tega naštetega. Danes je mesto Kobe novo, je turistično izredno zanimivo in
               minister mi bo verjetno rekel, da ti podatki, ki sem jih zdaj tukaj natvezil, nisi
               primerljivi s Sloveniji. Tako je, niso primerljivi s Slovenijo. Slovenija je v tem
               primeru bila prizadeta ravno toliko kot pa ena tretjina večje stolpnice na Japonskem,
               se čisto popolnoma strinjam.</p>
               <p>Včeraj sem vprašal tudi okoli položnic. Zelo za hec sem rekel, da so na Japonskem
               tudi imeli položnice. Gospod minister mi je sicer zatrdil, ampak jaz sem to rekel v
               šali, niso jih imeli, gospod minister, razen tisti, ki so hoteli dobrodelno nakazati
               sredstva. Večino denarja za obnovo Kobija je zagotovila mednarodna skupnost in pa
               Japonska. Zelo veliko denarja so dobili od zavarovalnic, nekaj so vlagali tudi
               svojega denarja, vendar samo v tiste objekte, ki so jih želeli povečati. Da bi
               slovenski državljani ne želeli stanovati v takih zgradbah ali pa takih stanovanjih,
               ki jih imajo na Japonskem, je zelo iz trte zvita ugotovitev. Japonci poznajo zelo
               visok standard, res pa je, da bi bilo pa sredi Kobija zelo težko zgraditi kakršnokoli
               hišico v obliki arhitekture, kot jo poznamo na prizadetem področju našega Posočja.
               Pri nas smo, v primerjavi z Japonci še vedno govorim, v pol leta uspeli po vaših
               besedah sanirati 6 hiš in 2 hleva. Se opravičujem, 15 hiš in 2 hleva. Bom pa zelo
               dobrodušen in bom rekel, da smo vendarle uspeli zgraditi 20 hiš. V primerjavi s prej
               omenjenimi objekti, infrastrukture, mostovi in še to, kar zraven dodajam, bi
               Slovenija potrebovala 6.211 let, da bi sanirala tako škodo, kot je bila povzročena v
               potresu v Kobeju.</p>
               <p>Zakaj to govorim? Ta seja in ta točka ni namenjena temu, da bi govorili in govorili,
               pač pa temu, da vendarle pospešimo obnovo prizadetega Posočja. Vem, da tam ni
               izrednih razmer, bojim se pa, da bodo s prihodom zime nastale. Ko je bilo pred
               nedavnim srečanje brigadirjev, ali kot ste jih vi imenovali, horukarjev, v Gorici,
               sem mislil, da smo prišli na kakšno konkretno delo, ampak sem se zmotil. Dve napaki
               sta v tej situaciji. Prva je, da ni denarja; če bi bil denar v proračunu, potem bi ga
               verjetno ne bilo težko prerazporediti in ga nameniti iz drugih postavk na postavko za
               sanacijo oziroma za sanacijo Posočja. Druga velika, velika napaka te države je njena
               razbohotena birokracija. V primeru sanacije Kobeja so vso zadevo prevzele lokalne
               oblasti z lokalnim parlamentom, v sodelovanju z državo. Pri nas je pa ravno obratno;
               pri nas pa zdaj, ko so pritiski, neke stvari želimo tako, na krožniku prinesti tudi
               županom. Ampak ta zadeva ne gre, zato ker je pri nas zakonodaja, ki je bila sprejeta
               v tem državnem zboru, tako hudo zapletena, da ne dopušča hitrejšega dela. Jaz to
               verjamem. Nikjer ni primernega zakona, da bi to zadevo lahko prevzeli župani, pa sem
               tu prepričan in zagotavljam vam, da bi bilo danes neprimerno več saniranih objektov
               kot pa v primeru, ki ga opazujemo in tudi kritiziramo. Bojazen je, in očitali ste, da
               je to politična manipulacija. Lahko, da se bodo zaradi počasne obnove ljudje
               izseljevali, ampak bojazen je utemeljena in obstaja. Obstaja! Sanacija po tako
               počasnem delovanju in delu bo trajala kar nekaj let; marsikdo se bo, torej po
               izkušnjah, ki jih imamo do sedaj, kaj bo junija meseca, jaz ne vem, ne verjamem pa
               ne, ker se v pol leta ni spremenilo več kot pa tistih nekaj hišic. Resnično obstaja
               bojazen, da tudi v tistih objektih, ki jih boste sanirali, ne boste imeli življenja,
               torej ljudje se tudi ne bodo vračali. Če bo kakršenkoli tak primer, bo to tragično.
               Zima je pred vrati. Sanacijo, pospešeno sanacijo začeti sedaj, je zelo nesmiselno
               oziroma časa enostavno ni. Lahko pa si izmislimo nov način ali pa novo marko betona,
               in sicer tako, ki v zimskem času prej zmrzne, kot se pa posuši. To pa je možno, samo
               to je samo teorija. Ta država je polna nekih načrtov, tudi sanacija to kaže, polna
               nekih elaboratov, študij, ima ogromno komisij, ogromno nekih načrtovalcev, ampak
               rezultat je pa zelo skromen, da ne govorim ničen. Gradbincev ne dobite enostavno
               zato, ker se bojijo, kdo jih bo plačal. Marsikatero podjetje v Sloveniji, gradbeno
               podjetje, ta moment nima dovolj dela, zaradi vseh mogočih zadev. Ampak tudi v Posočje
               si ne upa priti; jaz jih poznam, gospod minister, dve podjetji poznam, ki si ne
               upata, zato ker nimata garancij za plačilo. Seveda jih pa nimata zato, ker nima
               država nobenega jasnega vidika glede plačil, nima denarja, vsi čakamo nesrečne
               položnice.</p>
               <p>Te položnice - torej, če bi kakorkoli vedel, da kdaj bodo oziroma da jih boste po
               sprejemu zakona tako kot neko iglo, šivanko v senu našli, bi bil strahotno proti že
               takrat. Po anketah, ki so jih izvedli mediji, lahko vidite, da več kot 70% Slovencev
               dvomi, da bo denar, ki bo nakazan prek položnic, plačan za svoje namene. Lahko me
               boste kasneje tudi kritizirali, ampak ta podatek je bil objavljen. Večina, 83% ljudi
               meni, da bi morala vlada in ta parlament z rebalansom in pa s prerazporeditvijo
               zagotoviti toliko denarja, da ljudi dodatno ne bi več obremenjevali. In jaz se s tem
               popolnoma strinjam. Da pa je to možno, pa tudi lahko razberemo iz medijev, kajti
               vlada vendarle razporeja marsikateri tolar. Ne marsikateri tolar, veliko tolarjev, na
               milijone tolarjev. In sicer, v zadnjem času največ za vzdrževanje zgradb in prostorov
               servisa skupnih služb vlade. Podatek, ki ga lahko preberete v časopisu 10. septembra
               vam pove, da je bilo to v višini 10 milijonov tolarjev. Ni veliko, ampak za ta primer
               Posočja je pa vendarle vsaka stvar dobrodošla. Pa bi še razumel, če bi bil ta denar
               prerazporejen za kakršnokoli drugo korist, lahko gre pa bolj za luksuz teh vladnih
               služb, za avtomobile in pa za notranjo opremo, s čimer se pa ne morem strinjati.</p>
               <p>Škoda je, da se moramo v tej Sloveniji tako hudo ubadati s Posočjem, s takim
               primerom, kot je bil že v Posočju. K sreči ni bilo treba veliko ljudi evakuirati in k
               sreči ni bil nihče mrtev. Ampak ta bojazen in ti govori, ki jih poslušate tukaj,
               razkrivajo nekaj drugega, razkrivajo strah pred morebitno še večjo katastrofo. Kaj
               pa, če bi se vendarle jutri nekaj resnično še veliko hujšega zgodilo, kot se je. Kdo
               verjame tej državi, da bo priskočila na pomoč, tako kot se gre, da bo sanirala to v
               kratkem času tako kot ljudje pričakujejo. Nihče, gospod minister, temu ne verjame. In
               ta, to Posočje, to nesrečno Posočje je zelo, zelo slab primer oziroma zelo, zelo slab
               način vlivanja zaupanja ljudem. Hvala bogu, tako bom rekel, bom zelo vesel, če bo ta
               zadeva sanirana kar se da v najhitrejšem roku in da nas naslednja katastrofa ne
               prizadene. Verjetno bi bilo zato, tudi kakšne nadnaravne sile prosil, če ne kaj
               drugega, zato ker je vprašanje, če ne bi bili v tem primeru vsi skupaj, morda bolje,
               da bi bili ne vem kje, kot pa v tej državi.</p>
               <p>Sanacija bi potekala lahko na veliko, veliko lažje načine, na več načinov, med njimi
               tudi lahko z najetjem kreditov za Posočje. Mednarodnih kreditov, ne vem, verjetno kje
               obstajajo, verjetno je kakšen sklad, verjetno bi bilo zelo primerno tistih 6 in nekaj
               milijard, ki je v primerjavi z državnim proračunom komaj, torej niti ni 1%, pa bi se
               s temi položnicami in temi načini odplačevanja tega kredita prepirali, če hočete, ali
               pa obremenjevali ljudi kasneje, ko bi bilo že sanirano. Ampak žal se tega ni nihče
               spomnil. Ampak, je pa res zanimivo, da to ni nihče posegel po takem načinu. Mislim,
               da bi bilo to za ljudi in pa tudi za vlado, tudi za vaše ministrstvo veliko boljše,
               kot pa to, čemur smo priča sedaj. Meni osebno je žal in zelo rad bi naredil vse, zelo
               rad tudi ta prispevek moj. Upam, da gre v to smer, da ga razumete tako, da bi bila
               zadeva vsaj za tiste ljudi tam čimprej končana. Je težko živeti v takšnih
               razmerah.</p>
               <p>Jaz jim popolnoma zaupam in jim verjamem in se bojim, da bi ne prizadelo katerokoli
               območje v Sloveniji še kakšna hujša nesreča kot ta. Hvala.</p>
            </sp>
            <sp xml:id="SDZ2-Izredna-24-1998-09-16.sp96">

               <speaker>PODPREDSEDNIK ANDREJ GERENČER:</speaker>

               <p>Hvala gospod Rupar. Imamo dve replike. Najprej dr. Franc Zagožen.</p>
            </sp>
            <sp xml:id="SDZ2-Izredna-24-1998-09-16.sp97">

               <speaker>DR. FRANC ZAGOŽEN:</speaker>

               <p>Spoštovani zbor! Jaz že ves popoldan poslušam te razprave. Imam malo nenavadne
               občutke. Nekaj mesecev smo sprejemali zakon o obnovi Posočja, kolikor se spomnim brez
               vsekakršnega nasprotovanja. Pravzaprav soglasno ga državni zbor potrdil. Mislim, da
               je mogoče tudi iz dokumentov to videti. Sedaj je veliko te kritike neupravičene. Ker
               leti samo na nekoga, bi najbrž se v takem primeru bilo treba vprašati o odgovornosti
               vseh. Če je tako hudo sporen ta prispevek. Morda je neroden, ampak takrat res ni
               nihče predlagal drugačne rešitve. Jaz se ne spomnim. Morda je sporna ta osnova, da je
               davčna osnova za leto 1997. Če bi bil predložen amandma, bi najbrž ob sprejemanju
               zakona o tem razpravljali in našli tudi drugo ustrezno rešitev. Vendar ni bilo takega
               predloga.</p>
               <p>Jaz se strinjam s tem, da bi se marsikaj mogoče tudi bolje opravilo. Strinjam se s
               tem, da bi bilo treba tudi v državnem zboru o tem spregovoriti, da se najdejo
               ustreznejše rešitve, nekatere so tudi že predlagane in ne morem se strinjati z vsem.
               S tem, da bi državni proračun v vsakem primeru ne glede na velikost naravne nesreče
               moral zagotoviti ali z rebalansom ali v rezervnih sredstvih zadosti denarja za
               sanacijo škod. Po statistikah, s kateri razpolaga urad za statistiko Republike
               Slovenije, v povprečju v Sloveniji je obseg naravnih nesreč ali katastrof ali kakor
               hočete tolikšen, da znaša škoda zaradi tega v dolgoletnih povprečjih nekje med 4 in
               5% bruto domačega proizvoda. Popolnoma jasno je, da vse te škode, ki nastajajo zaradi
               naravnih nesreč niti ni mogoče v celoti sanirati preko proračuna. Niti prek posebnih
               prispevkov ne. Jaz bi spomnil na eno hudo katastrofo, ki smo jo doživela leta 1990 v
               poplavah. Izhajam iz takega območja iz Zgornje Savinjske doline, kjer je takrat škoda
               znašala več kot 3-letni bruto proizvod v bivši občini v Mozirju v Zgornji Savinjski
               dolini in iz državnega proračuna je z solidarnostnim prispevkom takrat prišlo 12%
               tega zneska za sanacijo škode.</p>
               <p>V vseh dosedanjih proračunih ni bilo mogoče zagotoviti niti približno ne sanacije na
               infrastrukturi, predvsem v strugah obeh hudourniških rek, Drete in predvsem Savinje v
               Zgornji Savinjski dolini. In take stvari bi še lahko našteval. Zato mislim, da kar
               tako apriori zavrača tudi takšen način, ni prav, predvsem pa, ker smo se pred nekaj
               meseci s takim načinom v tem državnem zboru strinjali.</p>
               <p>Je pa morda to, kar se, kar je zdaj postalo očitno, ni pa nova reč, to so
               demografski problemi Posočja, morda so ob tej priložnosti postali veliko bolj očitni.
               Dogaja se pa žal še marsikje po Sloveniji in jaz upam, da bo to prišlo bolj v zavest
               Slovencev in da bo v prihodnje tudi v tem pogledu proračunska politika, regionalna
               politika, politika skladnejšega razvoja Slovenije imela več zagovornikov v državnem
               zboru. Hvala.</p>
            </sp>
            <sp xml:id="SDZ2-Izredna-24-1998-09-16.sp98">

               <speaker>PODPREDSEDNIK ANDREJ GERENČER:</speaker>

               <p>Hvala lepa, doktor Zagožen. Replik več ni, prehajamo na razpravo. Besedo ima gospod
               Ivo Hvalica, pripravi naj se gospod Alojz Peterle.</p>
            </sp>
            <sp xml:id="SDZ2-Izredna-24-1998-09-16.sp99">

               <speaker>IVO HVALICA:</speaker>

               <p>Hvala lepa, gospod podpredsednik. Spoštovani kolegi, kolegice, minister! Žal ne
               morem pozdraviti predsednika vlade, ki se je prišel sem samo fotografirati in je
               odšel. Jaz imam konstantno smolo, da ga ne uspem pozdraviti v državnem zboru. Vem, da
               je bil danes na potovanju, ampak sem bil tudi jaz, pa sem uspel priti od precej daleč
               sem za to govornico.</p>
               <p>Torej začel bom z neko ugotovitvijo, ki je nedvoumna, ki jo kategorično tu sedaj
               postavljam in to je obnova v Posočju zamuja najmanj za 2 meseca. Po vseh kriterijih.
               Če bi vzeli kakšne, recimo temu zahodne kriterije, potem bi bili to trije meseci. 200
               let je star pregovor: <q>"Time is money - čas je denar"</q>. Očitno za ministra Gantarja to
               ne drži. Ampak, če hočemo ugotoviti pravzaprav, kje so vzroki za to, je treba
               narediti neko analizo.</p>
               <p>Najprej je treba ugotoviti, da država nima interventnega zakona. Če se zgodi nekaj
               podobnega v sosednji državi Italiji, kjer zadeve malo bolj poznam, se minister
               oziroma imenuje se visok komisar ali nekaj podobnega, usede v helikopter, gre na lice
               mesta in zvečer so prvi ukrepi. Ime temu gospodu je Camberletti. Nimamo niti
               tehnologije intervencije. Je nimamo. Pravzaprav, celo drugi so nam morali povedati,
               da se je zgodil potres. Tega se bomo spomnili. Ampak to je obče znano, je pa nekaj
               drugega zanimivo tu in jaz bom začel z zakonom o graditvi objektov.</p>
               <p>To je izvirni greh tega. Vsega tega. Smo edina država poleg Albanije v Evropi, kjer
               gradbeništvo, razvita Albanija v Evropi, kjer gradbeništvo spada pod ministrstvo za
               okolje in prostor, kar je nekaj nepojmljivega, o tem sem jaz govoril obširno, ko smo
               sprejemali spremembe zakona o graditvi objektov, ampak sem bil dosledno zavrnjen.
               Vlada, ministrstvo za okolje in prostor, pomislite spoštovani kolegi, ob tem, da ima
               vsaka normalna recimo zahodnoevropska država, da bo bolj razpoznavno, celo resor ali
               pa spada gradbeništvo pod industrijo, vlada oziroma ministrstvo za okolje in prostor
               nima niti državnega sekretarja za gradbeništvo. To je podcenjevanje, nepojmljivo
               podcenjevanje tega segmenta gospodarstva, ki je povsod zelo pomembno, ker je
               interdisciplinarno in ki povsod pomeni neke vrste gonilo ekonomskega gospodarskega
               razvoja. Ampak to, da pri nas spada gradbeništvo pod ministrstvo za okolje in
               prostor, to ni zadeva, ki smo jo naredili iz nevednosti, to je projektirana zadeva
               lobija ljubljanskih arhitektov. Jaz sem o tem že govoril, to se bo tej državi še kako
               maščevalo in jasno, da v naslednji vladi se to niti približno ne bo več zgodilo,
               ampak takrat ne boste več minister Gantar, ne bo spadalo to več pod okolje in
               prostor. Zato ker moramo tudi mi postati normalna evropska država, ne zaradi drugega!</p>
               <p>Zanimivo je tudi to, da prehoda od takrat, ko smo sprejeli spremembe zakona o
               graditvi objektov, prehoda gradbeništva iz odbora za gospodarstvo v odbor za
               infrastrukturo mi nismo uradno niti zaznali, pa vendar se je zgodil. Gradbeništvo je
               vendar spadalo prej pod gospodarstvo. Mi tega nismo niti zaznali. Žal poslanec
               oziroma predsednik odbora za infrastrukturo, ki je gradbenik, ki je diplomirani
               inženir gradbeništva, tega ni zaznal. In to se mi zdi pa že, bi rekel, napaka.
               Sistemska napaka. Tu je sokriv tudi državni zbor. Jaz se sprašujem, ali pravzaprav
               odbor za infrastrukturo, katerega član sem tudi sam, pokriva gradbeništvo. Glede na
               to, da generalno pokriva ministrstvo za okolje in prostor, pokriva tudi gradbeništvo.
               Tu pa nastane tudi, spoštovani kolegi, neko veliko vprašanje. Kam pa spada industrija
               gradbenega materiala, kam spadajo prefabrikati? Kam spada, kam spada!? Seveda, to nas
               še kako zanima, še kako zanima. Tistega, ki noče slišati, to ne zanima. To je zelo
               važna zadeva, ki ustvarja potem popolno zmedo. Ampak, bog pomagaj, tako je. Vi
               tiščite glavo v pesek in očitno vas bo moral povoziti čas, ko boste mogoče nekateri,
               če boste še blizu tega in podobnih resorjev, ugotavljali, tako kot zdaj v zakonu, da
               je bila pač napaka in se boste posipali s pepelom.</p>
               <p>Druga zadeva, ki je zelo važna pri tej popotresni obnovi Posočja, je to, da niso
               bile uporabljene izkušnje iz leta 1976. Če so pa bile, so bile uporabljene tiste
               negativne. Bom to ilustriral in poskušal dokazati. Niso bile uporabljene slovenske
               izkušnje, sploh ne, ker če bi bile uporabljene, potem ne bi delali istih napak. O
               zakonu bom govoril malo kasneje in v zvezi s tem tudi o državni tehnični pisarni, ker
               bom to utemeljil malo kasneje.</p>
               <p>V zadnjem času se je pojavil kup raznih razprav, kako je treba negovati kulturno
               dediščino, arhitekturno dediščino, krajino in tako dalje. To so že precej časa znane
               stvari in bovška hiša ni neznanka. Bovška hiša, <q>"The Bovec house"</q>, razstava v hotelu
               Alp, 2. avgusta 1997, lani; avtor mi je podaril - jaz sem bil prisoten, nisem pa
               videl tam ne ministra Gantarja ne mag. Tavzesa in niti ne državnega sekretarja
               Blaganjeta. Kje ste pa bili, vi, ki tako skrbite za to krajino in tako dalje?! Kje
               ste bili? Ali sploh za to veste? Nikjer vas ni bilo, ker vas to ni brigalo. Ja,
               drugače si ne znam razlagati; če ste pa bili, pa da ste bili mogoče nevidni tam, mi
               pa povejte! Jaz vas nisem videl.</p>
               <p>Niso bile pa uporabljene niti izkušnje iz Furlanije-Julijske krajine. Letošnji
               avgust sem izkoristil za to, da sem obiskal nekaterim znano, drugim manj znano vas
               oziroma kraj, trg, Vinzone, s starim slovenskim imenom Pušja vas. Govoril sem z
               županom, zelo zanimivo je bilo slišati, kako so izvajali to obnovo. Najprej - mislim,
               da je to že naš predsednik tu rekel, če se ne motim, ker nisem bil dopoldan prisoten
               - župani so dobili velika pooblastila. Prioritete so bile naslednje: najprej
               stanovanja in šole, potem ostali objekti. Cerkev se je odpovedala takojšnji obnovi,
               in tako se je tudi delalo. Ampak vas ni nič naučilo. To ste vi izvedeli šele sedaj.
               No, o tem bomo lahko še razpravljali in replicirali, gospod minister, če si seveda
               upate na to replicirati. Tega niste naredili. Nasprotno, šli ste se strahotno
               birokracijo; iz enostanovanjske hiše ste hoteli narediti - kaj vem, kot sem rekel že
               enkrat na odboru za infrastrukturo - novo univerzitetno knjižnico ali nekaj
               podobnega. Komplicirali ste do skrajnosti. To vam bom potem tudi v nekaj primerih
               pokazal. Skratka, te izkušnje niso bile uporabljene.</p>
               <p>In zdaj pridemo na zakon. Tu moram na začetku takoj replicirati dr. Zagožnu, pa
               obžalujem, da ga ni tu, ampak se ne morem vračati na to. Jaz ne vem, doktor Zagožen
               je zelo, bi rekel redno prisoten v klopeh državnega zbora. Ali je preslišal to, da
               sem se jaz skoraj zlomil, takrat, ko smo sprejemali zakon o Posočju, in poskušal
               uveljavljati naše amandmaje? Niti en amandma opozicije ni bil sprejet oziroma moram
               biti bolj točen, bil je sprejet en amandma poslanca Božiča, ki pa je zadeva, ki spada
               v prehodne določbe. Jaz ne vem, od kje doktorju Zagožnu to, da takrat nismo nič
               rekli. Zlomil sem se, vse to sem jaz pravzaprav že povedal na odboru za
               infrastrukturo. Povedal sem tu za govornico državnega zbora, tu imam magnetograme,
               ampak jaz vas s tem ne bom mučil, ampak je nekaj strani mojih tekstov. Ne vem, ali si
               mogoče kdo izmišlja te tekste. Ne, so moje besede. Če bo treba, bom tudi prebral.</p>
               <p>In zdaj preidimo na državno tehnično pisarno, na državno tehnično pisarno. Pred tem
               moram omeniti, da smo sprejeli zakon tu v državnem zboru 29. maja 1998. Toda vlada je
               pohitela in iz meni neznanih razlogov, dokler ni objavljena bila ta fotografija v
               Delu, podpisala pogodbo pred sprejetjem zakona, brez kriterijev, brez osnov,
               podpisala pogodbo za državno tehnično pisarno. Potem se je vnela tudi polemika v
               časopisu med nekim gospodom iz Nove Gorice in ministrom Gantarjem. Minister Gantar,
               bi pogledali sem? Ta, ki sedi pri podpisu pogodbe zraven vas, je sorodnik, neposredni
               sorodnik visokega funkcionarja v vladi in vi lažete, lažete po časopisih, da za to
               niste vedeli. Kako si upate, minister Gantar? Namreč, veste, jaz sem delal v tej
               firmi, bil sem celo kratek čas neke vrste mentor temu fantu, ki je zdaj podjetnik tu,
               jaz ne bom uporabil njegovega imena, ker nima smisla. Hočem pa samo povedati to, da
               se greste klientelizem. Sicer pa, neizpodbitno dejstvo je, da je pogodba za državno
               tehnično pisarno bila podpisana 26. maja 1998, da je bila podpisana s firmo, ki je
               izvajala prejšnjo popotresno obnovo, ki jo sedaj ocenjujemo za negativno, in to je
               drugi paradoks. Pri tem je zanimivo še nekaj, da je gospod, ki sedi takoj za vami, ga
               ne bom imenoval, ne vem, kako je prišel na sejo državnega zbora, da je bil že prej,
               se je sestajal z vami, je bil prisoten vseskozi. To mi je pisno napisal statik, ki je
               bil vabljen, se podpisal, tu bom prebral par citatov in bom to tudi povedal. Imam
               tukaj vse dokumentirano.</p>
               <p>Torej spoštovani kolegi, nekaj je popolnoma jasno. Vsaka nesreča na tem svetu je za
               nekoga tudi sreča. Vojna je nesreča za ljudi, ki v vojni nastradajo, za vojne
               dobičkarje je sreča. Ko so potresi, in tu poznam primer iz naše sosednje države, iz
               Italije, si mafija na jugu mane roke, zdaj bo padal proračunski denar. To je klasika
               in tudi pri nas očitno postaja to pravilo. Nesreča nekoga je pač za drugega sreča; za
               nekatere ljudi, ki ste jih takoj povabili gor in favorizirali, je sigurno sreča. Za
               tiste, ki jih niste, in teh je kar nekaj, je pa nesreča. Poglejte, kaj pravi ta
               gospod diplomirani gradbeni inženir, zelo znan statik na Goriškem. Najprej govori o
               26. aprilu, tu mi piše, 6 strani mi je napisal fant, 6 strani, se podpisal tudi, vse.
               Potem pravi, kako je vlado Republike Slovenije predstavila gospa Beseničar, njo pa že
               moram imenovati, ker je visoka državna uradnica, kasneje je prišel tudi gospod Tavzes
               itd. Potem ste se zopet sestali 27.4., pričeli z delom in potem pravi ta gospod tu,
               ki mu verjamem, mu zaupam, ker je podpisali in je napisal lastnoročno, se pravi, to
               je pa ja dokument - <q>"da smo opozarjali gospo Beseničarjevo in gospoda Tavzesa, da
               formularji, ki ste jih dali za ocenjevanje škode, ne dajo realne slike, a žal zaman.
               Vodilo vladnih ljudi je bilo izključno čimprej izdelati ocene, sama vsebina jih ni
               zanimala"</q>. Če boste lahko to oporekali, vas bom soočil z gospodom, ker je
               pripravljen.</p>
               <p>Potem piše še druge stvari in potem pravi: <q>"Zato bi bilo pametno, da bi vse manjše
               poškodbe že mi obdelali"</q> - on pravi mi, on je statik - <q>"projektno in oddali kot
               elaborat, projekt izvedbe sanacije"</q>. Na to ste bili opozorjeni nič manj kot 26.
               aprila. Vi pa nojevsko glavo v pesek, čimbolj globoko. Potem pa pravi: <q>"S tem bi
               prihranili oziroma zmanjšali obseg dela tehničnih pisarn in ljudje oziroma
               pooblaščene družbe bi takoj po 10.5. lahko potem pristopili k izvedbi sanacije"</q>.</p>
               <p>Zanimiva je tudi ta cvetka - <q>"vladna ekipa se je v oceni dela zmotila za 100%, toda
               niso poslušali nobene sugestije z naše strani"</q>. Če bo treba, bom prebral vse skupaj.
               Potem je zelo zanimivo to, kar piše - sem markiral: <q>"Po moji osebni oceni državna
               tehnična pisarna ne bo zmogla opravljati vseh prevzetih nalog, čeprav je angažirala
               vse "</q>penzioniste<q>" in ljudi, ki so le številka, a ne stroka"</q>. Pa boste parirali temu,
               pa vam povem, da sem bil avgusta kar nekajkrat v Posočju, da sem nekaj teh gradbenih
               <q>"penzionistov"</q> srečal. Torej stojim za tem. Kar dva sem srečal, pa ne na gradbišču,
               na cesti.</p>
               <p>Kot sem rekel, to bom lahko še in še prebiral - je še strani. Če zdaj povzamem
               izvajanje te popotresne obnove, se je zaključilo ponavadi z refrenom ministra
               Gantarja: <q>"Obnova teče, delamo dobro"</q>. Ljudje so govorili pa drugače. To je bilo
               nekaj nepojmljivega. Imeli smo to srečo, da so bili nekateri novinarji na samem
               mestu, se gor tudi očitno utaborili in so nam prinašali dovolj realno sliko te
               situacije. In bolj ko so oni govorili, kako se obnova ni začela, kako prihajajo
               komisije za komisijo in druga drugi dodajajo sklepe in ugotovitve, tako je minister
               Gantar trdil, kako teče vse v najboljšem redu. Po 3 mesecih in 17 dneh - natančno sem
               izračunal - od potresa se je pa končno tudi ministru Gantarju odprlo. Dovolil je,
               pomislite, popravljati dimnike in pokrivati strehe. Kakšna razumna poteza, to je
               nekaj neverjetnega! Zakaj je niste sprejeli tri mesece prej? To boste vi ugotovili.
               Jaz imam dokumentirano, da ste vi to dovolili po treh mesecih in sedemnajstih dnevih.
               Torej skratka, vi ste se obnašali tako po tistem znanem pravilu. Vlada je dobra,
               zamenjati je treba ljudstvo. Ljudstvo je nezadovoljno, ljudstvo, ljudi je treba
               zamenjati. In verjemite mi, ali veste, da ste to delno dosegli? Nekaterih ljudi ne bo
               nikdar več nazaj na Bovško. To vam povem iz prve roke, ker sem z njimi govoril.</p>
               <p>Potem zvem iz časopisa, da je bil mag. Tavzes v državni tehnični pisarni. Takrat me
               je pa zlomilo. Ja, kje ste pa še videli generala v jarku, no? Daleč iz zaledja
               opazuje z daljnogledom in strateško vodi bitko. 20 let sem se ukvarjal z
               investitorskim inženiringom, to vam lahko potrdi ta gospod, ki je poleg državnega
               sekretarja Blaganjeta. In zato se jasno čudim temu. Tavzes, gospod Tavzes, mag.
               Tavzes, da padete na tako finto in greste v državno tehnično pisarno. Ja, bog vam
               pomagaj in vam odpusti ta greh, no!</p>
               <p>Potem zvem iz časopisa in iz televizije nekaj drugega. Pomislite, minister Gantar
               prisostvuje injektiranju hiše in se temu čudi. To je tako, kot da bi se jaz čudil tv
               mehaniku, ki je vzpostavil zopet sliko na ekranu. To so čisto navadne zadeve,
               tehnologija, ki jo obvlada vsak drugi. Ja lepo vas prosim! Vi pa se greste... Vi ste
               sociolog, za božjo voljo. To bi bilo tako, kot da bi jaz prišel na simpozij
               sociologije in bi vam solil pamet. No, meni to na misel ne pride. Le čevlje sodi naj
               kopitar, je rekel Prešeren, pa še prav je imel. Torej, to z injektiranjem, ta je bila
               res ta prava.</p>
               <p>No, potem ste se spustili v časopisno polemiko z mano, s starostjo slovenskih
               gradbenikov, gospodom Sergejem Bubnom. Ta vam je napel par takih, ja, ja... Ta vam je
               napel tisto zaradi geologije. Kaj ste se šli? Vrtanje, seveda, elaborati in tako
               dalje! Sam sem s kolegom Tomažičem prisostvoval nekemu sestanku vašega ministrstva,
               gospod Novak je bil prisoten iz ministrstva za promet in zveze. Poznate zadevo -
               Mlake pri Vipavi, kjer ste naročili tak elaborat tam za neke komarje, ne vem, kako se
               že imenujejo. Jaz ne podcenjujem biologije in tako dalje, samo ko kakšen znanstvenik
               začenja poslušati, kako raste trava, me začne zadeva motiti. Vi ste to jasno
               skomplicirali do skrajnosti. Geološke raziskave za postavitev enostanovanjskih hiš!
               Ja, za božjo voljo, kolega tam zadaj vprašajte, ker mag. Blaganje ne ve, kako se temu
               streže. Za božjo voljo, no! Skratka, v teh časopisnih polemikah ste si tudi
               privoščili nekaj nepojmljivega. Potrdili ste izjavo državnega sekretarja Blaganjeta
               na odboru za infrastrukturo, ki jo je dal, mislim da 27. julija, če se prav spomnim -
               imam pa tu napisano - da ni bil zamujen niti en dan. Ja, takrat me je pa res zgrabil
               krč. Od takrat, vam povem, da ugotavljam nekaj: vaš <q>"suport"</q>, vaš <q>"staff"</q> vas je
               prevaral, ker vi niste tako neumen človek, gospod minister.</p>
               <p>Pa se vrnimo v april, ko se je zgodil potres, 12. aprila je bilo to. Ko prebiram to
               dolgo pismo tega statika, ugotavljam, da je veliko stvari predvidel. Zakaj niste
               poslušali? Samo v Ljubljani ste vsi pametni, kajne, drugi so pa bedaki. V Ljubljani
               lahko brez posebnih tečajev, ažuriranega znanja, gradijo strokovnjaki, ker tudi tu je
               potresno območje, v Posočju pa ne. Kako boste pa to opravičili? Tudi ta je privlečena
               za lase, tudi ta.</p>
               <p>Grem naprej. Bom malo skrajšal zadevo, ker takih cvetk, veste, ker tu sem se
               oborožil, imam tu za dva dni približno. Ugotovimo lahko nedvoumno nekaj, in pri tem
               bi pa res ne želel, da ne bi prišlo do nesporazuma. Vi ste ogromno delali, ampak malo
               naredili. Med delati in narediti je velika razlika. Naredili ste bore, bore malo
               oziroma naredili ste sramotno malo. Ko sem jaz hotel to z nekim ugotovitvenim sklepom
               na odboru za infrastrukturo, 27. julija letos, izglasovati, ne zaradi drugega, ampak
               da bi to bila, kako bi rekel, neka kritika, konstruktivna, neka ugotovitev, ki bi vas
               prisilila v neko pospešeno izvajanje popotresne obnove in mogoče v spremembe zakona -
               takrat sem še upal, da jih boste vložili - takrat se zgodi nič manj kot to, da
               ugotovitveni sklep, da se obnova še ni v bistvu pričela, ni bil izglasovan. Nojevstvo
               brez primere. Torej, ali je res mogoče, da ne pomagajo argumenti, ali je res mogoče,
               da ne pomaga niti statistika, niti sama materialna dejstva, ampak večina ugotovi, da
               je to črno. In tako ste izglasovali. To je črno. Tu se moram posebej zahvaliti
               medijem. Mogoče prav zaradi dejstva, da so bili taki, ki niso kontaminirani z eno
               samo resnico, ki prihaja iz Ljubljane, mogoče so tisti rešili situacijo in povedali
               Slovencem, kaj je z obnovo v Posočju. Jaz sem bil avgusta šestkrat v Posočju, mi
               imamo tam avgusta slučajno ali pa ne slučajno naš tabor v Lepeni, pogovarjal sem se z
               ljudmi in tudi to vam lahko povem, z vsemi. Z nekaterimi, to je bilo še zanimivo, z
               nekaterimi sem sam načel ta pogovor, nekateri so pa kar prišli do mene. To se je
               zgodilo 13. in 14. avgusta, se spomnim, takrat smo že imeli pripravljen zakon, o tem
               malo kasneje, ko so me videli, da sem na večerji v tej gostilni zadnji doli na desno,
               sem že pozabil, kako se imenuje, so začeli kar prihajati, delegacije, so me klicali
               ven in vam povem, da tako dolgo že dolgo nisem obedoval. Med tem časom je bilo že
               trikrat mrzlo in tako dalje. Lastnika gostilne lahko vprašate, kar procesija je bila.</p>
               <p>Torej, jaz sem čakal, da boste vi vložili spremembo zakona. Vi ste sicer trdili
               junija meseca, tudi to imam registrirano, da je zakon dober. Ja, ampak ste rabili kar
               precej časa, da ste ugotovili, da ni dober. Se spomnite, kako ste bili proti mojim
               fiksnim obrestnim meram, ki sem jih tu zagovarjal, se spomnite? Zdaj se pa posujate s
               pepelom, zdaj pravite, da celo... Še vedno je to narobe. Ali se spomnite, kako sem
               vam tu rekel, da je socialno stanje bovškega človeka prešibko, da bi zmogel to
               odplačevanje. Se spomnite? Pojdite med ljudi, pa vam bodo točno povedali. Pa ja ne
               mislite, da sem si jaz to zmislil? Mi smo te amandmaje - in tu se ponovno čudim dr.
               Zagožnu, med tem časom se je vrnil - mi smo te amandmaje in jaz sem jih tu skupaj z
               mojimi kolegi, lahko rečem, ognjevito zagovarjal, ampak seja ni bila prenašana,
               ljudje sploh niso vedeli, da smo mi kaj tu počeli. Ampak vi tega niste upoštevali.
               Noj, še naprej noj, noj in noj! No, potem ko smo čakali, jaz sem še rekel mojemu
               predsedniku: Počakajmo, vlada bo sigurno vložila, po tolikem času se ljudje le
               spametujejo, bodo vložili zakon. Ko ga niste vložili, smo se v začetku avgusta
               odločili, da ga mi vložimo. In vam povem, zakon potem v potovanju med Ljubljano in
               Lepeno, zakon sem podpisal v Lepeni. Sem podpisal zakon. Sopodpisal skupaj s
               predsednikom Janšo. In od zakona, to vam tudi povem, saj zdaj ste tudi na to
               pristali, ne bom odstopil. Če bi ga pa vi vložili, bi jaz poskušal zopet amandmirati.
               Ampak, če ste bili vi toliko leni, vi, ki ste toliko delali, pa nič naredili, torej
               imeli ste vse možnosti. In tudi več podatkov, veliko več podatkov ste imeli.</p>
               <p>In sedaj jasno, je treba narediti en zaključek. In kakšen zaključek lahko jaz
               naredim po vsem tem? Vsiljuje se mi pravzaprav en stavek, ki ga bom težko izrekel,
               ampak mu bom takoj nekaj dodal. Minister Gantar, vi največ lahko naredite za obnovo
               Posočja s tem, da takoj odstopite, še danes, tu in sedaj! Hvala lepa.</p>
            </sp>
            <sp xml:id="SDZ2-Izredna-24-1998-09-16.sp100">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister želi odgovoriti na mnoga vprašanja in pripombe. Prosim.</p>
            </sp>
            <sp xml:id="SDZ2-Izredna-24-1998-09-16.sp101">

               <speaker>DR. PAVEL GANTAR:</speaker>

               <p>Verjamem, da je to gospod spoštovani poslanec pozabil. Jaz imam tudi knjigo Bovška
               hiša, mimogrede, ne vem pa, če sem dobil vabilo za predstavitev te knjige.</p>
            </sp>
            <sp xml:id="SDZ2-Izredna-24-1998-09-16.sp102">

               <speaker>IVO HVALICA:</speaker>

               <p>Tudi jaz nisem dobil vabila, ampak sem vedel, da je, pa sem šel! Če greste samo na
               vabilo...</p>
            </sp>
            <sp xml:id="SDZ2-Izredna-24-1998-09-16.sp103">

               <speaker>DR. PAVEL GANTAR:</speaker>

               <p>Ne, grem tudi brez vabila, če vem za stvari, da so.</p>
               <p>Na ta vprašanje je tu potrebno odgovoriti več stvari. Mislim pa, da zdajle na vse te
               točke ne bom mogel odgovoriti; mogoče na vse točke tudi na tem zasedanju ne bom uspel
               odgovoriti, ker preprosto verjetno ne bo časa in ker mislim, da se moramo premikati
               naprej.</p>
               <p>O gradbeništvu in graditvi se je treba pogovarjati mogoče kdaj drugič. Gradbeništvo
               je pod pristojnostmi ministrstva za gospodarske dejavnosti, minister za okolje in
               prostor ima samo predpise iz graditve objektov in nič drugega.</p>
               <p>Ne bom govoril o tehnologiji intervencije, ne bom govoril o vseh teh stvareh, ker je
               to stvar, o kateri bi lahko govorili, in bi tudi spoštovani poslanec lahko vedel.
               Spomnite se, da je uprava za zaščito in reševanje takoj reagirala. Spomnite se tudi
               tega, da je takrat uprava za zaščito in reševanje, ki je reagirala hitro in dobro, v
               tistih dneh, petih, desetih, sedmih, doživljala stalne kritike; zdaj niso kontejnerji
               pravi, zdaj nimajo opreme, zdaj so tu, tam jih ni bilo. Ampak danes, po šestih
               mesecih vemo, da je reagirala dobro in hitro - in to ji tudi na Bovškem priznavajo.
               Jaz sem prepričan, da je danes seveda veliko kritik, predvsem pri tistih, ki še
               nimajo projektov v delu. Ampak ko bomo končali to prenovo, in končali jo bomo v
               celoti z junijem naslednjega leta, z mogoče manjšimi podaljški še kakšen mesec
               naprej, bomo ravno tako, sem prepričan, imeli zelo drugačno mnenje. Ni mogoče imeti -
               lahko bi rekli, da ni mogoče, da bi ljudje bili srečni, če se jim zgradbe še ne
               obnavljajo. To je povsem jasno. Toda pri tistih, ki se jim, je seveda situacija
               drugačna in razpoloženje se spreminja. To je prva stvar.</p>
               <p>Prioritete - so točno take, kot so. Prioritete so točno take, kot so: stanovanja,
               šole, vrtci, po možnosti do vstopa v šole in tako naprej. Nekaj tega smo naredili; za
               vrtec smo se dogovorili z bovško občino, kako ga naj uredimo, in tako naprej.
               Prioritete so točno tako postavljene.</p>
               <p>Veliko amandmajev opozicije je bilo vgrajenih, tudi amandmajev odbora ali pa celo v
               vladne amandmaje.</p>
               <p>Okoli velikega razkritja državne tehnične pisarne, sorodstvenih razmerij, vam bom
               rekel samo tole. Ministrstvo je takoj šlo na pogovore z ZRMK-jem, kot se temu še po
               starem reče, in se pogovarjalo tudi o tem, kdo bi vodil državno tehnično pisarno.
               Pogovarjali smo se z župani, z lokalnimi voditelji in tako naprej, in padlo je ime
               gospoda Stanislava Beguša, ime človeka, ki tam v klopi sedi ob državnem sekretarju
               Blaganjetu. Gospod Stanislav Beguš je uslužbenec Projekta, kot mislim, da se imenuje,
               v Novi Gorici. In ker gospod Stanislav Beguš ni želel tega posla opravljati kar tako,
               na <q>"fuš"</q>, je ZRMK za njegovo delo sklenil podizvajalsko pogodbo s Projektom - in o
               vaših razkritih sorodstvenih razmerjih sem se jaz, ker jih niste objavili v časopisu,
               posebej pozanimal, kdo bi bil in kaj bi bil. Izvedeli smo to, kar ste pač rekli.
               Nobenega vpliva na to ni bilo in moram reči, da je včasih v Sloveniji težko
               ugotoviti, kje lahko naletiš na kakšno sorodstveno, čeprav tudi daljnje razmerje. Te
               zadeve niso v nikakršnem smislu vplivale na stvari.</p>
               <p>Državna tehnična pisarna - ker nam očitate počasnost - kaj bi šele bilo, če bi ta
               inženirski biro, ki je tretji, četrti največji v Sloveniji, ustanavljali šele po
               zakonu? Ustanavljali smo ga na podlagi zakona o vladi, ki to lahko naredi, zakona o
               javnih naročilih, na osnovi katerega lahko izberemo na poseben način, in seveda
               zakona o delovni organizaciji in področju ministrstva.</p>
               <p>To, kar ste navajali, pismo znanega statitika. Predlagam soočenje. Nisem znal dobro
               razbrati, kje je bil glavni problem, vendar predlagam soočenje z ekipo cenilcev, z
               ekipo iz državne tehnične pisarne, javno, kjerkoli, kadarkoli boste rekli, če ta
               gospod to želi, in vi ste rekli, da to želi in mi smo pripravljeni priti kamorkoli,
               kadarkoli in se z njim soočiti.</p>
               <p>To, da je Tavzes general, ki je v jarku, namesto da bi bil strateško na položaju -
               to je bilo danes že dvakrat ali trikrat rečeno - če pa ne bi imeli tam državnih
               sekretarjev ali ljudi, ki so res odgovorni in lahko ukažejo in prevzamejo
               odgovornost, bi pa dolživeli ravno nasprotne kritike.</p>
               <p>O občutkih, ki sem jih imel pri gledanju procesa injiciranja, lahko samo jaz govorim
               in s tem se boste nemara strinjali.</p>
               <p>Rekel bi samo to, da je program, ki ga želimo realizirati - predstavil sem ga tudi
               kvantitativno in da nameravamo prenovo zaključiti, kot sem rekel, v juniju
               prihodnjega leta - ta program je po mojem zadosti kratek, zadosti časa je, da stvari
               temeljito naredimo, tako kot smo rekli. Vložitev zakona - mi smo ga vložili oziroma
               pripravili takrat, ko ga je bilo potrebno pripraviti. Vedeli smo, da avgusta ni sej,
               imeli smo druga opravila, testirali smo zakon empirično - spet poudarjam ta izraz -
               empirično smo testirali zakon, ki je dober, ki drži, ki ga je bilo treba malo
               popraviti. To smo ugotovili in smo predlagali bistveno bolj celovite, po mojem mnenju
               bistveno boljše spremembe, ki omogočajo lažje izvajanje zakona in s tem tudi dali v
               sanacijo in jaz - gospod poslanec se bo spomnil - nikoli nisem trdil, da zakona ne
               bom spreminjal. Večkrat sem rekel, in to sem že tudi danes ponovil, spremembe zakona
               bom predlagal sam, če bom ocenil, da je to potrebno. Na podlagi 220 empiričnih,
               odobrenih vlog smo ocenili, da je potrebno zakon spremeniti v točkah, ki jih
               predlagamo v amandmajih k zakonu obeh poslancev. Hvala.</p>
            </sp>
            <sp xml:id="SDZ2-Izredna-24-1998-09-16.sp104">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Hvalica.</p>
            </sp>
            <sp xml:id="SDZ2-Izredna-24-1998-09-16.sp105">

               <speaker>IVO HVALICA:</speaker>

               <p>Hvala, gospod podpredsednik. Gospod minister, danes nimate dobrega dne. Danes se vam
               je pa res zareklo. Torej, gradbeništvo spada pod gospodarske dejavnosti, ste rekli.
               Kaj pa gradbeni inšpektorji? <stage>(glas iz dvorane)</stage> A tako? Pa poznate vi zakon o graditvi
               objektov? Zakaj ste se potem pa dajali, ko smo sprejemali? Gospod minister, zdaj ste ga pa polomili, ampak bog vam pomagaj. To
               je eno.</p>
               <p>Drugič - ZRMK je sklenil podizvajalsko pogodbo s Projektom. Ja, gospod minister, od
               kdaj pa imate toliko časa, da podpisujete tudi podizvajalske pogodbe? Gospod
               minister, ali tako razmetavate s časom? Ja, dragi moj, slika ne laže. Dnevnik ima eno
               rubriko. Slika ne laže. Tu pa res ne laže. Potem se vam zareče pa največja -
               oprostite, temu pa ne morem reči drugače kot res lahkomiselna izjava. Ali veste, kaj
               ste rekli? Jaz sem vam namreč očital, da ste podpisali pogodbo z državno tehnično
               pisarno pred sprejetjem zakona. Vi ste pa rekli dobesedno - to sem si napisal -
               citiram. <q>"Kaj bi bilo, če bi podpisali šele po sprejemu zakona?"</q> Kaj bi šele bilo?!
               Glejte, podpis je bil opravljen 25., članek iz Dela je 26. maja, zakon smo pa
               sprejeli 29. maja. Kaj bi bilo pa še vam, ki ste pravi <q>"Speedy Gonzales"</q> v brzini, ki
               ugotavljate, jaz, da ste zamudili dva do tri mesece, vi pa niti dneva. Vi pravite,
               kaj bi se šele zgodilo tri dni kasneje, torej katastrofa bi bila. Gospod minister,
               lepo vas prosim, bodite resni!</p>
               <p>In potem pravite še kot četrto, da smo mi predlagali, <q>"mi"</q> vi pravite kot vlada,
               bistveno boljše določbe za zakon. Ja, pa zakaj jih niste že prej predlagali? Lahko je
               iti po poti, ki ti jo naredi že ne nekdo drug. Zakaj niste? Čakali smo vas do 14.
               avgusta, pokvarili ste mi en del dopusta. Ja, zakaj niste? Da ste bistveno boljše ja,
               ste pametnejši, imate <q>"suport"</q>, imate osebje, imate vse, karkoli hočete, ampak
               predvsem imate podatke, ampak tega niste naredili. Kljub vsemu vam je moral nekdo
               utreti pot. Minister, lepo vas prosim! Ker glejte, meni je nerodno, da vam moram te
               stvari replicirati na takšen način. Ampak niti ena vam ne gre od rok danes.
               Hvala.</p>
            </sp>
            <sp xml:id="SDZ2-Izredna-24-1998-09-16.sp106">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod minister. Mislim, da je dobro, da stvari razčistimo, preden
               gremo na nove razprave.</p>
            </sp>
            <sp xml:id="SDZ2-Izredna-24-1998-09-16.sp107">

               <speaker>DR. PAVEL GANTAR:</speaker>

               <p>Hvala, gospod podpredsednik. Žal ne gre drugače, zelo na kratko moram vendar reči.
               Seveda smo pisali to pogodbo na osnovi možnosti, ki jih ima vlada, to je povsem
               zakonito in možno. Vlada mora reagirati, ravno to ste ji očitali, da ni reagirala,
               ker <q>"kao"</q> da nima zakonov. Ima zakone, s katerimi lahko reagira. In to smo storili.
               Zakon je bil sprejet junija in mi nismo mogli čakati s postavitvijo tehničnih pogojev
               za delo, za projektiranje, za urejanje in tako naprej. Vsakdo bi to storil. Vi,
               gospod Hvalica, veste, da bi enako storili in vsi vemo, da bi vsakdo tako storil. In
               tu ni nobene debate in diskusije. To je prva stvar.</p>
               <p>Zakaj je taka slika in ne drugačna, vprašajte fotoreporterja. Izvajalske in
               podizvajalske pogodbe so bile podpisane hkrati.</p>
               <p>In naslednja stvar, na katero nisem odgovoril prej, odstop. Gospodje, jaz sem že
               večkrat povedal in bom spet seveda, da imam veliko stvari še za početi v življenju in
               bi jih rad počel in ne samo to, kar delam zdaj. Moram reči, da bom takoj odstopil, če
               bom ugotovil, da se okoliščine spremenijo do take mere, da je takšna obnova, kot smo
               jo zastavili - ker mislimo, da smo v tistem delu diskusije, kot smo jo danes imeli,
               imeli veliko pozitivnih zadev - da še te ne bomo mogli izpeljati. In če te jaz ne bom
               uspel ali mogel ali imel priložnosti, da jo izpeljem, bom takoj odstopil. Hvala
               lepa.</p>
            </sp>
            <sp xml:id="SDZ2-Izredna-24-1998-09-16.sp108">

               <speaker>PODPREDSEDNIK ANDREJ GERENČER:</speaker>

               <p>Hvala. Imamo dve repliki. Najprej gospod Hvalica, potem pa gospod Presečnik.</p>
            </sp>
            <sp xml:id="SDZ2-Izredna-24-1998-09-16.sp109">

               <speaker>IVO HVALICA:</speaker>

               <p>Hvala lepa. Gospod minister, na prvo mojo repliko sploh niste odgovorili. Ne vem,
               niste odgovorili. Verjetno vam je namignil državni sekretar Blaganje, da nima smisla.
               Ampak bi morali odgovoriti. Ja ne, ker glejte, je treba zaradi javnosti te stvari
               razčistiti. Torej to je neizpodbitno, niste odgovorili.</p>
               <p>In drugič, jaz vas prosim, da tu za govornico državnega zbora ne uporabljate
               žargonske srbohrvaške besede <q>"kao"</q>. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp110">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Presečnik, replika.</p>
            </sp>
            <sp xml:id="SDZ2-Izredna-24-1998-09-16.sp111">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik.</p>
               <p>Prej je gospod Hvalica omenil, mislim, da nekako tako, da je bilo izobraževanje
               gradbenih strokovnjakov, predvsem projektantov, konstruktorjev in arhitektov
               nepotrebno, ker se gradi tudi v drugih mestih in drugih delih Slovenije. Samo to
               nameravam reči, da je takšno izobraževanje potrebno s tega stališča, ker je treba
               razlikovati tri vrste protipotresnih gradenj oziroma sanacij, in sicer: protipotresne
               gradnje novih objektov, nadalje protipotresne sanacije obstoječih, nepoškodovanih
               objektov in pa sanacije v potresu poškodovanih objektov. Tu je posebna specifika za
               tretjo kategorijo objektov in zaradi tega je tudi, po moji oceni, tako izobraževanje,
               seveda kratko, bilo potrebno. Hvala.</p>
            </sp>
            <sp xml:id="SDZ2-Izredna-24-1998-09-16.sp112">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Presečnik. Replika, gospod Hvalica.</p>
            </sp>
            <sp xml:id="SDZ2-Izredna-24-1998-09-16.sp113">

               <speaker>IVO HVALICA:</speaker>

               <p>Hvala lepa. Gospod predsednik odbora za infrastrukturo, slabo si me poslušal. Jaz
               nisem rekel, da ni bilo potrebno - zakaj je potrebno, če v Ljubljani ni potrebno.
               Svojo trditev sem pa baziral na pismu - in zdaj bom prebral. Tukaj pravi ta ugledni
               statik, gradbeni strokovnjak: <q>"Tu se pojavi prva velika nelogičnost. Za projektiranje
               na potresnem območju moraš biti dodatno usposobljen kot na ostalih področjih. V
               Ljubljani lahko gradiš ali projektiraš brez dodatnega certifikata. V Bovcu pa hišico,
               za katero država..."</q> - težko berem - <q>"država da vprašljivost, pa dodatno
               izobraževanje."</q> Hotel je reči, v Bovcu moraš pa za hišico, za enostanovanjsko hiško -
               ponavadi gre za to - imeti dodatno izobraževanje. Tu pa za velike objekte ni treba
               dodatnega izobraževanja. Jaz pa nisem trdil, da ni potrebno. To statikovo navajanje
               nelogičnosti, kar je tu napisal, moraš priznati, kolega Jakob Presečnik, da drži in
               je utemeljena. Hvala.</p>
            </sp>
            <sp xml:id="SDZ2-Izredna-24-1998-09-16.sp114">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Presečnik.</p>
            </sp>
            <sp xml:id="SDZ2-Izredna-24-1998-09-16.sp115">

               <speaker>JAKOB PRESEČNIK:</speaker>

               <p>Hvala lepa ponovno za besedo. Mislim, da gre res za nesporazum. Mislim poudariti, da
               so to tri kategorije protipotresne gradnje oziroma sanacije. Ena je protipotresna
               gradnja novih objektov, drugo je protipotresna sanacija obstoječih objektov, ki niso
               grajeni po predpisih, ki zagotavljajo potresno varnost, in tretja kategorija je
               sanacija v potresih poškodovanih, močno poškodovanih objektov. Ta namen je bil in to
               je specifika. Mislim, da gradbeni strokovnjaki, projektanti, konstruktorji in
               arhitekti potrebujejo nekaj tega znanja. Ker k sreči teh dogodkov ni veliko, sploh v
               Sloveniji ne, k sreči, in zaradi tega se v svoji praksi ne srečujejo s takimi
               postopki. Postopke pa seveda obvladajo nekatere inštitucije, ki so bile že prej
               imenovane.</p>
               <p>Ker je pa ura skoraj šest, bi pa izkoristil samo še za to, da povabim vse člane
               odbora za infrastrukturo, da ne bi pozabili na sejo ob 18.00 uri. Hvala lepa.</p>
            </sp>
            <sp xml:id="SDZ2-Izredna-24-1998-09-16.sp116">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Lojzetu Peterletu.</p>
            </sp>
            <sp xml:id="SDZ2-Izredna-24-1998-09-16.sp117">

               <speaker>ALOJZ PETERLE:</speaker>

               <p>Hvala. Spoštovane kolegice in kolegi! Na Slovenskem bo drugače, ko bodo drugačna
               pravila igre. Mislim seveda na poštenje. Kaj želim s tem povedati? Gospod minister
               Gantar je tukaj navajal kriterije, ki so vodili njega oziroma vlado pri obnovi.
               Poudaril je, da želimo kakovostno, temeljito, transparentno, racionalno, pravično,
               brez improvizacij in ne gre za krpanje, govoril je tudi o suspenzu pravnega reda, kar
               naj bi se nekoč dogajalo, in o prisilnem prostovoljnem delu. V čem gre za nepoštenje?
               Ker zgleda, kot da je tukaj neka grupa ljudi, mogoče nekateri tu, nekateri v Posočju,
               ki bi zagovarjali točno nasprotno tega, kar je govoril gospod minister. Nobenega
               nisem srečal, ne v Posočju ne v opoziciji, ki bi hoteli samo krpati, ki bi želeli
               delati neracionalno, ki bi želeli delati nepravično, kaj šele improvizirano. Torej se
               tukaj nekomu nekaj podstavlja, ampak te osebe preprosto ni, zato pravim, da je to
               nepošteno postavljanje problema. Jaz preprosto teh ljudi ne poznam. Poznam pa ljudi,
               ki so prepričani, da bi se dalo drugače, hitreje in ceneje, da bi se dalo z zaupanjem
               v ljudi doseči več, da so bili ljudje brez potrebe predolgo izločeni in da traja
               izredno dolgo oziroma je trajalo od ugotovitve stanja do ukrepa, ker so bile neke
               stopnje postavljene, ker se je preverjalo, potrjevalo in tako naprej. Menimo, da je
               bilo pač tega administriranja res preveč. Menimo, da je nepotrebno razburjenje vneslo
               tudi dejstvo, da je lahko nekdo, ki je bil tam tako rekoč v imenu solidarnostne
               pomoči in skrbi države, v enem dnevu odnesel, če je bil priden, večjo plačo v enem
               dnevu, neto plačo mislim, kot pa jo je nekdo od tamkajšnjih prebivalcev zaslužil v
               celem mesecu. Tudi to postavlja vprašanje, zakaj take plače v tem primeru.</p>
               <p>In seveda, ljudje bi se morali počutiti gospodarji in bi lahko razpolagali tudi z
               nekaterimi sredstvi, ne samo da gledajo, kaj bo v imenu države nekdo pač počel. In
               to, kar je gospod minister postavil kot kriterije, ki so bili usmerjeni bolj proti
               ljudstvu - jaz bi rekel, usmerimo jih proti državi. Država naj tudi deluje
               racioanalno, naj deluje pravično, naj nikakor ne improvizira in seveda naj ne krpa
               tudi ne svoje podobe, če so nastale v njej luknje, na tak improviziran način. In ko
               govorimo o transparentnosti in podobnih kriterijih, naj bo transparentno vsakršno
               angažiranje ljudi, začenši z eksperti, gradbena operativa, glede porabe <q>"posočnine"</q>
               in tako naprej. Tukaj bi lahko še marsikaj povedali.</p>
               <p>Komentar k temu, kar je gospod minister komentiral oziroma navajal iz revije Jana.
               Pravi: V Italiji so še počasnejši. Ja, bog se nas usmili, menda ne bomo tekmovali z
               Italijani, kdo bo počasnejši pri prenovi. To menda ne bo kriterij.</p>
               <p>Potem pa še ena zadeva, ki me je pa posebej vznemirila, posebej zato, ker sem
               gospoda ministra prišteval med ljudi, ki so pomagali k razvoju zdrave intelektualne
               klime v Sloveniji v preteklosti. To povem iskreno. Ko pa je začel uporabljati isto
               besedje kakor predsednik vlade Drnovšek, da zaradi konsenza ni bilo mogoče
               napredovati, da ni bilo miljeja, da ni bilo političnega okolja, tukaj se pa tudi meni
               zadeve zasučejo v čudno smer. Tega preprosto ne morem razumeti, kaj šele akceptirati,
               kajti opozicija je bila tukaj prva, ki je ponudila prek poslanca Ivana Božiča
               predlog, kako zadeve reševati. Vlada je imela možnost, da konsenzualno z opozicijo to
               stvar rešuje, da doda amandmaje, ki bi bili potrebni, pa bi šla zadeva hitro skoz.
               Ker tega ni hotela narediti, je poslanec Božič zato, da bi šle zadeve hitreje naprej,
               umaknil svoj predlog. Dva oziroma še več mesecev kasneje kljub temu, da je bil nekje
               sprejet sklep, naj vlada ponudi predlog, je bila spet opozicija tista, ki je dala
               prej predlog, kako zadeve narediti. Pač si je privoščila manj dopusta kot vlada v
               celem. In spet je prilika za soglasje, da vlada opremi ta predlog z nekaterimi
               amandmaji, da se pogovorimo, kako s to zadevo zgoditi. Seveda mi nismo za soglasje po
               liberalno, ker soglasje po liberalno je lahko samo takrat, kadar se vsi strinjajo z
               liberalnim predlogom. Tako seveda soglasje ne bo šlo. Opozarjam na ta problem zato,
               ker se neprestano ta vlada skriva in pokriva s tem izgovorom soglasja, kadar nečesa
               noče narediti. Na Hrvaškem ne bodo oziroma s Hrvaško ne bodo nič naredili, ker ni
               soglasja, pravijo, pa imajo čez 50%. V reforme ne gredo, ker ni soglasja, pa ga niti
               poiskali še niso, ker nimajo pravih predlogov itd. Torej, s tem soglasjem - tudi vam,
               gospod minister, rečem, da s temi izgovori ne bo šlo in da bo to vso državo drago
               stalo.</p>
               <p>Izredne prilike so bile, da se soglasje najde in tukaj res ni bil problem soglasja,
               ampak problem neučinkovitosti. Torej, ne se skrivati za to.</p>
               <p>Kar zadeva - samo še sklep povem - po vsem tem, kar sem poslušal, kar poznam, kar
               vidim, je šlo za očitno pomanjkanje koordinacije, za neprimerne postavitve nekaterih
               nivojev, za neprimerna, nejasna ali prepozna navodila ljudem, za nepotrebno zamudo je
               šlo, za izgubo zaupanja, in to vsekakor postavlja vprašanje odgovornosti ne samo
               ministru ampak vladi v celoti, kajti ta zadeva ne zadeva samo ministra Gabra.</p>
               <p>Dodam pa še eno repliko - kakor gospoda Hvalico rad poslušam, sem se ga to pot
               dobesedno ustrašil. Oprosti, Ivo, ampak moram reči tako, kajti ko si izzival vlado,
               da na področju gradbeništva nima državnega sekretarja, sem se tega zelo ustrašil, ker
               jutri bodo vsaj trije oziroma na naslednji seji vlade bodo trije postavljeni, država
               bo še dražja - dva bosta iz LDS, eden bo pa iz SLS.</p>
            </sp>
            <sp xml:id="SDZ2-Izredna-24-1998-09-16.sp118">

               <speaker>PODPREDSEDNIK ANDREJ GERENČER:</speaker>

               <p>Hvala. Kolegice in kolegi! Jutri nadaljujemo sejo. Danes bomo končali. Prijavljen je
               še gospod Vladimir Čeligoj na neomejeno razpravo, na 5 minut pa gospod dr. Jože
               Zagožen. Še enkrat obvestilo - člani odbora za infrastrukturo imate sejo. Hvala.
               Zaključujem današnjo sejo. <stage type="time">(SEJA JE BILA PREKINJENA 16. SEPTEMBRA 1998 OB 18.01
                  URI.)</stage>
               </p>
            </sp>
         </div>
      </body>
   </text>
</TEI>