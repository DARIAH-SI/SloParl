<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-10-1998-09-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|767161F2DA10899EC1256690004389DC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=767161F2DA10899EC1256690004389DC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-10-1998-09-29.DZ" n="10">
               <name>Redna</name>
               <date when="1998-09-29"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-10-1998-09-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">nadaljevanje 10. seje</stage>
            <stage type="date">(29. september 1998)</stage>
            <stage type="chairman"> Sejo je vodil Andrej Gerenčer, podpredsednik.</stage>
            <stage type="time"> Seja se je pričela ob 14.07 uri.</stage>


            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Spoštovane kolegice poslance, kolegi poslanci! Gospe in gospodje. Pričenjam
               nadaljevanje 10. seje državnega zbora Republike Slovenije. Obveščen sem, da so
               zadržani in se današnje seje je ne morejo udeležiti naslednje poslanke in poslanci:
               Rudolf Moge, Štefan Klinc, dr. Helena Hren-Vencelj, Jakob Presečnik za pričetek seje,
               Jurij Malovrh od 17.00 ure dalje, Ivan Božič, Leon Gostiša, Jelko Kacin, Roman Jakič
               za pričetek seje.</p>
               <p>Prosim, da ugotovimo prisotnost v dvorani! <stage>(55 prisotnih.)</stage> Zbor je sklepčen in lahko
               odloča.</p>
               <p>Na sejo sem vabil predstavnike vlade Republike Slovenije, vse prav lepo pozdravljam.
               Današnje nadaljevanje 10. seje bomo pričeli z obravnavo 12. točke dnevnega reda -
               predloga zakona o poroštvu Republike Slovenije za najetje posojil za izgradnjo
               termoelektrarne Trbovlje 3, druga obravnava. Za tem bo zbor prešel na obravnavo 41.
               točke - predlog zakona o kmetijsko, gozdarski zbornici Slovenije, druga obravnava.
               40.a točke - predlog zakona o spremembah in dopolnitvah zakona o lokalni samoupravi,
               tretja obravnava in nato po dnevnem redu od 7. točke dalje.</p>
               <p>Prehajamo na <title>12. TOČKO DNEVNEGA REDA - PREDLOG ZAKONA O POROŠTVU REPUBLIKE
                  SLOVENIJE ZA NAJETJE POSOJIL ZA IZGRADNJO TERMOELEKTRARNE TRBOVLJE 3.</title>
               </p>
               <p>Predlog zakona je v obravnavo zboru predložil poslanec Miran Potrč. Želi predlagatelj
               predloga zakona besedo? Prosim gospod Potrč.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa gospod podpredsednik. Spoštovane kolegice in kolegi!</p>
               <p>Rad bi v krajšem uvodu k drugi obravnavi zakona poudaril.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Kolegice in kolegi, prosim za mir v dvorani, da lahko normalno delamo. Lepo
               prosim.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>V krajšem uvodu k predlogu zakona za drugo obravnavo bi rad poudaril, da sem trdno
               prepričan, da je ta zakon mnogo temeljiteje kot večina podobnih zakonov obravnavan v
               državnem zboru in tudi v strokovni javnosti. Zakon je bil vložen v ta državni zbor že
               septembra 1996 leta. Torej pred več kot 2 leti. Takrat po hitrem postopku. Upal bi si
               trditi, da je malo zakonov, ki so vloženi po hitrem postopku in katerih procedura
               traja tako dolgo. V aprilu letos smo imeli v državnem zboru prvo obravnavo tega
               zakona in takrat so se po zakonu izrekle poslanske skupine Socialdemokratske stranke,
               liberalne demokracije, DeSusa, Slovenskih krščanskih demokratov in Združene liste
               socialnih demokratov. Vseh teh 5 poslanskih skupin in še mnogi poslanci, ki so
               razpravljali, smo zakon podprli.</p>
               <p>Zakon je takrat podprlo 60 poslancev, nihče ni bil proti. Od prve obravnave do danes
               je zakon doživel skrbnejšo obravnavo v javnosti in v državnem zboru, kot večina
               drugih zakonov.</p>
               <p>Na zahtevo odbora za finance in predvsem njegovega predsednika je bilo pripravljenih
               vrsto konkretnih odgovorov na nekatera ekonomska vprašanja, ki so se pojavljala ob
               zakonu. O zakonu so v državnem zboru razpravljala tri delovna telesa, poleg odbora za
               finance še odbor za gospodarstvo in odbor za infrastrukturo in okolje. Slednja dva
               sta zakon podprla. Mnogo je bilo odgovorov, ki so jih dali strokovnjaki, posebej tudi
               vlada. Trdim torej lahko, da je zakon za razpravo v državnem zboru dobro pripravljen,
               da so bila postavljena mnoga vprašanja, vendar so za njih pripravljeni tudi ustrezni
               odgovori; če ne, se lahko dajo tudi še na današnji seji.</p>
               <p>Kot predlagatelj zakona zato predlagam, da se zakon v drugi obravnavi podpre in s
               tem sprejme odločitev državnega zbora, da se daje poroštvo države za najetje posojila
               za izgradnjo nadomestne enote termoeleketrarne Trbovlje 3, in hkrati sprejme tudi
               odločitev državnega zbora, da zato, da bi se zagotovila tudi podjetniška
               rentabilnost, država sodeluje pri financiranju oziroma sofinanciranju izgradnje te
               elektrarne s 14,5 milijarde tolarjev, kar je v svojih amandmajih predlagala vlada.</p>
               <p>Jaz bi na koncu rad poudaril še to, da sem osebno, kot predlagatelj prepričan, da so
               neutemeljene ocene v javnosti, da gre za politično investicijo. Gre za investicijo,
               za katero je pripravljenih več tehnoloških, ekonomskih, okoljevarstvenih, razvojnih
               in socialnih ocen in študij kot za veliko večino drugih investicij. Nobenega dvoma
               ni, da je ta investicija pripravljena v skladu z resolucijo o strategiji učinkovite
               rabe in oskrbe Slovenije z energijo, podprta tudi z ustreznimi predhodnimi študijami
               naših inštitucij, ki se ukvarjajo s programiranjem razvoja energetskega sistema.</p>
               <p>Posebej bi rad poudaril, da bo predvidena investicija gotovo pomenila izboljšanje
               sedanjih razmer in manjši vpliv nove termoelektrarne na okolje kot sedanja
               termoelektrarna Trbovlje 2, in posebej, da bi drugačna odločitev - to je odločitev za
               neizgradnjo termoelektrarne Trbovlje 3 - pomenila nujnost, da se takoj pristopi k
               zapiranju dveh rudnikov, kar bi po oceni študije, ki je bila za zapiranje
               pripravljena, pomenilo, da bi maksimalno bilo treba zagotoviti v približno istem času
               s strani države tudi štiri do petkrat več sredstev kot bi bilo potrebno za sam, za
               sam neposredni vložek države pri tej investiciji. Poleg tega pa je prav povedati, da
               bi imela neizgradnja termoelektrarne za posledico, da bi bilo v Zasavju, to je
               predvsem v Trbovljah in Hrastniku, izgubljenih dodatno približno 2.300 delovnih mest,
               s čimer bi brez nadomestila prišlo v Zasavju že do 50%-ne nezaposlenosti. Vse to so
               razlogi, zaradi katerih je odločitev za izgradnjo termoelektrarne Trbovlje 3 po mojem
               prepričanju utemeljena.</p>
               <p>Zaradi tega predlagam kolegom poslankam in poslancem, da ne sprejmejo predlog
               matičnega delovnega telesa in v odločitev o izgradnji ne vrnejo v prvo obravnavo.
               Vrnitev v prvo obravnavo ni utemeljena, ker odgovori na vsa postavljena vprašanja
               obstojajo. Odločitev v prvo obravnavo ni utemeljena, ker bi se v takem primeru
               zavleklo samoodločanje res v neustrezen čas, v katerem ne bi bilo več mogoče
               racionalno sprejeti niti odločitve za novo izgradnjo, posebej pa bi v tem času bilo
               nejasno, kaj bo z usodo rudnika Trbovlje-Hrastnik. Če bi se za to ta državni zbor
               odločil, da ne sprejme danes odločitve, potem sem jaz po razpravi tudi s strokovnjaki
               v rudniku Trbovlje-Hrastnik in v termoelektrarni prepričan, da bi moral ta državni
               zbor takoj naložiti vladi, da pripravi neko drugo alternativno rešitev za zapiranje
               rudnika in predvidi tudi potrebna sredstva za sanacijo, potrebna sredstva za
               reševanje socialnih vprašanj in potrebna sredstva tudi za razvoj v Trbovljah in
               Hrastniku ob tej izgubi približno 2.300 delovnih mest.</p>
               <p>Najslabša bi bila torej odločitev, da se zakon vrne v prvo obravnavo. Jaz sem za to,
               da vsak tisti, ki meni, da še nima dovolj informacij, poskuša danes predvsem od
               vlade, ki je pripravila vse ustrezne študije in dobila potrebne informacije, poprosi,
               da se dodatne informacije dajo. Rad bi vas pa obvestil, da so tudi v dogovoru z mano
               iz rudnika Trbovlje-Hrastnik in termoelektrarne bili pripravljeni dodatne informacije
               dati poslankam in poslancem v vseh poslanskih skupinah. Nekaj razgovorov je tudi v
               zadnjih dneh bilo in da pravzaprav razlogov za to, da se odločitev danes ne bi
               sprejela, ni prav nikakršnih.</p>
               <p>Predlagam torej, da predlog odbora za finance zavrnemo in da državni zbor podpre
               predlog zakona v drugi obravnavi skupaj s predloženimi amandmaji. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Potrč. Želi besedo predstavnik odbora za finance in monetarno politiko
               kot matično delovno telo? Gospod Kopač, prosim.</p>
            </sp>
            <sp who="SDZ2:KopačJanez">

               <speaker>MAG. JANEZ KOPAČ:</speaker>

               <p>Hvala lepa. Vsebina razprave na odboru je pravzaprav relativno podrobno povzeta v
               poročilu z dne 12. maja letos in verjetno ni smiselno, da jo zelo natančno obnavljam,
               morda samo na kratko. Da je razprava na seji odbora nakazala več sugestij oziroma
               mnenj. Med drugim, da - ne morem reči, da je to zdaj mnenje odbora, ampak to je bila
               obrazložitev sklepa odbora ali pa razprava, ki je pripeljala do sklepa odbora. V tej
               razpravi je bilo poudarjeno, da so z ekonomskega vidika možne boljše alternativne
               rešitve v zvezi s potrebami energetskega sistema, pri čemer ta ocena ne zajema
               socialnih posledic morebitne drugačne odločitve, da je močno vprašljiva napoved
               načrtovalcev o trendih v energetiki čez približno 15 let, kajti take trende je
               verjetno zelo težko ocenjevati. Da je pomembno pri odločitvi o tej gradnji ekološko
               vprašanje, ki je verjetno rešljivo z ustrezno drago tehnologijo; da naj bi bila
               poraba termoelektrarne Trbovlje 3 letno okrog 950.000 ton premoga, za kar pa je
               potrebnega približno 5.300 ur obratovanja letno, in šele tako obratovanje, tudi
               zagotovilih načrtovalcev, omogoča rentabilno poslovanje, kjer pa je vprašljivo,
               koliko je dejansko možno sprejeti letnih obratovalnih ur iz termoelektrarne Trbovlje
               3 v elektroenergetski sistem, v primeru, da bo trg z elektriko odprt, da bo možno
               mednarodno trgovanje in da bo uveljavljena direktiva Evropske unije v zvezi z
               energetskim trgom v Evropi do časa, ko naj bi termoelektrarna Trbovlje 3
               zafunkcionirala.</p>
               <p>Postavilo se je vprašanje, kdo bo kril izgubo oziroma kako se bo pokrivala izguba,
               ki bi jo po definiciji moral proizvajati Rudnik Trbovlje-Hrastnik v letih med 2000 in
               2004, ko naj bi zafunkcionirala termoelektrarna Trbovlje 3, ob verjetni predpostavki,
               da bo po letu 2000 edini ali pa praktično edini odjemalec premoga iz Rudnika
               Trbovlje-Hrastnik termoelektrarna 2, ki porabi približno 650 do 700.000 ton premoga
               na leto, kar bistveno podraži cene premoga v relaciji na giga joule proizvedene
               energije.</p>
               <p>Izraženo je bilo mnenje, da se bo problem ukinitve nekaterih rudarskih delovnih
               mest, vsaj tistih v separaciji, v Rudniku Trbovlje-Hrastnik pojavil že v kratkem, ne
               glede na gradnjo termoelektrarne Trbovlje 3; da je vprašljivo planiranje potreb po
               električni energiji v letu 2004 predvideno v investicijskem programu, če po drugi
               strani upoštevamo sklep vlade, da se bo v letu 2004 zaprla elektroliza B v
               Kidričevem, s čimer naj bi se sprostilo 100 megatov kapacitet in bila izražena
               sugestija, da naj bi podaljšali raje življenje obstoječe termoelektrarne toplarne 2
               do konca leta 2010, seveda z vgraditvijo odžveplevalne naprave in z drugimi
               potrebnimi vzdrževalnimi deli, s čimer bi reševali tudi problem delovnih mest v
               rudniku. Predstavniki vlade in tudi predstavniki investitorja, ki so bili na seji
               vlade, so na te pomisleke sicer v resnici poskušali odgovoriti, nekatere od teh mnenj
               ali pomislekov so poskušali tudi v celoti zavrniti. Kljub temu je odbor sprejel
               predlog sklepa, po katerem predlaga državnemu zboru, da se predlog zakona vrne v prvo
               obravnavo. Jaz kot predsedujoči sem predlagal, ker se mi je zdelo konsistentno s tem
               predlaganim sklepom, ki sam po sebi nič ne rešuje, da bi sugerirali tudi, da se
               predlog zakona, ko pa bi že bil vrnjen v prvo obravnavo, pa tudi ne sprejme. No, za
               tak sklep sem glasoval sam, drugi pa so bili, ali proti ali vzdržani.</p>
               <p>Naknadno, to sicer, s tem še nismo bili seznanjeni, ko smo na odboru o tem
               razpravljali, je vlada poslala v parlament še dodatne obrazložitve, tudi na
               pomisleke, izražene na seji odbora, ki jih seveda v imenu odbora ne morem
               komentirati, ker se odbor do njih ni opredeljeval. Poslala pa je tudi preučitev ali
               elaborat, ki preučuje smiselnost podaljšanja obstoječe, življenja obstoječe
               termoelektrarne Trbovlje 2 do leta 2010, iz katerega sicer izhaja, da ekonomsko to ni
               upravičeno, vendar seveda tudi tega, do tega se odbor na svoji seji ni opredeljeval,
               ker glede na sprejeto stališče oziroma sprejet sklep to niti ni imelo posebnega
               smisla.</p>
               <p>Torej v imenu odboru lahko rečem samo to, da predlagam, da zbor sprejme sklep,
               kakršnega je odbor predlagal, drugih sugestij iz odbora ta hip ni. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Kopač. Želi besedo predstavnik sekretariata za zakonodajo in
               pravne zadeve? <stage>(Ne želi.)</stage> Želi besedo predstavnik vlade? Prosim, gospod minister
               Metod Dragonja. Potem bomo pa glasovali o sklepu matičnega delovnega telesa.</p>
            </sp>
            <sp who="SDZ2:DragonjaMetod">

               <speaker>METOD DRAGONJA:</speaker>

               <p>Predsednik, spoštovane poslanke in poslanci! Državni zbor je ob obravnavi predloga
               zakona o zagotavljanju sredstev za zaprtje rudnikov rjavega premoga, dne 24. decembra
               1994 sprejel sklep, s katerim je naložil vladi Republike Slovenije, da pripravi
               študijo izvedljivosti v zvezi z nadaljnjo usodo termoelektrarne Trbovlje. S to
               študijo naj bi bili opredeljeni ekonomski, ekološki in drugi vidiki nadaljnjega
               obratovanja termoelektrarne Trbovlje. Že takrat je državni zbor ocenil, da je
               nadaljnja usoda rudnikov Trbovlje in Hrastnik vezana na nadaljnje obratovanje
               termoelektrarne Trbovlje oziroma na možnost porabe premoga kot energetskega goriva za
               proizvodnjo električne energije.</p>
               <p>Navedena študija je bila izdelana v mesecu juliju 1995 in je odgovorila na nekatera
               ključna vprašanja glede možnosti umestitve termoelektrarne Trbovlje 3 v energetski
               sistem Slovenije. 3. septembra 1996 je poslanec, gospod Miran Potrč, vložil v
               zakonodajni postopek predlog zakona o poroštvu Republike Slovenije za najetje posojil
               za izgradnjo termoelektrarne Trbovlje 3, katerega je v prvem branju obravnaval
               državni zbor Republike Slovenije, 24. aprila 1997 in ga z veliko večino, po mojih
               podatkih samo z enim glasom proti, tudi podprl. Na tej osnovi je v pripravi zakona za
               drugo branje vlada Republike Slovenije oblikovala svoje stališča in amandmaje na
               zakon in jih dne 17. septembra 1997, to je več kot pred enim letom, predložila v
               obravnavo državnemu zboru Republike Slovenije.</p>
               <p>Od septembra 1997 do septembra 1998 pa je zaradi različnih blokad državni zbor
               prelagal obravnavo zakona v drugem branju, kar kaže na težje odločitve, hkrati pa je
               potrebno opozoriti tudi na posledice takega zavlačevanja, predvsem v matičnem
               delovnem telesu državnega zbora. Poudarjamo, da so od septembra 1997 na razpolago
               predpisane podlage za delo odborov v skladu z določili poslovnika državnega zbora.
               Dana so bila tudi številna pojasnila in gradiva ter študije, ki so bile izdelane kot
               podlaga v postopku sprejemanja odločitve o tej investiciji. Pozitivno so se k
               predlogu zakona za drugo obravnavo izrekli: komisija državnega sveta za gospodarstvo,
               dne 28.7.1997; državni svet Republike Slovenije, dne 3.4.1998; odbor državnega zbora
               za infrastrukturo in okolje, dne 7.5.1998; odbor državnega zbora za gospodarstvo, dne
               11.5.1998. Matično delovno telo, odbor za finance in monetarno politiko pa je na
               seji, dne 8.5. sprejel sklep, naj se zakon vrne v prvo bravnavo</p>
               <p>K navedenemu predlogu sklepa ima vlada Republike Slovenije resne zadržke, katere smo
               podrobneje pojasnili v dveh gradivih, posredovanih poslancem državnega zbora. To so
               najprej odgovori na pripombe in mnenja ob obravnavi predloga zakona o poroštvu za
               izgradnjo TET 3 na odboru za finance in monetarno politiko in še ocena posledic
               odločitve o neizgradnji nadomestnega objekta TET 3 in skrajni rok sprejetja odločitev
               o gradnji ali proti njej. Osnovna ugotovitev odbora je, da so poglavitne ekonomske
               rešitve nezadostno predstavljene, poleg tega pa je naštetih še vrsta pripomb, na
               katere smo dali pojasnila in odgovore. Želimo jih še dodatno pojasniti.</p>
               <p>1. Glede umestitve objekta v elektroenergetski sistem Slovenije. Slovenija ima
               majhen elektroenergetski sistem z inštalirano močjo okoli 2 tisoč 400 mega vatov in
               letno porabo energije 10 tisoč 300 giga vatnih ur ob koncu leta 1997. Eden od ciljev,
               ki je bil realiziran ob osamosvojitvi države v letu 1991, je bil tudi oblikovati
               lasten sistem vodenja in upravljanja, kar je bilo efektivno in učinkovito
               realizirano. Specifična pravila, ki veljajo v evropskem elektroenergetskem sistemu in
               katerega članica je tudi Republika Slovenija, to so tako imenovana UCPTE pravila,
               zahtevajo, da razpolagajo nacionalni sistemi z zadostnimi rezervnimi kapacitetami za
               pokrivanje konic v uporabi energije. Te rezervne kapacitete, grobo rečeno, morajo
               doseči velikost največjega agregata v sistemu. S tem se zagotovi stabilnost
               obratovanja in zanesljivost oskrbe potrošnikov energije.</p>
               <p>Umestnost izgradnje TET 3 je bila proučena v študiji Energetski in ekonomski
               sistemski vidiki izgradnje TET 3, ki jo je izdelal elektroinstitut Milan Vidmar v
               letu 1995, ažuriral pa v juniju 1998. V tej študiji sta bila upoštevana dva scenarija
               bodoče uporabe električne energije iz resolucije o strategiji rabe in oskrbe
               Slovenije z energijo, ki jo je sprejel državni zbor v januarju 1996.</p>
               <p>Za vsak scenarij razvoja porabe sta bili proučeni dve strategiji pokrivanja porabe z
               naslonitvijo na domače vire in na zemeljski plin. V alternativah za naslonitvijo na
               domače vire je bila upoštevana izgradnja TET 3 alternativno s 150 megavatom in 200
               megavatov ter za sedem različnih režimov obratovanja. Rezultate teh obravnav smo
               primerjali z alternativami naslonitve na zemeljski plin. Menimo, da je bila obdelava
               vsestranska in da je dala dovolj širok razpon alternativ za ekonomsko
               vrednotenje.</p>
               <p>Odločitev o strategiji razvoja elektroenergetskega sistema je kompleksen problem,
               pri katerem interaktivno sodelujeta tako elektroenergetski sistem kakor tudi ustrezna
               vladna telesa. V tem procesu elektroenergetski sistem zastopa svoje poslovne
               interese, to je najracionalnejše odločitve z vidika stroškov poslovanja. Vladna
               telesa pa morajo zagotavljati tudi zaščito interesov družbe kot celote. V tem sklopu
               je posebej treba omeniti problem socialne odgovornosti, ki je ena od pomembnih
               komponent odločitve.</p>
               <p>V primeru TET 3 je odločitev predlagana na temelju optimizacije stroškov
               elektroenergetskega sistema in kaže:</p>
               <p>1. da so razlike med ovrednotenimi alternativami razvoja elektroenergetskega sistema
               relativno majhne;</p>
               <p>2. da je izgradnja TET 3 dražja alternativa in v obdobju do leta 2020 povzroči za
               približno 1% povečanja stroškov elektroenergetskega sistema in</p>
               <p>3. da z vključitvijo ocenjenih stroškov zapiranja rudnikov in prestrukturiranja
               regije na nove ekonomske programe predstavlja izgradnja nove termoelektrarne
               ekonomsko bolj upravičeno alternativo.</p>
               <p>Investicijska podpora, predstavljena v amandmajih vlade, predstavlja v tem kontekstu
               instrument, s katerim lahko elektroenergetski sistem uskladi svoje poslovne interese
               z interesi družbe kot celote. S to podporo se omogoči, da elektroenergetski sistem
               dobavlja energijo pod enakimi pogoji, kot bi jo na temelju izključno poslovno
               naravnane optimatizacije razvoja. Vse to tudi ob upoštevanju dejstva, da država ne
               subvencionira proizvodnje premoga v domačih rudnikih, niti direktno, niti posredno.
               Za pocenitvijo stroškov kapitala in svojo finančno udeležbo v projektu pa zagotavlja
               njegovo konkurenčnost. In to tudi v pogojih odpiranja trga in konkurenco vezano na
               proces vključevanja Slovenije v Evropsko unijo in postopno liberalizacijo trga
               električne energije.</p>
               <p>Drug pomemben vidik so razvojni vidiki celotnega lektroenergetskega sistema
               Slovenije. Ta se v svojem proizvodnem delu sooča s tremi temeljnimi problemi, in
               sicer:</p>
               <p>Prvič, s problemom zagotavljanja kvalitete delovanja sistema, kot jih predpisuje
               povezava v skupno evropsko interkonekcijo. Slovenski elektroenergetski sistem v tem
               trenutku izpolnjuje samo 45% predpisane višine regulacijske rezerve. Ta problem
               poskuša elektroenergetski sistem rešiti z obnovo dravskih elektrarn, obnovo in
               izgradnjo novih enot v okviru soških elektrarn ter z izgradnjo dveh novih plinskih
               blokov v termoelektrarni Brestanica.</p>
               <p>Drugi problem je problem obnove in ekološke sanacije ter nadomeščanja obstoječih
               elektrarn. To je eden od osnovnih problemov slovenskega elektroenergetskega sistema,
               saj so obstoječe enote dokaj stare, posameznim enotam pa se tudi dokončno izteka
               življenjska doba, in ravno takšna enota je obstoječa termoelektrarna Trbovlje.</p>
               <p>Tretji vidik je sposobnost servisiranja oziroma oskrbe porabe, ki je posledica
               kontinuirane rasti porabe električne energije. Tu gre predvsem za problem investicij
               v razvoj sistema, kjer so razvojne možnosti omejene. Razen nekaj malega
               hidroenergetskih potencialov, ki so še neizkoriščeni in ki se aktivirajo predvsem z
               izgradnjo verige hidroelektrarn na reki Savi, postaja Slovenija v vedno večji meri
               odvisna od oskrbe, vezane na uvoz. Pri tem se lahko odloči za izrabo lastnih
               energetskih potencialov, za uvoz tehnologij, ki temeljijo na uvozu energetskega
               goriva ali pa direktno za neposreden uvoz električne energije.</p>
               <p>Četreti pomembni vidik je elektroenergetski sistem in njegov gospodarski potencial
               ob odpiranju trga. Slovenski elektroenergetski sistem postopno vstopa v nov
               investicijski cikel za obnovo hidroelektrarn na reki Dravi in Soči ter s pristopom k
               realizaciji projekta hidroelektrarn na spodnji Savi. V ta sklop velja vključiti tudi
               rekonstrukcijo nuklearne elelektrarne Krško in ekološko sanacijo termoelektrarne
               Šoštanj. Omejevanje investicijskih vlaganj v izgradnjo novih kapacitet ter prepočasno
               obnavljanje obstoječih tehnologij so bile v preteklem obdobju omejitve pogojevane z
               restriktivno cenovno politiko. Posledično so podjetja tehnološko nazadovala, hkrati
               pa v poslovnem pogledu drsela v pomanjkanje kapitala in zadolženost. Takšno kopičenje
               problemov se je izpostavilo še toliko bolj izrazito v trenutku, ko so se v Evropski
               uniji pričeli procesi oblikovanja odprtega trga energije.</p>
               <p>Da bi pripravili strokovne osnove, ki bi omogočile celovito dojemati nastalo
               situacijo, se je v okviru elektroinštituta Milan Vidmar oblikoval projekt priprave
               strateškega poslovnega načrta. Njegova naloga je, da na temelju verificiranih
               metodoloških postopkov poveže te tri temeljne razvojne vidike, in sicer,
               investicijsko dejavnost, ki jo narekujejo tehnološki vidiki delovanja sistema,
               finančni potencial podjetij in sistema ter cenovno politiko vlade. Na ta način je
               mogoče postaviti izhodišča za oblikovanje strategije vstopa slovenskega
               elektroenergetskega sistema v odprt trg energije. Z izgradnjo srednje in
               spodnjesavske verige bodo izčrpane domače možnosti, preostalo porabo električne
               energije pa bo potrebno pokrivati iz termoelektrarn in oziroma ali iz uvoza. V tem
               trenutku je težko presojati, ali bodo količine električne energije v skupnem
               evropskem trgu zadovoljive, cenovno sprejemljive ter da bodo zagotavljale stabilnost
               in dolgoročnost oskrbe.</p>
               <p>Pomemben vidik v obravnavi vprašanja obnove termoelektrarne Trbovlje je tudi
               ekološki vidik. Ti vidiki novega objekta so ključni omejitveni faktor pri tovrstnih
               posegih v prostor. V okviru ocene investicije so bili obdelani tudi ekološki vidiki
               obratovanja termoelektrarne Trbovlje 3 v vseh navedenih različicah. Kvalitetno in
               dolgoročno zanesljivo lahko samo nova termoelektrarna Trbovlje razreši problematiko
               okolskih elementov z izborom tehnologij, ki v maksimalni meri ukinjajo emisijo
               žvepla, dušikovih oksidov in prašnih delcev. Emisija ogljikovega dioksida, povzročene
               z novo termoelektrarno bodo ležale v okviru limitov, ki so Sloveniji na voljo po
               kiotskem protokolu. Ostale ekološke obremenitve bo projekt razreševal v skladu z
               aktualnimi in predvidenimi ekološkimi standardi in omejitvami.</p>
               <p>Spoštovane poslanke in poslanci! To je nekaj okoliščin širše sistemske valuacije
               tega projekta. Želel pa bi preiti na bistvene elemente, ki vplivajo na samo odločitev
               o pristopu k realizaciji tega projekta. Obstoječa termoelektrarna Trbovlje je
               ekološko nesanirana in se mora v letu 2004 v skladu z veljavnimi mednarodnimi
               kriteriji zapreti. Obstoječa elektrarna je bila projektirana za 100.000 obratovalnih
               ur, do sedaj pa je že obratovala 160.000 ur. V letošnjem letu mineva 30 let od
               pričetka obratovanja, do leta 2004 pa bo obratovala že 36 let. Obstoječi objekt je
               tehnološko zastarel, zato vlaganja v ekološko sanacijo in tehnologijo z namenom
               podaljšanja obratovanja po letu 2004 niso opravičena. To je detajlneje obdelano v
               posebni študiji, ki je bila izdelana v mesecu avgustu 1998.</p>
               <p>Drugič. Rudnika Trbovlje-Hrastnik trenutno oskrbujeta obstoječo termoelektrarno
               Trbovlje s 670.000 tonami premoga letno in toplarno Ljubljana v višini 130.000 ton
               letno. Na dolgoročno porabo v termoelektrarni toplarni Ljubljana ni mogoče računati,
               tako da bi bila nova termoelektrarna 3 edini porabnik premoga iz teh dveh
               premogovnikov. Nova TET 3 je upoštevana med objekti, ki bodo pokrivali prognozirano
               porabo električne energije po izbranem scenariju v nacionalnem energetskem programu,
               ki ga je ministrstvo za gospodarske dejavnosti posredovalo v vladno obravnavo.</p>
               <p>Četrtič. Po pridružitveni strategiji bo tudi v Sloveniji, bomo tudi v Sloveniji
               morali izpolniti ostre kriterije članic glede samooskrbe in zagotavljanja lastnih
               virov z električno energijo, rezervnih kapacitet ter njene regulacije, kar omejuje
               možnost uvoza električne energije s tujine.</p>
               <p>In petič. Ekonomski vidik je obdelan z vidika projekta elektroenergetskega sistema,
               kakor tudi iz narodnogospodarskega vidika celotne države. Z vidika projekta je
               ugotovljeno, da je prodajna cena odvisna od finančnih pogojev kreditov za izgradnjo,
               obratovalnih ur in pričakovanega donosa na vložen kapital. Prodajna cena se bo gibala
               med 12 in 13 pfeningov za kilovatno uro, kar je bistveno bolj konkurenčno od sedanje
               cene termoelektrarne Trbovlje 2. Z vidika stroškov celotnega elektroenergetskega
               sistema sta bila postavljena dva scenarija. Po prvem scenariju se zgradi TET 3, ki jo
               oskrbujemo s premogom iz rudnikov Trbovlje - Hrastnik, po drugem scenariju pa se
               zgradi elektrarna na plin. Iz primerjave obeh scenarijev izhaja, da sta si scenarija
               z vidika skupnih stroškov precej podobna. Skupni stroški so za izgradnjo TET 3 sicer
               nekoliko višji, vendar ne presegajo 1% vseh stroškov cene električne energije
               sistema. V celotnem obdobju do leta 2020 so za scenarij za izgradnjo TET 3 celotni
               stroški za približno 150 milijonov mark višji od scenarija za izgradnjo elektrarne na
               plin.</p>
               <p>Pri ocenjevanju ekonomske upravičenosti z vidika države prav tako primerjamo oba
               prejšnja scenarija, pri čemer pri varianti izgradnje elektrarne na plin upoštevamo
               tudi stroške zapiranja in prestrukturiranja rudnikov Trbovlje - Hrastnik.
               Investicijski program izgradnje in nadomestne enote TET 3, ki je bil pripravljen
               aprila 1998, in ki ga imate na razpolago tudi poslanci v poglavju o ekonomski
               učinkovitosti investicije, v sklepnem delu prikazuje sledeče ključne posamezne
               elemente projekta.</p>
               <p>Projektna cena električne energije je povprečno 13,5 pfeninga na kilovatno uro,
               predračunska vrednost 564,8 milijona mark, dinamika financiranja in strukturo virov
               iz investicijskega elaborata, ekonomska doba trajanja projekta 20 let, stroški
               obratovanja energetskega goriva in vzdrževanja iz izračuna polne lastne cene,
               uporabljena je diskontna stopnja 6% in ti elementi kažejo na diskontirano neto
               sedanjo vrednost projekta v višini 4,7 milijona mark oziroma finančno interno stopnjo
               donosnosti 6,2%. S tem je projekt ekonomsko utemeljen, prepričani pa smo, da bo
               njegova tehnična življenjska doba in možnost eksploatacije podaljšana na prek 30 let,
               in da bodo optimalno uravnoteženi podjetniški, sistemski, elektroenergetski in
               narodnogospodarski vidiki predlagane naložbe. Predvsem pa bo realizacija tega
               projekta zagotovila diverzifikacijo virov primarne energije in s tem povečala
               zanesljivost oskrbe v pogojih povečanja dolgoročnih rizikov glede cene energetskih
               goriv, ki temeljijo na nafti in zemeljskem plinu.</p>
               <p>Zato predlagamo, da državni zbor Republike Slovenije projekt podpre, v okviru
               obravnave zakona pa tudi amandmaje, ki jih je predložila vlada Republike Slovenije
               ter da pristopi k drugemu branju zakona. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Kolegice in kolegi poslanci! Najprej bom dal na glasovanje
               sklep matičnega delovnega telesa, ki glasi: - dobili ste ga tudi v poročilu -
               <q>"Predlog zakona o poroštvu Republike Slovenije za najetje posojil za izgradnjo
               termoelektrarne Trbovlje 3, druga obravnava, se vrne v prvo obravnavo."</q> Želijo
               predstavniki poslanskih skupin besedo? Gospod Henigman, poslanska skupina Slovenskih
               krščanskih demokratov.</p>
            </sp>
            <sp who="SDZ2:HenigmanBenjamin">

               <speaker>BENJAMIN HENIGMAN:</speaker>

               <p>Spoštovani podpredsednik! Kolegice in kolegi. Spoštovani gospod minister.</p>
               <p>Poslanska skupina Slovenskih krščanskih demokratov bo glasovala za predlog matičnega
               delovnega odbora, se pravi odbora za finance, da se zakon vrne v prvo branje.
               Razlogi, ki nas navajajo k temu so več plastni.</p>
               <p>Prvič. Zakon, ki je bil predlagan po prvem branju in amandmaji vlade ter
               obremenitve, finančne obremenitve države, se pravi direktno proračuna, pa tudi sama
               študija, investicijska študija nas ne prepričujejo, da je projekt dober za razvoj
               celotne Slovenije. Sprašujemo se in imamo velike pomisleke: Ali je projekt tako, kot
               je zastavljen dober tudi za samo Zasavje oziroma za to regijo? Imamo vtis, da vlada
               bistveno odgovornost prenaša na parlament. V trenutku, ko bi morala sama zastaviti
               vse svoje politično in strokovno znanje. Predvsem strokovno znanje. Vemo pa, da je
               stroka pri tem projektu zelo razdvojena. Menimo, da je danes od parlamenta odvisno,
               tudi kakšen je nadaljnji razvoj gospodarski, ekonomski in tudi ekološki ter vsakršni
               razvoj Slovenije. Zavrnitev tega predloga in ponovno odprtje obravnave v prvem
               branju, bi nam dalo tudi nekoliko več časa, da pretehtamo vse tiste pozitivne,
               predvsem pa negativne efekte, ki se kažejo iz tega projekta. Nenazadnje gre za
               približno milijardo mark bruto težek projekt v cenah. Neposredno pa je ta obremenitev
               60 milijard, če odštejemo 10 milijard lastne investicije TET 2, je skoraj to potem 50
               milijard. To pa je cena, ki sigurno zahteva bolj natančno preučitev in bolj
               poglobljeno odločanje tudi v državnem zboru.</p>
               <p>Ni slučaj, da se je ta razprava vlekla toliko časa. Očitno ni slučaj, da žal
               prehajamo zopet pred dobo lokalnih volitev. Vendar pa menim, da je tak projekt kot
               ta, ne glede na to, ali smo pred lokalnimi ali kakršnimikoli volitvami, zahteva
               strpno razpravo in iskanje boljših alternativ. Strategija gospodarskega razvoja je
               tista, ki bi morala biti osnova za sprejetje takih odločitev. Imam občutek in tukaj
               nas še ni noben prepričal, da vlada sili v ta projekt na pamet. V tem, ko nima
               boljših alternativ, mogoče tudi zato, da bi vprašanje reševanja socialnih stisk v
               Zagorju prenesla za desetletje ali dve naprej. Menimo, da je odgovornost parlamenta
               za vso Slovenijo enaka in tudi odgovornost vlade mora biti do Zasavja in do vse
               Slovenije enaka. Za tistih 3 tisoč ali mogoče celo manj delovnih mest, bi morala
               vlada najti boljše rešitev, kot je trpanje ljudi v rudnike, v temo in zapiranje
               alternativnih možnosti čez nekaj let ali pa desetletje.</p>
               <p>Se pravi, to socialno vprašanje mora biti širše. Mislim, da smo se na osnovi
               projektov prejšnjega mandata pa tudi sedaj v začetku, glede drugih velikih gigantov,
               tako železarn in Tama, Litostroja, če hočete, tudi nafte, nekaj naučili. Upam, da nas
               bo to vodilo tudi k boljšim rešitvam pri samem načrtovanju gospodarskega razvoja v
               Zagorju.</p>
               <p>Kar se tiče drugih pomislekov, so seveda energetski pomisleki, energetske bilance v
               Sloveniji. Vprašanje je, tako kot je matično delovno telo, odbor za finance že imel
               pomisleke glede potreb po energiji v Sloveniji, glede na to, da je vlada sprejela
               sklep o zapiranju bloka B v Kidričevem. Vprašanje je tudi obstoja celovitosti
               železarn v Sloveniji in se pravi, iz tega tudi potrebe po električni energiji, po
               večjih porabnikih. Nenazadnje pa je tudi vprašanje približevanja Evropski uniji in
               odprtju trga za energijo. V tržnem gospodarstvu, mislim, da bi moral biti ta projekt
               še toliko bolj tržno naravnan, kar glede na sedanja izhodišča maksimiziranja
               pozitivnih momentov, se pravi, bruto družbenega produkta in potreb po energiji, tega
               pač ne kaže.</p>
               <p>Naj se omejim samo še na ekološko vprašanje. Premog, ki ga uporabljamo ali pa, ki
               naj bi se še naprej uporabljal iz rudnikov v Zasavju, je desetkrat bolj onesnažen
               oziroma je desetkrat bolj škodljiv, kar se tiče žvepla, in, če se ne motim,
               dvanajstkrat bolj onesnažuje okolje oziroma povzroča odpadke v smislu pepela. Tudi to
               je pomislek, pred katerim, mislim, da se ni dovolj proučilo samih drugih alternativ,
               čeprav je bila o tem velika in tudi poglobljena razprava - to je treba priznati - na
               odboru za finance. Tudi alternativne možnosti plina so bile odprte, nenazadnje pa ne
               dovolj izrabljena vodna energija.</p>
               <p>Nismo za sprejem zakona, kjer imamo občutek, da gre sedaj za vse ali nič. Se pravi,
               da parlament spravimo na točko, ko je treba pritisniti tipko in na ta način kar tako
               z levo roko dati 60 milijard tolarjev denarja, ki pripada vsem davkoplačevalcem v
               vsej državi, ne pa samo ozko, mogoče, ne bom rekel, reševanje socialne varnosti v
               Zagorju, ampak očitno tako kot je stvar pripravljena, lobiju okrog termoelektrarne in
               zasavskih rudnikov. Vlada mora priti z boljšimi rešitvami, argumentirano in mislim,
               da mora upoštevati stroko v Sloveniji bolj celovito, kot je bilo to predstavljeno
               sedaj, saj smo nenazadnje v javnih medijih od upoštevanja vrednih strokovnjakov
               ekonomske in tudi ekološke stroke slišali ravno obratna mnenja, kakor jih predstavlja
               minister gospod Dragonja, ki pa seveda predstavlja vlado v celoti. Ni nam neznano
               tudi, da so pomisleki v sami vladni koaliciji oziroma med ministri. Pa ne glede na
               to, mislim, da je odločitev, pred katero smo, pretežka, da bi jo v tem trenutku
               sprejemali za toliko let naprej, pod pogoji, kateri so nam dani na mizo. Hvala.
               Toliko zaenkrat.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Spoštovane kolegice poslanci, kolegi poslanci! Mi smo splošno razpravo opravili v
               prvi obravnavi. Sedaj razpravljamo samo o predlogu matičnega delovnega telesa, to je,
               da se predlog zakona vrne v prvo obravnavo. Če bo ta sklep sprejet, bo priložnost za
               ponovno razpravo. Sicer pa bomo prešli na drugo obravnavo in amandmaje. K besedi se
               je prijavil doktor Jože Zagožen, poslanska skupina Socialdemokratske stranke. Ni
               vsebinske, ampak prosim o tem predlogu.</p>
            </sp>
            <sp who="SDZ2:ZagoženJože">

               <speaker>DR. JOŽE ZAGOŽEN:</speaker>

               <p>Hvala lepa, gospod podpredsednik. V naši poslanski skupini smo skrbno pretehtali to
               zadevo, prisluhnili smo tudi tako predlagateljem, kot tudi kritikom in naj pri tem
               omenim odgovor vlade na predlog sklepa odbora za finance. V tem odgovoru je na strani
               2 rečeno naslednje, da glede na resolucijo o strategiji rabe in oskrbe Slovenije z
               energijo in glede na nacionalni energetski program, je ta projekt, o katerem se danes
               pogovarjamo, suboptimalen, to pomeni, da je podoptimalen. In nadalje pravi vlada,
               smatramo, da je ta kriterij preozek in da odločitev o izgradnji objekta ali njegovi
               nadomestitvi s katerokoli drugo alternativo, ki bi imela za posledico ukinitev RTH,
               zahteva širšo presojo. Upoštevati je treba, da opredelitev za izgradnjo TET 3 ali
               proti njej povzroča stroške, ki izhajajo iz zadovoljevanja širših družbenih potreb,
               kar se kaže predvsem v interesu države, da iz strateških in socialnih razlogov
               ohranja proizvodnjo RTH. Skratka vlada priznava, da projekt ni ekonomičen, da pa ga
               podpira zaradi socialnih in drugih razlogov.</p>
               <p>To nekako, ta argument nekako diši po političnih tovarnah iz preteklosti. Iz teh
               razlogov in tudi iz drugih, ki jih tokrat ne bom našteval, glede na vaše opozorilo,
               smo v naši poslanski skupini mnenja, da je v resnici potrebno stvar še bolj
               pretehtati, kajti sama vlada priznava neekonomičnost tega projekta. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala dr. Zagožen. Besedo dajem gospodu Borisu Soviču, poslanska skupina Združena
               lista socialnih demokratov.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Cenjene dame, spoštovani. Mi smo pred obravnavo in odločanjem o zelo pomembnem
               sklepu. Sklepu, ki bo odločal o tem, ali bo materija, ki je danes na dnevnem redu, se
               vrnila v prvo obravnavo ali ne. Mislim, da je smiselno si temeljiteje pogledati, kaj
               pravzaprav taka ali drugačna odločitev pomeni. Mislim, da je tudi zelo simptomatično
               dejstvo, da kot smo ravnokar slišali, je ta problematika povezana z mnogimi stališči
               in še več, s spreminjanjem teh stališč. Prav zanimivo je poslušati predstavnike
               posameznih poslanskih skupin. Še bolj zanimivo pa je primerjati to, kar so danes
               povedali za tem, kar so povedali pri prvi obravnavi. Ampak kakorkoli. Ko razmišljamo
               o tem projektu, mislim, da je treba operirati s korektnimi podatki. Predvsem tudi
               prisluhniti argumentom, ki so in se do njih opredeliti tako ali drugače. Ampak težko
               je poslušati zelo obširno utemeljitev ministra za gospodarske dejavnosti in kasneje
               poslušati v razpravi vprašanja, ki so takšna, kot da tega uvoda sploh ni bilo, ali
               kot da je tisti, ki je kasneje diskutiral, bil takrat nekje drugje in ni poslušal,
               kar je bilo govorjeno. Dovolite mi zato, da samo na kratko v treh segmentih poskušam
               analizirati ta projekt. Ne da bi šel v vsebinsko razpravo.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Prosim.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Samo, da bi utemeljil, ker so tudi nekateri drugi razpravljavci to možnost imeli.</p>
               <p>Če govorimo o energetskih vidikih tega projekta, je treba upoštevati dejstvo, da
               Slovenija potrebuje energijo kot vsaka druga razvita ekonomija. Upoštevati je
               potrebno tudi dejstvo, da je v Sloveniji raba električne energije na prebivalca za
               približno 14% nižja kot v Evropski zvezi. Kljub vsem Talumom, železarnam in vsem
               ostalim industrijskim in drugim projektom in tovarnam, ki jih v Sloveniji imamo.
               Torej, govoriti o tem, da bi ukinitev proizvodnje v teh, če se bo kdo za to odločal,
               dramatično spremenila energetske razmere v Sloveniji tudi v primerjavi z Evropsko
               zvezo, ni korektno. Zlasti pa ni korektno se ne zavedati dejstva, ki je iz mnogih
               materialov, ki jih je ministrstvo za gospodarske dejavnosti pripravilo razvidno, da
               bo Slovenija do leta 2010 morala ustaviti za 350 megavatov kapacitet v
               elektroenergetskih objektih. Do leta 2023, če ne upoštevam nuklearne elektrarne, še
               nadaljnjih 800 megavatov.</p>
               <p>Spoštovani! Tudi, če se danes nič ne zgodi za rabo električne energije, če bi
               Slovenija bila edina država v svetu, kjer raba električne energije ne bi rasla. Če pa
               je v zadnjih poletjih rasla z 2,2% letno, bomo zaradi ustavitve nekaterih obstoječih
               objektov, ki so na koncu življenjske dobe, morali do leta 2023 nadomestiti približno
               1.350 megavatov. Lepo vas vprašam, od kod bo to ta država storila? Nekdo je prej
               rekel, hidroenergija. Lepo prosim, hidroenergija je v vseh energetskih scenarijih, ki
               so narejeni, upoštevana že do maksimuma; upoštevana je dogradnja spodnje Soče,
               upoštevana je obnova zgodnje Drave, upoštevana je izgradnja spodnje Save, upoštevane
               so projekcije za srednjo Savo, obnova zgornje Save, upoštevana so razmišljanja okoli
               Mure, čeprav je ocena, da se na Muri kaj dosti ne bo dalo narediti, upoštevane so
               male hidroelektrarne. Zato vas vprašam, ali mislite prebiti Triglavska jezera, pa tam
               narediti elektrarne?! Od kod torej še dodatna voda v Sloveniji? Seveda ob tem
               poudarjam, da je smiselno upoštevati čim večji razvoj malih hidroelektrarn. Mi smo
               tudi vložili zakon - jaz upam, da bo ta tudi deležen podpore. Ampak v Sloveniji
               preprosto takšnih hidroenergetskih potencialov znotraj sedanje okoljevarstvene
               matrike in prostorske matrike ni. Kaj je alternativa? Ali boste gradili nove
               nuklearne elektrarne v Republiki Sloveniji? Jaz prosim heroja, ki ima takšne namene,
               da pride ven, pa pove! Ali boste gradili kakšne druge tehnologije, ki v tem trenutku
               nimajo neke realne izvedljivosti?</p>
               <p>Ob vseh strategijah, ki so bile v Evropski zvezi narejene, je slovenska energetska
               strategija ena od redkih, ki ima relativno nizke stopnje rasti električne energije,
               in ki je do maksimuma upoštevala tudi vse možne ukrepe po sedaj znanih tehnologijah
               za področje učinkovite rabe energije. Zato ne zdaj trditi, da če bi malo bolj
               učinkovito rabili energijo, če bi malo bolj varčevali, bi pa lahko spet kaj
               prihranili. To je že upoštevano v scenarijih rasti, zato je ta rast relativno nizka.
               Kljub temu, kot rečeno, je v Sloveniji raba električne energije na prebivalca še
               vedno nekaj nižja kot v državah Evropske zveze. Primerjamo se z Avstrijo; Slovenija
               je v podobnem klimatskem pasu kot Avstrija. Res je, da smo mi na sončni strani Alp,
               ampak lepo vas prosim, tudi mi moramo pozimi greti naša stanovanja! Tudi mi imamo
               podobne tehnologije kot oni in te potrebujejo energijo. Torej, ni korektno, ni
               smiselno, seveda, govoriti o tem, da v tej državi obstajajo celo ideje, da bi bilo
               mogoče električnih kapacitet preveč, če bi se ta projekt zgradil.</p>
               <p>Alternativa je uvoz. Seveda, to je možno, ampak, lepo vas prosim, upoštevajte, da
               veljajo pravila pri uvozu! Nobeden, ki uvaža električno energijo, ne sme s samim
               uvozom ogrožati drugega. To je temeljni princip Evropske zveze. Ti lahko uvažaš,
               kolikor hočeš, ampak samo pod pogojem, če si varen, če ne predstavljaš tveganja za
               Evropsko zvezo. To pa pomeni, da točno toliko megavatov, kot jih uvažaš, moraš imeti
               doma rezerve, ker če se kaj zgodi kjerkoli, da s tem ne ogrožaš evropskega omrežja.
               To je temeljni princip evropskega omrežja! Torej, tudi če bi se, dame in gospodje,
               danes odločili, da bo ta država samo še uvažala električno energijo, moramo graditi
               kapacitete za rezervo, da bomo lahko izpolnjevali pogoje, ki v Evropski zvezi
               obstajajo, ali pa dajali denar še naprej za to, da bomo te kapacitete za rezervo
               zagotavljali v drugih državah. Torej, ne se šaliti okoli teh odločitev! Vsaka
               odločitev ima neke svoje konsekvence in v nobenem primeru ne moremo sedeti in trditi,
               bomo že uvažali, bomo že našli vire, pri tem pa ne vemo, od kod bomo uvažali, niti
               kje bomo te vire našli.</p>
               <p>Pred leti je bila velika diskusija o tem, da bi v Sloveniji zaprli jedrsko
               elektrarno v Krškem in bi električno energijo uvažali iz ene od sosednjih držav. To
               so, recimo, zahtevala okoljevarstvena gibanja v tej državi. Ko smo analizirali, ali
               je to mogoče ali ne, smo ugotovili, da ta sosednja država sploh nima dovolj razvitega
               prenosnega omrežja, ki bi to omogočalo. Ali veste, zakaj nima razvitega tega
               prenosnega omrežja? Tudi zato, ker so okoljevarstvene organizacije v tej državi proti
               gradnji daljnovodov; torej te iste, ki so zahtevale zaprtje nuklearne elektrarne, so
               bile proti temu, da bi se zgradilo prenosno omrežje, ki bi sploh kaj takega
               omogočalo.</p>
               <p>Ekološki razlogi. Ta elektrarna v Trbovljah je sedaj eden od največjih
               onesnaževalcev v Sloveniji. Ona prispeva približno 24% emisij žveplovega dioksida v
               Republiki Sloveniji. Sprašujem tiste, ki predlagajo, da bi odločitev o novogradnji
               zamrznili in bi namesto tega pravzaprav obnovili sedanjo elektrarno z izgradnjo
               odžveplevalne naprave na sedanji tehnologiji. Ali se jim zdi to smiselno? Ali se jim
               zdi smiselno graditi odžveplevalno napravo na objektu, ki je že na koncu življenjske
               dobe? To je nekaj takega kot bi danes kupovali katalizator na odslužen wardburg. To
               nima nobenega smisla. Potem se je bolje voziti s kolesom ali pa naročiti taksi.
               Skratka. Ne predlagati rešitve, ki nimajo neke realne možnosti.</p>
               <p>In še nekaj je. Noben ne ve, kakšna bo energetska situacija čez 20 ali 30 let. Če
               vam kdo z veliko gotovostjo to danes trdi, potem mu povejte, da je šaljivec. Ne da se
               to napovedati. Poglejte samo trende pri cenah nafte iz zadnjega leta. Primerjajte
               september 1997 in marec 1998. Septembra 1997 je cena nafte bila 21 dolarjev na
               sodček, marca 1998 je bila cena 11 dolarjev na sodček. Torej 1:2. V roku nekaj
               mesecev se je cena nafte spremenila in noben ne ve, kako bo to v prihodnje, zato tudi
               nobeden ne more napovedati kaj se bo jutri dogajalo s tržišči energije. Vsaka pametna
               država poskuša za to doseči:</p>
               <p>1. izkoriščanje realnih lastnih resursev in</p>
               <p>2. zagotoviti raznoterost virov, ki ji bo omogočalo, da bo čim manj ranljiva na
               tveganja, ki jih pač prihodnost prinaša s seboj.</p>
               <p>To je poanta tudi slovenske energetske strategije, da poskuša doseči raznoterost
               virov.</p>
               <p>Sedaj je premog v naši elektroenergetski bilanci zastopan s približno 37%. S
               strategijo, ki je pred nami, ki jo je danes minister za gospodarske dejavnosti tukaj
               predstavil, se bo delež premoga znižal v Republiki Sloveniji tam nekje za približno
               27%. To je tisti realni okvir, ki tudi Republiki Sloveniji zagotavlja, da bo
               poskušala z raznoterostjo virov tudi v prihodnosti pokrivati svoje potrebe.</p>
               <p>Že večkrat se je zgodilo v naši preteklosti, da smo naredili napake, ko smo stavili
               samo na en vir. Spomnite se v 70-ih letih, takrat so bili vsi prepričani, da je nafta
               tista, ki lahko reši energetske potrebe. Naftni šok je pokazal, ne samo, da so mnogi
               v Evropi bili brez avtomobila, ampak je pokazal, da preprosto to ni realnost, na
               katero lahko računaš. Zato so nekateri takrat stavili na jedrsko energijo. Spomnili
               se boste, da so v Jugoslaviji govorili o 20 do 30 jedrskih elektrarnah. Kasneje je
               Sloveniji energetska politika stavila na premog in rezultat je bil, da smo bili ena
               najbolj onesnaženih držav in še sedaj imamo trikrat več emisij žveplovega dioksida na
               prebivalca, kot je evropsko povprečje. Danes nekateri z enako vnemo, z enako
               prepričanostjo v pravilnost svojih napovedi stavijo samo na plin. In pravijo, zakaj
               graditi v Trbovljah termoelektrarno na premog, če lahko to isto storimo na plin.</p>
               <p>Plin je zanesljivo vir prihodnjega tisočletja, čeprav tisti, ki so resni analitiki,
               govorijo, da je to prehodno obdobje, prehodno obdobje do obdobja obnovljivih virov
               energije. Vendar danes staviti samo na plin, ni modra odločitev. Tega sicer ne morem
               podpreti z današnjimi ekonomskimi kazalci. Danes se res govori o tem, da je
               investicija v plin najboljša. Samo vprašam vas, ali ste prepričani, da bodo tudi
               jutri takšni ekonomski kazalci. Poglejte, od kod kupujemo plin in povejte, ali so te
               države zgled politične stabilnosti.</p>
               <p>Tudi tukaj bodimo previdni in premislimo, ali je smiselno zaradi dnevnopolitičnih
               razlogov ogroziti nekatere projekte, ki so pred nami. Upoštevajte tudi, da je zaradi
               vrste razlogov, če pa želite, pa lahko to tudi kasneje v razpravi podrobneje
               pojasnim, v Republiki Sloveniji v zadnjih 20 letih izpadla intenzivnejša gradnja
               energetskih objektov. Torej Republika Slovenija se vsekakor mora odločiti, kaj bo
               tukaj storila in zato <gap n="..."/></p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Gospod Sovič, prosim.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Se opravičujem<gap n="..."/> in zato je smiselno ta projekt podpreti, zato je smiselno razpravo
               nadaljevati, zato je nesprejemljivo zavlačevati iz političnih razlogov in zato bo
               naša poslanska skupina proti predlogu matičnega odbora, v želji, da bi v kasnejši
               obravnavi, tudi amandmajev, lahko prišli do zakonskega teksta, ki bo konsistenten, ki
               bo odražal realne potrebe v prostoru in tudi na nek način nacionalne interese te
               države. Vljudno vas prosim, da iz dnevnopolitičnih razlogov ne zanemarimo ravno tega,
               nacionalnih interesov. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim mir v dvorani! Besedo dajem dr. Francu Zagožnu, Slovenska ljudska
               stranka.</p>
            </sp>
            <sp who="SDZ2:ZagoženFranc">

               <speaker>DR. FRANC ZAGOŽEN:</speaker>

               <p>Spoštovani zbor! Slovenska ljudska stranka bo podprla predlog matičnega delovnega
               telesa, da se zakon vrne v <title>prvo obravnavo</title>. Mnenja smo, da je treba take
               investicije, ki imajo ekonomske, socialne in ekološke posledice za cela desetletja
               naprej, veliko bolj temeljito premisliti. Mislimo, da je slikanje apokalističnih
               scenarijev, če se sedaj in takoj ne odločimo za to investicijo, demagoška poteza.</p>
               <p>Zelo dobro se zavedamo predvsem stiske Zasavja. Predvsem trboveljske občine in
               občine Zagorje, ki sta v gospodarski krizi. Ta kriza, v kateri sta se regiji znašli v
               tem času, prvič, ni od včeraj, že kar lep čas traja in dolgo se je pripravljala in
               mislimo, da ima vzroke prav v tem. Namreč, v tem, da je to regija, kjer se je kopal
               premog sorazmerno slabe kvalitete. Pred desetletji se je kuril še po vsej Sloveniji.
               Iz ekoloških, in ekonomskih in drugih razlogov se je poraba pretežno omejila na nekaj
               energetskih objektov in tudi tu je tako ekonomsko kot ekološko zadeva zelo sporna.
               Reševati krizo tako, da obnavljamo industrijske proizvodne kapacitete, zaradi
               kakršnih je regija v krizi, najbrž ni dobra poteza. Gre dejansko za to, če bi bila ta
               razprava pred štirimi desetletji, najbrž ne bi bilo teh dilem. Sedaj pa je ta čas
               enostavno minil.</p>
               <p>Gre predvsem za to, kako najti pravo rešitev za reševanje gospodarske krize za
               odpiranje produktivnih delovnih mest v Zasavju in mislim, da v veliko manjši meri za
               reševanje energetskega problema.</p>
               <p>Če bi o tem odločal elektroenergetski sistem Slovenije, se najbrž ne bi odločil za
               tako investicijo, ampak za drugačen pristop, vsekakor za cenejše in ekološko manj
               sporne vire energije. Prav gotovo se v tem sistemu morajo zavedati, da v nedogled ne
               bo mogoče tudi poljubnih cen električne energije prenašati na porabnike ali na
               proračun. Poglejte, če obstajajo energetski viri, ki lahko dajejo električno energijo
               za nekaj 10% ceneje, in znašajo potem letni zneski po nekaj milijard tolarjev, potem
               je seveda neupravičeno govoriti, da je ta investicija zaradi energetskega sistema
               nujna, še manj pa seveda tudi zaradi reševanja ekonomskih in socialnih problemov
               regije, ker so v teh alternativah lahko tudi tako veliki prihranki, da je mogoče
               Zasavju s tem denarjem zagotoviti bistveno kvalitetnejši razvoj. Navsezadnje tudi
               prebivalci Zasavja najbrž nimajo ambicije, da bi bili tudi v naslednjih desetletjih
               odvisni predvsem od državnih ukrepov in subvencij, ampak si želijo možnosti za
               normalen razvoj, za normalno perspektivo, tako kot drugi deli Slovenije. To so
               dileme, zaradi katerih bomo podprli predlog matičnega delovnega telesa in pričakujemo
               seveda, da bo v nadaljnji razpravi mogoče najti tako za državo kot za regijo kot tudi
               za elektroenergetski sistem boljše rešitve, ker zanesljivo tudi obstajajo. To, kar
               smo zdaj dejansko dobili, je, ali TET 3 ali brez TET 3 druga alternativa podaljšanja
               delovanja sedanje termoelektrarne, ampak na isti energetski vir, kar je seveda, to
               verjamem, še slabše od novogradnje, ampak mislim, da sta to dve slabi alternativi.
               Državni zbor pa ni imel še priložnosti razpravljati o mnogih drugih, med katerimi bi
               lahko bile tudi bistveno boljše. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, doktor Zagožen. Besedo dajem gospodu Miranu Jeriču, poslanska skupina LDS.</p>
            </sp>
            <sp who="SDZ2:JeričMiran">

               <speaker>MIRAN JERIČ:</speaker>

               <p>Hvala za besedo gospod podpredsednik! Spoštovane poslanke, spoštovani poslanci.
               Poslanska skupina Liberalne demokracije Slovenije predlog matičnega delovnega telesa,
               da se zakon o poroštvu Republike Slovenije vrne nazaj v prvo obravnavo, ne bo
               podprla. To pomeni, da bomo podprli predloženi zakon, skupaj z vloženimi amandmaji,
               ki jih je na sam zakon vložila vlada Republike Slovenije.</p>
               <p>Glede na to, da so moji predhodniki v imenu poslanske skupine zašli tudi na polje
               splošne razprave, tudi meni dovolite, da v imenu poslanske skupine povem nekaj
               argumentov, zaradi katerih ne bomo podprli sklepa matičnega delovnega telesa.</p>
               <p>Res je, da zakon za drugo obravnavo vsebuje oziroma vlada predlaga investicijsko
               podporo v višini 150 milijonov mark, kar ni bilo v prvi obravnavi zakona oziroma
               predloženi zakon tega ne vsebuje. Res je tudi, da v prvi obravnavi, zakon je bil
               sicer vložen v septembru leta 1996, prva obravnava se je zgodila konec meseca aprila
               1997, da so vse poslanske skupine predloženi zakon, poudaril sem, da ni vseboval
               investicijske podpore, v splošni razpravi podprle in da je bil na koncu tudi sprejet
               sklep, da je zakon primerna podlaga za drugo obravnavo in da naj zakon za drugo
               obravnavo skupaj s predlagateljem, to je z gospodom Potrčem, pripravi vlada Republike
               Slovenije. Od prve obravnave pa do danes se v javnosti oziroma nasploh pojavljajo
               mnogi dvomi o upravičenosti gradnje objekta, tako iz energetskega, ekološkega in
               ekonomskega vidika. Dileme se predvsem nanašajo na kakovost pod narekovajem,
               uporabljenih podatkov, za izdelavo investicijskega programa, ki je bil tudi osnova za
               vključitev v osnutek nacionalnega programa na področju energetike.</p>
               <p>Od predaje investicijskega programa so bila podana številna dodatna strokovna
               pojasnila in analizirane okoliščine, ki jih vnašajo dileme o upravičenost
               investicije, kot so predvsem: uvedba skupnega evropskega tržišča električne energije,
               prag rentabilnosti poslovanja rudnika Trbovlje-Hrastnik, vloga in višina
               investicijskega podpore, podaljšanje obratovanja obstoječega bloka termoelektrarne 2
               in zadostna zaloga premoga v teh dveh rudnikih, v Trbovljah in v Hrastniku, in tudi
               ekološki vidiki. Mislim, da je strokovne odgovore na te dileme v svoji uvodni
               predstavitvi stališč k zakonu oziroma vloženim amandmajem podal minister za
               gospodarske dejavnosti, gospod Dragonja. Zato jaz teh strokovnih odgovorov ne bi
               podal.</p>
               <p>Rad bi se dotaknil samo dveh dilem. Ena je zadostna zaloga premoga. V javnosti
               krožijo različne govorice, različni podatki o zalogah rjavega premoga v zasavskem
               bazenu, v rudniku Trbovlje-Hrastnik. Od tega, da zaloge na zadoščajo za obratovanje
               obstoječe termoelektrarne do leta 2004 kaj šele za obratovanje nadomestnega objekta
               termoelektrarne 3. Treba je jasno poudariti, da iz strokovnih študij izhaja, da je
               bilančnih zalog v teh dveh rudnikih 54 milijonov ton; da je odkopnih zalog v teh dveh
               rudnikih 42 milijonov ton; da je malo manj kot 10 milijonov ton zalog, do katerih se
               pride brez dodatnih investicijskih vlaganj. Kar pa se tiče investicijskih vlaganj, s
               katerimi bi se prišli do ostalih zalog, ki se nahajajo v teh dveh rudnikih rjavega
               premoga, pa je potrebno poudariti, da rudnik rjavega premoga Trbovlje-Hrastnik letno
               namenja 10 do 12 milijonov mark investicijskih vlaganj in seveda s temi investicijami
               se bi potem lahko zagotovila dostopnost, bom rekel, vseh zalog rjavega premoga v
               premogovniku Trbovlje-Hrastnik.</p>
               <p>Kar se tiče ekološkega vidika. Vsaka investicija na področju energetike je tudi
               ekološka sporna. Vsaka investicija ima pluse in minuse, tudi ta z vidika ekologije
               ima pluse in minuse. V naši poslanski skupini vidimo več plusov kot minusov. Po našem
               mnenju je investicija oziroma nadomestni objekt termoelektrarne 3 zasnovan v skladu s
               sodobnimi okoljevarstvenimi predpisi, pomeni učinkovito zmanjšanje, bom rekel, tako
               žveplovega dioksida, dušikovega oksida, kot seveda tudi prašnih delcev v Sloveniji.
               Res pa je, da povečuje zaradi večje porabe oziroma ker v novem nadomestnem objektu
               bodo pokurjene večje količine premoga, povečuje emisije ogljikovih dioksidov. V
               strokovnih podlagah, ki so bile pripravljene za oceno smotrnosti izgradnje
               termoelektrarne 3, je razvidno, da je izgradnja termoelektrarne 3 zgolj s stališča
               ekonomskih in pa energetskih vidikov supoptimalna, ob upoštevanju samo energetskih in
               pa ekonomskih vidikov je optimalna varianta izgradnja plinske elektrarne v Zasavju.
               Odločitev o neizgradnji termoelektrarne 3 bi imela za posledico tudi ukinitev rudnika
               Trbovlje-Hrastnik, kar pa zahteva po mnenju naše poslanske skupine, to se pravi po
               mnenju poslanske skupine Liberalne demokracije Slovenije, širšo presojo ter poleg
               ekonomskih, energetskih, ekoloških vidikov je potrebno upoštevati tudi druge vidike.
               Eden od pomembnih je regionalni vidik, drugi je vidik zaposlenosti, tretji vidik
               energetske odvisnosti države in disperzije načinov oskrbe, o tem je govoril
               predstavnik poslanske skupine združene liste gospod Boris Sovič, in pa proračunski
               vidik.</p>
               <p>Če mi dovolite, če ne bo potrebno, jaz v razpravi potem o posameznih amandmajih teh
               vidikov ne bi podrobno razčlenjeval, če bo pa potrebno, se bom pa potem pri
               posameznih amandmajih še enkrat oglasil.</p>
               <p>Na podlagi vsega povedanega je po mnenju naše poslanske skupine potrebno zavrniti
               sklep matičnega delovnega telesa in seveda podpreti zakon v drugi obravnavi, skupaj s
               predloženimi amandmaji matičnega delovnega telesa. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Jerič. Še beseda predlagateljev zakona. Gospod Potrč.</p>
            </sp>
            <sp who="SDZ2:PotrčMiran">

               <speaker>MIRAN POTRČ:</speaker>

               <p>Hvala lepa. Kot pri mnogih drugih vprašanjih sem jaz prepričan, da tudi tokrat ne gre
               predvsem za to, ali se bomo strokovno prepričali ali ne, ampak v glavnem za to, kaj
               kdo od nas politično misli ali ne. Rad bi zato opozoril povsem na kratko na temeljne
               dileme, ki so bile povedane.</p>
               <p>Prvič. Za vsakega, ki to želi, je odločitev danes mogoča. Kdorkoli je menil, da v
               zadnjih dveh letih ni dobil ustreznih podatkov in argumentov za ali proti, ne govori
               resnice. Lahko jih je dobil, če jih je želel dobiti, tudi v zadnjem tednu,
               štirinajstih dneh so bili pripravljeni predstavniki elektrarne, rudnika, predstavniki
               inštituta Milan Vidmar in podobno obiskati vse poslanske skupine in dati odgovor na
               katerokoli vprašanje, ker smo vedeli, da odgovorov na strokovna vprašanja na seji
               državnega zbora enostavno dovolj natančno ni mogoče dati. Trditev, da želite imeti
               boljše podlage, torej ni resnična, je izgovor - možen, ampak političen izgovor.</p>
               <p>Drugič. Odločitev je potrebna. Če se želi nadomestiti termoelektrarna Trbovlje z
               novim objektom, potem je gradnja takšnega objekta najmanj štiri leta, in to po mnenju
               vseh strokovnjakov. Če ne bo opravljena koncem leta 2003, sedanja termoelektrarna
               Trbovlje 2 preneha obratovati. Če želimo še naprej po dveh letih razprav o tem zakonu
               s tem še odlašati, bomo pač prišli do tega, da bo prišlo do spontane variante, po
               kateri enostavno nadomestnega objekta ne bo več smotrno in mogoče graditi, da ne
               govorim o tem, da je gradnja v določenem smislu zelo tesno povezana tudi z obnovo
               ceste, da je treba tam sprejemati odločitve in podobno.</p>
               <p>Trditev, da se ne ve, kaj se bo dogajalo z rudniki oziroma z rudnikom
               Trbovlje-Hrastnik do leta 2003, je neobjektivna. Poslušajte, dogajalo ali ne dogajalo
               se bo, neodvisno od tega, ali bo do gradnje prišlo. Če pa bo prišlo do odločitve za
               gradnjo termoelektrarne Trbovlje 3, se bo vsaj po januarju 2004 vedelo vnaprej, kaj
               se bo s tem rudnikom dogajalo; drugače je pa treba odločitev o zapiranju čimprej
               sprejeti, ker so nesmiselna vsaka vlaganja še v obstoječe rudnike, če jih bomo čez
               dve, tri ali štiri leta zaprli.</p>
               <p>Govorite o alternativah. Gospodje, tisti, ki ste o alternativah govorili, veste, da
               so bile vse alternative preizkušene - vse so bile preizkušene. Tisti, ki trdite, da
               imamo druge vire - jih nimamo. Voda ni konkurenca, ker se mora ravno tako graditi
               Sava in Soča. Alternativni viri energije niso konkurenca, ker jih lahko samo v
               manjšem delu uporabimo v Sloveniji. Plinska je bila preizkušena. Ne vem, kakšne so
               še. Podaljšanje življenjske dobe je bilo preizkušeno. Alternative so bile preizkušene
               in samo izgovor je, da se o tem ne želi odločati.</p>
               <p>Kar zadeva razvoja Zasavja, bi rad povedal, da gotovo tudi posamezniki v Zasavju
               imajo pomisleke, ne rečem, da ne. Ampak velika večina je trdno prepričanih, da je to
               prava odločitev; ker ne verjamejo, da je mogoče v kratkem času zagotoviti mnogo več
               sredstev državnega proračuna kot v tem primeru, predvsem pa, da je mogoče zagotoviti
               ustrezne programe.</p>
               <p>Pri zapiranju rudnikov Senovo-Kanižarica-Zagorje, gredo stvari v različnih rudnikih
               različno. Najboljše v Zagorju. Gotovo. Ampak v Zagorju je bila pred približno mesecem
               odprta obrtna cona, zelo dobro, tudi s tem denarjem, ki bo zagotovila novih 400
               delovnih mest. Vendar, kdaj jih bo zagotovila? V bodočnosti? Mi smo pa odločitev o
               tem, da se bodo rudniki zaprli, sprejeli pred 4 leti. V tem času je mnogo mladih
               rudarjev šlo v pokoj in danes imajo z relativno solidne pokojnine, ne bom rekel, da
               ne. In to bi se enako zgodovino v Hrastniku in v Trbovljah. Govoriti o tem, da bi pa
               imeli sedaj perspektivna nova delovna mesta, pa enostavno ni res, ker jih država ne
               bo dala. Država lahko zagotovi nekatere pogoje.</p>
               <p>Zato spoštovane kolegice in kolegi, odločitev je možna, je potrebna, je ekonomsko,
               razvojno, energetsko, regionalno, socialno in še kako utemeljena. Jaz si bom drznil
               reči, ni res, da bo odločitev za elektrarno pomenila politično odločitev. Obratno,
               kdor danes ne bo želel odločati, se bo odločal izključno iz političnih razlogov, ker
               ima ali sam nek interes nekega drugega lobija, predvsem pa zato, ker ne želi iz
               političnih razlogov, tudi zaradi interesov znotraj koalicije in podobno, take
               odločitve sprejeti. Jaz vas zato prosim, da premislite in da ne podprete še enkrat
               predloga, ki ga je dalo matično delovno telo. Če kdo, je tokrat matično delovno telo
               tudi z, da uporabim ta izraz, z vztrajnostjo ali sitnobo ali celo zlorabo svojega
               položaja predsednika dobilo vse podatke, ki jih je želelo dobiti. Servisirano je bilo
               z vsem, kar je bilo potrebno, in odločitev bi lahko bila vsebinska sprejeta, ne pa s
               ponovnim odlaganjem. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala gospod Potrč. Kolegice in kolegi, glasujemo o sklepu, ki se glasi: <q>"Predlog
               zakona o poroštvu Republike Slovenije za najetje posojil za izgradnjo termoelektrarne
               Trbovlje 3, druga obravnava, se vrne v prvo obravnavo."</q> Ugotovimo sklepčnost.
               Obrazložitev glasu gospod Peterle.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Hvala lepa za besedo gospod podpredsednik, spoštovane poslanke in poslanci. Vse kar
               smo slišali doslej govori za razumen sklep, ki ga je predlagal matični delovni odbor,
               naj se zadeva vrne v prvo branje. Zadeva nima ekonomske računice, nima ekološke
               računice, ima očiten politični interes, ni imela alternative resno pripravljene, ima
               slabo pokrit surovinski vidik, ima slabo pokrit evropski vidik, ki ga pred 10 leti,
               ko sem prvič sodeloval pri teh razpravah, ni bilo. Takrat ni bilo kiota in nismo bili
               tik pred evropsko zvezo. Oboje ni upoštevano, kot ni upoštevano mnenje ljudi, kot sta
               dr. Miha Tomšič, nekdanji minister za energetiko, ali dr. Lojze Sočan, naš
               predstavnik po znanstveni plati in znan gospodarstvenik z ugledom v Bruslju. Torej
               stroka se je tukaj povozila. Ne govorim proti temu, da je treba nekaj narediti, ampak
               ne narediti na tak način. Tukaj manjka temelj in temelj je ekonomika. Tega podatka,
               da se bo to izplačalo, v stanju, kakršno je v Zasavju, pri tej kvaliteti, pri teh
               dejstvih v zvezi s samim premogom, se preprosto ne da priti do pozitivnega rezultata.
               Mene to spominja samo na nekaj, to se pravi politična tovarna, ta čas v imenu dveh
               strank.</p>
               <p>Zame je izredno zanimivo dejstvo, ne samo zanimivo, pomembno, ali pa zaprepaščujoče,
               da se koalicija ni poenotila glede tega projekta, da ena stranka tega ne podpira.
               Gospodje, v milijardo mark ne moremo iti tako. Naša vlada je imela razvojno skupino
               za Zasavje in za Maribor. Drnovšek je pri priči ukinil v prvi vladi oboje. Danes bi
               imeli lahko alternativne koncepte, imeli bi razvojni program za celoto, ne pa
               nadaljevanje preteklosti s sumljivimi oziroma škodljivimi posledicami take
               investicije. Čemur smo priča sedaj, nalašč verjetno tampirano pred volitvami, je spet
               politika izvršenih dejstev. Samo eno je, kakor je bilo včasih, volili smo lahko samo
               enega, ni bilo alternative, tudi sedaj ni alternative in povsem mimo ušes gre
               vprašanje, kaj bi se lahko za polovico takega denarja ali pa za ves ta denar zgodilo.
               Tukaj nas očiten politični interes dveh strank ali pa celo nekaterih njenih glavnih
               ljudi tišči v nekaj, zaradi česar ne bo bolela glava samo Posavja oziroma Zasavja,
               ampak vso Slovenijo.</p>
               <p>Nihče ni resno odgovoril, kaj pomeni to z vidika energetskega koncepta ob našem
               vstopanju v Evropsko zvezo. Jasno pa je naslednje: Kiota še nismo podpisali oziroma
               ratificirali. Kioto in ta investicija ne gresta skupaj. In brez Kiota ne pridemo v
               Evropsko zvezo, kot vam je znano. Tukaj je kup neodgovorjenih vprašanj, na katera se
               še da odgovoriti v prvi obravnavi, čeprav menim, da stvar tudi za prvo obravnavo ni
               oziroma o takem projektu se ne bi smeli v tej hiši odločati, če želimo skrbeti za
               osnovne elemente ugleda te hiše.</p>
               <p>Govora je bilo o strateški odločitvi. Sam sem za strateške odločitve in če bi me
               prepričali, da je to za Zasavje in za Slovenijo za dolgoročni energetski koncept, bi
               rekel, da. Ker vidim tukaj samo politično strategijo, ekonomske pa ne, tega ne morem
               podpreti. Zame je lahko strateško samo tisto, kar vzdrži osnovno ekonomsko preveritev
               in tukaj manjka dobesedno temelj, gospe in gospodje, da ne razlagam surovinskega,
               ekološkega vidika in tako naprej. Ali veste, kaj pomeni surovina v tem primeru?
               Čedalje globje, čedalje dražje, čedalje slabši surovini. Vi pa računate na boljše
               ekonomske kazalce v drugi polovici obratovanja. To je nesmisel.</p>
               <p>Z vso odgovornostjo povem. Če mi kdo zameri ali ne, tako se preprosto mi ne smemo
               tukaj odločiti. Alternativnost torej, da ni tukaj alternative, da lahko vlada s tako
               lahkotnostjo pride pred nas samo z dejstvom, ki se mu reče politična tovarna, in grd
               bo tisti in političen bo tisti, ki bo glasoval proti temu sklepu. To je preprosto
               nespodobno. Berite, kaj piše dr. Miha Tomšič, berite, kaj piše dr. Lojze Sočan,
               berite, kaj meni tudi kdo drug, tudi recimo minister Miha Jazbinšek. Svetujem
               odločitev v smeri matičnega delovnega telesa. Zakaj ga pa imamo, bi rekel, to telo je
               hvala bogu imelo podatke in skoraj jim je gospod Potrč obesil greh, ker so imeli vse
               podatke. Samo z vsemi podatki se lahko odloča, oprostite.</p>
               <p>Sam bom podprl predlog tega matičnega delovnega telesa in mislim, da ta hip
               preprosto nimamo boljše rešitve. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Obrazložitev glasu gospod Izidor Rejc.</p>
            </sp>
            <sp who="SDZ2:RejcIzidor">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Na matičnem delovnem telesu,
               kjer sem tudi sodeloval, smo se veliko ukvarjali tja do poznih ur. Menim, da smo bili
               zelo zahtevni in tudi tisti, ki smo hoteli imeti podatke, ne samo te, ki so nam bili
               na voljo, ampak še nekatere druge, iz razpoložljivega gradiva, me niso prepričali
               gospodje iz vlade in tudi iz vladnih institutov. Ekonomski izračun in vsa ostala
               dejstva, ki bi zagotovila oziroma bi nekako zagotovila zeleno luč za izgradnjo TE 3,
               niso bila prepričljiva. Mi smo tudi rekli in zahtevali, da naj dajo dodatna gradiva,
               dodatna pojasnila, dodatne izračune, dodatne zagotovitve. Jaz osebno nisem nič takega
               dobil. Imam samo tisto gradivo, ki smo ga prejeli na seji in tisto analizo, ki je
               bila narejena iz aprila tekočega leta.</p>
               <p>Menim, da je to, kar sedaj delamo - podprl bom mnenje oziroma predlog matičnega
               delovnega telesa - je res tiščanje glave v pesek. Če mi neko energetsko strategijo
               delamo ali jo zagovarjamo izpred toliko let in jo vlečemo skozi čase, med tem pa se
               mnoge stvari spremenijo, to bomo še kasneje kaj povedali, potem se ne zavedamo, kje
               smo, kam hočemo iti. V nobenem primeru in iz vseh podatkov, ki so mi bili na voljo,
               iz kvalitete tega vira, ki vemo, kakšen je in ki preseneča, ko se operira z zelo
               natančnimi meritvami in kapacitetami, kar je lahko za nekoga v drugem razredu ali v
               prvem razredu osnovne šole prepričljivo, vse to meni pomeni, da mi nekam tiščimo.
               Tiščimo neko strategijo, ki je taka ali drugačna. Slišali smo, da mora biti kup nekih
               virov, kup energetskih osnov, potem bomo lahko imeli in živeli. Ne bom tega podprl
               oziroma bom podprl predlog matičnega delovnega telesa, da priskrbi vlada oziroma
               ministrstvo, ki je pristojno, dodatna gradiva in z odprtimi pristopi dokaže, kje je
               ta upravičenost. Imamo mnogo ugovorov, tudi pred menoj so jih nekateri povedali,
               osebno pa sem jih zelo veliko pripravil in jih bomo lahko potem tudi še poslušali, če
               bo eventualno zadeva dana na dnevni red. Sem za to, da se da v <title>prvo obravnavo.</title> Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala gospod Rejc. Obrazložitev glasu gospod Pavle Rupar.</p>
            </sp>
            <sp who="SDZ2:RuparPavel">

               <speaker>PAVEL RUPAR:</speaker>

               <p>Spoštovani predsedujoči! Kolegice in kolegi! Če zelo na kratko in hitro izračunate
               investicijo v TET 3, potem je v primerjavi z investicijami v bio maso, v mestih, zelo
               hitro izračunate in dobite, da bi za ta denar, za to energijo nadomestili oziroma z
               bio maso opremili 60 občin. 60 občin! Zakaj to govorim? Zato ker je lesna industrija
               v Sloveniji v krizi, v hudi krizi, ker imamo ogromno obnovljivih virov, tako v
               gozdovih, kot na poljih, pa v ta namen ne delamo nič. Zakaj še to govorim? Tudi zato,
               ker v srednji Evropi ne najdete države, ki bi v zimskem obdobju porabila toliko
               električne energije za ogrevanje, kot jo porabi Slovenija. To so dejstva.</p>
               <p>Enostavno lahko sklepamo, da je ta investicija zgolj političnega pomena. Pa še
               nekaj. Ali naj bi se torej termoelektrarna 3 gradila predvsem zato, da bi se ohranila
               delovna mesta v Zasavju v teh premogovnikih. Jasne in natančne projekcije energetske
               bilance kljub številnim urgencam, žal, še nismo prejeli. Še danes ne vemo povsem
               zanesljivo, kaj bi na področju ponudbe električne energije v Sloveniji pomenil izpad
               TET 3. Na drugi strani pa so prisotne v strokovni in tudi laični javnosti velike
               kritike tega projekta. Očita se mu, da bi stal veliko več kot omenjenih 600 milijonov
               mark, s tem, da se očitno prikrivajo tudi izgube, ki bi nastajale kot posledica
               obratovanja TET 3. Cena te elektrike bi namreč stala 7 pfeningov na kilovatno uro
               več, kot iz drugih virov <stage>(se opravičujem, ker govorim v tuji valuti, ampak za
               razumevanje pa je morda to dobro)</stage>. Ta proizvodnja naj bi bila zato vsako leto kar za
               70 milijonov mark dražja, v 30 letih - to lahko izračunamo - stane to 2 milijardi
               mark. Tako bi pa, če preračunate, za ohranitev delovnega mesta enega rudarja
               potrebovali kar 1,9 milijona mark. Tudi iz programov, iz študije PHARA in IBE študije
               naj bi izhajalo, da bi bila cena te električne energije od 7 do 10 tolarjev dražja od
               vsakršne uvožene energije z zahoda.</p>
               <p>Če torej danes stane v Sloveniji delovno mesto za enega kvalificiranega delavca
               približno 100.000 mark, potem bi samo z naložbo v TET 3 lahko ustanovili najmanj
               5.000 ekološko nespornih delovnih mest v tem okolju - torej govorim o Zasavju - kar
               je več kot dvakrat toliko, kolikor je ljudi oziroma kolikor ljudi naj bi izgubilo
               delo. Če pa računamo še pričakovano izgubo v času obratovanja v omenjeni višini 2
               milijona mark, kot so izračunali nekateri, pa bi se lahko ustvarilo še mnogo več
               delovnih mest, kolikor nam jih je predstavljeno kot ohranitev. Za nova delovna mesta
               v Zasavju torej ni pogoj TET 3, pač pa bo prej res obratno, da bi s tem denarjem
               lahko ustvarili še mnogo drugih ekološko nespornih delovnih mest.</p>
               <p>Ob prelomu tisočletja niti iz strokovnih niti iz moralnih razlogov ne morem podpreti
               izgradnje tako imenovanih političnih tovarn. Želim si, da bi ljudje v Zasavju imeli
               delo, vem, da bi se s tem denarjem lahko marsikaj drugega zgradilo, predvsem pa jim
               želim, da bi končno zadihali tak zrak, kot ga lahko dihamo v drugih mestih. Smo torej
               za to, da se ta denar nameni za delovna mesta, za ohranitev delovnih mest, za razvoj
               Zasavja; skratka, ni prepričljivih strokovnih argumentov za to gradnjo, je pa po
               mnenju tudi drugih kolegov iz poslanske skupine ta denar potrebno gotovo nameniti
               Zasavju, vendar v povsem druge ekološko nesporne zadeve. Zato bom seveda glasoval
               tudi za predlog, ki je predlagan. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Kolegice in kolegi, ne govorimo za ali proti zakonu, govorimo samo o
               obrazložitvi glasu ob tem sklepu. Zato prosim, da to upoštevate.</p>
               <p>Gospod Zamernik, obrazložitev glasu.</p>
            </sp>
            <sp who="SDZ2:ZamernikBogomir">

               <speaker>BOGOMIR ZAMERNIK:</speaker>

               <p>Hvala lepa, gospod podpredsednik. Glasoval bom za predlog odbora, da se zadeva vrne v
               prvo obravnavo. Bi pa želel to malce širše obrazložiti. Predgovornik je že govoril o
               bio masi, o energiji, ki je na zahodu zelo pomembna in ki ji dajejo precejšnjo mero
               pozornosti tam, kjer so kakšen korak pred nami. Zato sem se iskreno razveselil
               dopisa, ki sem ga dobil iz tega istega ministrstva, ki danes predlaga zakon o TET 3,
               se pravi iz ministrstva za gospodarske dejavnosti, da naj naša občina <stage>(mimogrede,
               preko nje se seveda vozi predsednik vlade v Logarsko dolino)</stage> razmisli o tej bio masi.
               Prej smo kurili na premog, premog iz Trbovelj, premog iz Velenja in seveda takrat
               nikogar ni to nič motilo. Ko pa smo se odločili, da bomo šli na plinofikacijo kraja,
               smo dobili iz ministrstva, ki sem ga prej omenil, dopis, da naj ponovno razmislimo o
               naravnih danostih naše občine, naj upoštevamo razvojno vizijo Evropske unije, Kiotsko
               konvencijo, h kateri je pristopila Slovenija, in slovensko nacionalno razvojno
               strategijo in razmislimo o lesu kot domačem energentu, ki utrjuje gospodarsko
               stabilnost občine, denar za ogrevanje pa ostaja doma in tako povečuje kupno moč
               domačinov, čisti zrak pa je zagotovilo za zdravo življenje prebivalcev kraja in
               pomemben sestavni del turistične ponudbe. In Luče bi s tem utrdile ugled in
               pripomogle k izboljšanju energetskih in gospodarskih razmer v Sloveniji. Zdaj pa TET
               3. Zato seveda ne morem biti za zakon, zato bom podprl predlog odbora in na koncu bi
               mogoče še samo misel, ki sem jo slišal v teh dneh, da je triumf demagogov
               kratkotrajen, posledice so pa lahko večne ali pa v našem primeru vsaj zelo
               dolgotrajne.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kelemina bo obrazložil svoj glas.</p>
            </sp>
            <sp who="SDZ2:KeleminaBranko">

               <speaker>BRANKO KELEMINA:</speaker>

               <p>Hvala lepa, cenjeni podpredsednik, državni zbor, predstavniki vlade. Podprl bom
               predlog matičnega delovnega telesa, da se vrne obravnava izgradnje termoelektrarne
               TET 3 v prvo obravnavo. Seveda moram navesti razloge, zakaj sem se tako odločil. V
               prvi vrsti in na prvem mestu so to ekološka vprašanja. Čeprav nekateri danes
               ekologijo še tako zagovarjajo, tudi pri nas, so danes na to pozabili, kajti mislim,
               da je vpliv na okolje že v sedanjih razmerah bil na osnovi rezultatov, s katerimi
               razpolagamo dovolj uničujoč in da se mora to čimprej ustaviti, tudi v skladu z vsem
               ostalim, kar je bilo že danes povedano. Kmetijstvo na tem področju je izredno
               prizadeto, zdravje ljudi je ogroženo in pa seveda tudi samo počutje ljudi ni najbolj
               prijetno. Kajti prav gotovo si vsi najbolj želimo v tej državi živeti v naravnem,
               čistem okolju in to tudi imamo po ustavi zagotovLjeno.</p>
               <p>Drugi razlog, ki ga jaz postavljam sicer na drugo mesto, je pa prav gotovo enako
               pomemben ali pa še skoraj bolj, je pa seveda ekonomski razlog. Ne samo to, da so se
               spremenile razmere financiranja v drugi obravnavi, kar je tako rekoč tudi bistveno
               spremenilo sam koncept zakona, ampak na osnovi podatkov, s katerimi seveda
               razpolagamo zaradi visoke cene produkcije premoga, zaradi visoke cene električne
               energije, ki bo izhajala iz tega objekta. Vemo, da je recimo iz Vrhovega cena
               električne energije približno 4 tolarje, če se ne motim, iz nuklearke približno 6
               tolarjev, tukaj bo pa tako rekoč dvakrat višja cena. Iz tega razloga je absolutno
               nesprejemljivo. Prav tako je bilo po nekih študijah ugotovljeno, vsaj strokovnjaki so
               tako zagotavljali, da cena ne bo pokrivala niti lastnih stroškov. Kje so pa tukaj
               odplačila kreditov, kje so tukaj stroški za razgradnjo, kje so tukaj odškodnine za
               rento, za zdravje ljudi na tem področju, kje so tukaj stroški za zapiranje rudnikov,
               ki bodo tako ali tako sledili v nekem obdobju. Torej cela vrsta odprtih vprašanj, na
               katere dejansko danes nismo dobili odgovora.</p>
               <p>Na koncu moram reči samo to, da me čudi, da ni drugih alternativnih programov in da
               smo dejansko postavljeni minuto pred dvanajsto pred izvršena dejstva, tako rekoč pred
               zid in da se moramo pred slovensko javnostjo odločiti, kot da odločamo o usodi
               Slovenije. Mislim, da je to nesprejemljivo in da taki pritiski niso upravičeni. Moram
               reči da pogrešam dejansko te programe na področju zaposlovanja, kot so že bili
               omenjeni, prav tako pa programe na področju nadomestnih virov. Seveda lahko nekdo
               reče, zakaj pa niste vi pripravili teh programov. Lahko rečem samo to, niti nimam
               kadrovskih, niti finančnih možnosti, da bi pripravil alternativne programe. Te
               alternativne programe bi moral pripraviti tisti, ki je predlagal tudi ta zakon in
               tisti, ki ve, kaj se lahko v prihodnosti oziroma kaj naša država v prihodnosti
               pričakuje in tudi potrebuje. Torej glasoval bom za predlog in upam, da se bom
               pravilno odločil. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Demšar bo dobil svoj glas.</p>
            </sp>
            <sp who="SDZ2:DemšarVincencij">

               <speaker>VINCENCIJ DEMŠAR:</speaker>

               <p>Lep pozdrav in pozdrav tudi gospodu podpredsedniku in predstavnikom vlade.</p>
               <p>To področje, o katerem se danes pogovarjamo, jaz priznam, da poznam nekaj iz študija
               geografije, kaj več pa ne. Ampak zakaj se potem oglašam? Zaradi tega, ker imamo na
               našem področju žal rudnik Žirovski vrh. Zgodba, ki se danes tu ponuja, me spominja na
               leta po letu 1960, ko smo za vsako ceno hoteli imeti svoj lastni vir energije.
               Vlagali smo velike denarje, da bomo imeli svojo energijo, svojo atomsko energijo za
               potrebe, ki smo jih takrat načrtovali. Žal mi je, da sem pozabil nekatere številke.
               Ampak zanesljivo vem, da mi je direktor rudnika Žirovski vrh, gospod Uršič, povedal,
               da je energija iz nuklearke dvakrat cenejša, kot tista, ki jo dobimo iz premoga.
               Zadosti imamo na trgu drugih energij in jaz ne razumem, zakaj sedaj za vsako ceno
               hočemo s tem premogom, ko vemo, kako se tudi po Evropi zapirajo rudniki, na vsak
               način sedaj tu nekaj takega delati, za kar se bojim, da se bo čez leta dogajalo to,
               kar se dogaja z rudnikom Žirovski vrh.</p>
               <p>Jaz sem hvaležen ministru Gantarju, ki tu zelo dobro stoji pri zapiranju rudnika
               Žirovski vrh. Ampak rad bi vas spomnil, letos bo šlo čez 600 milijonov za potrebe,
               ampak samo letos. Kaj bo to pomenilo, ko bomo sedaj tu investirali, potem pa bomo šli
               stvari zapirat in ne bodo več primerne ekološko ali kako drugače. Namreč podatek, ki
               ga je tu povedal tudi predstavnik LDS danes, da se bodo povečale emisije ogljikovih
               dioksidov. To je povedal. Če bomo hoteli biti kolikor toliko primerljivi z ostalo
               Evropo, je potrebno vprašanje, ali nas to pelje tja ali v neko zapiranje. Povem samo
               osnovni podatek. Še enkrat ga ponovim. Če je energija iz nuklearke toliko cenejša od
               tiste, ki jo dobimo iz premoga, potem ne vidim razloga, da bi morali iti na neko
               samozadostnost pri teh energijah, ko jo je tako po svetu več kot zadosti.</p>
               <p>Poglejte, Hrvatje se enostavno lahko delajo norca iz nas, ker so rekli, saj ne
               rabimo iz nuklearke, jo bomo pa od drugod uvozili. Oni bi jo sicer nam zaračunali,
               ampak njihov sistem ni razpadel, ko jim je Slovenija rekla, da jim ne da več
               električne energije.</p>
               <p>Zato iz tega razloga ne morem podpreti želja, ki so bile tu danes izražene, želja,
               da se uvrsti ta termoelektrarna na proračun te države, ampak bom podprl stališče, ki
               ga je sprejel matični odbor. Hvala lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič. Gre za obrazložitev glasu. Prosim, poslanci, še malo
               potrpljenja.</p>
            </sp>
            <sp who="SDZ2:SovičBoris">

               <speaker>BORIS SOVIČ:</speaker>

               <p>Hvala. Mislim, da je za odločitev pomembno, da upoštevamo korektne podatke. Ta
               investicija ni, kot bi kdo narobe razumel, vredna milijardo, ampak pol manj. Ne gre
               za 500 rudarjev, kot bi kdo narobe mislil, ampak za 1500 denarjev in ne gre za
               povečevanje emisij CO2, ampak za zniževanje teh emisij, kar je skladno z določili
               protokola iz Kiota. Gre za specifične emisije.</p>
               <p>In še nekaj. Če ta objekt obstaja, je tudi uvozna ranljivost Slovenije nižja. To
               pomeni, tudi če bo Slovenija še nekaj energije uvažala, bo zaradi tega tudi sam uvoz
               cenejši. Ker če imaš nekaj resursev, si manj odvisen od zahtev, ki ti jih postavljajo
               pač tisti, ki ti energijo prodajo. Če pa tega nimaš, te lahko izsiljujejo in je zato
               tudi cena dosti višja. Mislim, da so razlogi za to, ki govorijo o tem, da je smiselno
               zavrniti sklep matičnega odbora in se zelo temeljito lotiti amandmajev, ki so
               predloženi, da bi potem lahko prišli do čimbolj kvalitetnega zakona. Zato bom
               glasoval proti sklepom matičnega odbora. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Brenčič.</p>
            </sp>
            <sp who="SDZ2:BrenčičStanislav">

               <speaker>STANISLAV BRENČIČ:</speaker>

               <p>Hvala lepa. Spoštovani zbor! Le malo časa nazaj so evforično padali dnevni,
               tedenski, mesečni in tudi letni rekordi na izkopu premoga v teh revirjih. Posledica
               tega je to, kar danes ti revirji občutijo: težka gospodarska, strukturna in tudi
               zaposlitvena kriza. Bojim se, da vse evforično nastopanje, ki je bilo danes tu
               prisotno v prid tega projekta, rojeva za to okolje podaljševanje tega stanja oziroma
               te krize. Zame je odločitev za ta projekt, vsaj iz ekonomskih in okolnih vidikov,
               neodgovorno dejanje in poslabšanje ali nadaljevanje krize v tem revirju, v tem
               okolju. Zato tega ne želim niti Zasavcem in nobenemu okolju v naši državi. Podprl bom
               sklep matičnega telesa iz naslova, da se pridobi čas za dodatno argumentiranje ali
               iskanje rešitev, ki bi bilo za to okolje dobrodošle.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Brenčič. Kolegice in kolegi, prehajamo <gap n="..."/> Še gospod Hvalica. Upam, da
               je zadnja obrazložitev glasu.</p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Hvala lepa, gospod podpredsednik. Spoštovane kolegice in kolegi, glasoval bom za
               predlog matičnega delovnega telesa. Gre za izrazito predvolilni projekt, gospod
               minister Dragonja. Torej jaz ne razumem, kako lahko vztrajate na popolnoma
               nekonkurenčnem zasavskem premogu? Jaz tega ne razumem! Pri čemer pa bi pozval tudi
               gospoda, ki kandidirata ponavadi v revirjih v Zasavju, eden sedi tu, eden pa v
               predsedniški palači, da pravzaprav pojasnita, kako si upata na takšen način
               diskriminirati ljudi iz Zasavja. Torej Zasavci<gap n="..."/></p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Gospod Hvalica, ne moreta pojasniti, ker gre za<gap n="..."/></p>
            </sp>
            <sp who="SDZ2:HvalicaIvo">

               <speaker>IVO HVALICA:</speaker>

               <p>Ne, ne, jaz pojasnjujem, kako bom glasoval, ampak utemeljujem to. Zasavci torej
               lahko požirajo ta strup, Ljubljančanom ni dober, Ljubljančani uvažajo indonezijski
               premog. Torej to je podcenjevanje lastnih volivcev. Upam, da bodo spregledali. Ne
               nazadnje se mi vsiljuje še nekaj. Jaz ne odrekam Zasavju tega denarja,
               davkoplačevalci naj bi s tem projektom dajali od 50 do 100 milijonov DEM mesečno.
               Mesečno! Ali veste, kaj lahko naredimo s tem denarjem? Koliko štipendij, koliko
               delovnih mest bi lahko odprli, predvsem pa ne bi ljudi porivali v umazane jaške.
               Ostal mi je v spominu slučajno slišan radijski program 18. julija 1998. leta, ne, 21.
               avgusta je bilo to, imam več podatkov tu, kjer je rudar rekel, ta je sedaj ubogi tam
               v domu onemoglih in pravi: <q>"Namesto da delal na zraku, na soncu, sem moral delati v
               temi in smradu."</q> To je rekel varovanec doma, ki je hotel postati vrtnar, pa so ga s
               silo vrgli v luknjo, v rudarsko luknjo. Zato bom glasoval za. Če bi bilo kakšno drugo
               glasovanje, bi lahko tudi, ne samo ta zakon vrnil v prvo obravnavo, ampak bi glasoval
               proti temu zakonu. Glasoval pa bom za ta predlog. Danes, ko ves svet dela
               kogeneracije, danes, ko se vsi obračajo k plinu, danes, ko v Sloveniji še nismo
               izkoristili naših rek, sigurno ne verige savskih elektrarn, se gremo stvari s
               premogom, ki ni niti premog, ki je v bistvu nekaj med lignitom in rjavim premogom.
               Ja, za božjo voljo, kaj bi radi naredili še kakšne železarne? Kaj bi radi naredili še
               kakšen TAM? Ta država ima dovolj denarja, ampak ne pa toliko, da bi ga vi non-stop
               zmetali in metali skozi okno. Zato bom glasoval za predlog matičnega delovnega
               telesa. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Kolegice in kolegi, prehajamo na odločanje. Bomo še dali besedo naši dami,
               gospa Zbačnikova.</p>
            </sp>
            <sp who="SDZ2:Kregelj-ZbačnikMajdaAna">

               <speaker>MAJDA ANA KREGELJ-ZBAČNIK:</speaker>

               <p>Hvala lepa, gospod predsedujoči. Lep pozdrav! Tudi sama bom glasovala za predlog
               odbora, in sicer zato, ker menim, da nimamo pravice, da tam v Zasavju omogočimo še
               naprej, da bodo dihali tako slab zrak, saj vemo, kaj pomeni premog s tega področja.
               Vemo, kakšni so stranski učinki za zdravje, bila tudi narejena zdravstvena študija.
               Vemo tudi, da - naj zaključim z besedami Cicerona - zdravje je najvišji zakon. Hvala
               lepa.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala.</p>
               <p>Prehajamo na odločanje. Ugotovimo prisotnost! <stage>(74 prisotnih.)</stage></p>
               <p>Kdo je za predlog matičnega delovnega telesa? <stage>(38 poslancev.)</stage> Je kdo proti? <stage>(38
               poslancev.)</stage></p>
               <p>Ugotavljam, da predlog ni sprejet.</p>
               <p>Gospod Rupar, <title>proceduralno.</title>
               </p>
            </sp>
            <sp who="SDZ2:RuparPavel">

               <speaker>PAVEL RUPAR:</speaker>

               <p>Spoštovani, prosil bi za ponovitev, ker sem se zmotil. Prosim.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Dobro. Dajem predlog gospoda Ruparja za ponovitev glasovanja na glasovanje. Ugotovimo
               prisotnost! <stage>(74 prisotnih.)</stage></p>
               <p>Kdo je za to, da ponovimo glasovanje? <stage>(65 poslancev.)</stage> Je kdo proti? <stage>(3
               poslanci.)</stage></p>
               <p>Ugotavljam, da bomo ponovili glasovanje o sklepu.</p>
               <p>Ugotovimo prisotnost! <stage>(77 prisotnih.)</stage></p>
               <p>Kdo je za predlog matičnega delovnega telesa? <stage>(39 poslancev.)</stage> Je kdo proti? <stage>(42
               poslancev.)</stage></p>
               <p>Ugotavljam, da predlog matičnega delovnega telesa ni sprejet.</p>
               <p>Prehajamo na obravnavo amandmajev. Zboru predlagam, da skladno z drugo alineo 189.
               člena poslovnika razpravlja in glasuje o vseh tistih členih skupaj, h katerim niso
               bili vloženi amandmaji. Želi kdo besedo s tem v zvezi? <stage>(Ne želi.)</stage> Ugotovimo
               prisotnost! <stage>(57 prisotnih.)</stage></p>
               <p>Kdo je za predlagani sklep? <stage>(35 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je predlog sprejet.</p>
               <p><stage>(Vprašanje poslanca iz klopi.)</stage> Predlog, da skladno s 189. členom glasujemo o vseh
               tistih členih skupaj, h katerim niso bili vloženi amandmaji - to sem prebral na
               začetku.</p>
               <p>Prehajamo k 1. členu. Prosim za mir v dvorani! Prosim za mir v dvorani, gospod Rupar
               in gospod Jakič! Utihnita, ker moramo delati danes!</p>
               <p>K 1. členu imamo amandma na amandma Vlade Republike Slovenije. Pod 2 imamo amandma
               vlade. Želi kdo razpravljati o teh amandmajih? <stage>(Ne želi.)</stage> Zaključujem razpravo.</p>
               <p>Prehajamo na odločanje. Ugotovili smo, da je pod točko 1 amandma vlade. Če bo ta
               sprejet, bo drugi brezpredmeten. Ugotovimo prisotnost! <stage>(53 prisotnih.)</stage></p>
               <p>Kdo je za amandma? <stage>(36 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da je amandma sprejet; drugi amandma je brezpredmeten.</p>
               <p>Na glasovanje dajem 1. člen. Ugotovimo prisotnost! Samo trenutek, prosim. Ugotovili
               smo, da je člen v celoti spremenjen, zato o njem ne bomo glasovali.</p>
               <p>Samo trenutek, prosim. Da ne bo kaj narobe, bomo dali vseeno 1. člen na glasovanje.
               Ugotovimo prisotnost! <stage>(58 prisotnih.)</stage></p>
               <p>Kdo je za 1. člen? <stage>(34 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je 1. člen sprejet.</p>
               <p>Imamo amandma za nove 1.a, 1.b in 1.c člene. Želi kdo razpravljati? <stage>(Ne želi.)</stage>
               Zaključujem razpravo in prehajamo na odločanje. Amandma za 1.a člen je predlagala
               vlada in nato imamo amandma na amandma. Želi kdo razpravljati? <stage>(Ne želi.)</stage> Zaključujem
               razpravo, prehajamo na odločanje. Ugotavljamo prisotnost! <stage>(53 prisotnih.)</stage></p>
               <p>Kdo je za amandma na amandma pod številko 1? <stage>(29 poslancev.)</stage> Je kdo proti? <stage>(13
               poslancev.)</stage></p>
               <p>Ugotavljam, da je amandma na amandma sprejet.</p>
               <p>Imamo amandma za novi 1.a člen. Želi kdo razpravljati? <stage>(Ne želi.)</stage> Zaključujem
               razpravo, prehajamo na odločanje. Ugotavljamo prisotnost! <stage>(47 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je amandma sprejet.</p>
               <p>Imamo amandma za novi 1.b člen. Želi kdo razpravljati? <stage>(Ne želi.)</stage> Zaključujem
               razpravo, prehajamo na odločanje. Ugotavljamo prisotnost! <stage>(52 prisotnih.)</stage></p>
               <p>Kdo je za amandma? <stage>(31 poslancev.)</stage> Je kdo proti? <stage>(12 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandmaje za nove 1.a, b in c člene. Želi kdo razpravljati? <stage>(Ne
               želi.)</stage> Zaključujem razpravo, prehajamo na odločanje. Ugotavljamo prisotnost! <stage>(47
               prisotnih.)</stage></p>
               <p>Kdo je za amandma pod številko 1? <stage>(29 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo k 2. členu. Imamo amandma vlade. Želi kdo razpravljati? <stage>(Ne želi.)</stage>
               Zaključujem razpravo, prehajamo na odločanje. Ugotavljamo prisotnost! <stage>(48 poslancev.)</stage></p>
               <p>Kdo je za amandma? <stage>(32 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 2. člen. Ugotavljam, da je v celoti spremenjen, torej ne bomo o
               njem glasovali.</p>
               <p>Smo pri 3. členu, amandma vlade. Želi kdo razpravljati? <stage>(Ne želi.)</stage> Zaključujem
               razpravo. Prehajamo na odločanje. Ugotovimo sklepčnost! <stage>(51 poslancev.)</stage></p>
               <p>Kdo je za amandma? <stage>(27 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je amandma sprejet.</p>
               <p>Tudi ta člen je spremenjen, o njem ne bomo glasovali. Smo pri členu 4, predlog, da
               se člen črta. Želi kdo besedo? Gospod Špiletič.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Hvala za besedo. 4. člen, ki ga vlada predlaga, za katerega vlada predlaga črtanje,
               se glasi takole: <q>"Vlada Republike Slovenije bo zagotavljala ceno električne energije
               na pragu javnega podjetja Termoelektrarna Trbovlje d.o.o. v višini, ki mu bo
               pokrivala tudi lastni delež sredstev za investicijo in odplačilo obveznosti iz
               najetih posojil."</q> To pomeni, da so predlagatelji zakona, v prvem branju izhajali iz
               tega, da termoelektrarna ne bo obratovala racionalno in da bo treba oblikovati ceno
               električne energije tako, da bo skozi stranska vrata prečrpan del sredstev, zato da
               se bodo lahko minusi pokrili. Sedaj vlada predlaga črtanje. To pomeni, da bo
               termoelektrarna poslovala z izgubo in da bo vsako leto ta izguba bremenila proračun.
               Jaz to razumem samo tako in nič drugače. In tukaj, gospod minister, lepo prosim za
               pojasnila, koliko bo vsako leto proračun Republike Slovenije obremenjen iz tega
               naslova. Če boste rekli, da ne, bi pa prosil, da daste pisno obrazložitev in z vašim
               podpisom, da boste v primeru, če se sedaj to uresniči, odstopili, če ne vi, pa še kdo
               drugi. Hvala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister.</p>
            </sp>
            <sp who="SDZ2:DragonjaMetod">

               <speaker>METOD DRAGONJA:</speaker>

               <p>Hvala lepa. Spoštovani! Ta člen oziroma predlog vlade, da se ta člen črta, velja
               razumeti v tem smislu, da vlada, kar se tiče pristojnosti glede cene električne
               energije, direktno ne prevzema te obveznosti v tem delu kot regulator trga oziroma
               regulator cene električne energije. Tukaj vlada upošteva razvoj trga energetike
               oziroma električne energije in svojo opustitev vloge cenovnega regulatorja na trgu
               energije in dejstvo, da se bodo ti odnosi urejali pogodbeno znotraj
               elektroenergetskega sistema, kar je tudi bistvo direktiv Evropske unije na tem
               področju. Se pravi, da bo vprašanje cene na pragu te elektrarne vezano predvsem na
               dolgoročne pogodbene odnose, ki jih bo elektrarna morala skleniti znotraj
               elektroenergetskega sistema s tisto organizacijo, ki bo na nacionalnem nivoju
               zadolžena za koordiniranje ne samo tekočih reprodukcijskih vprašanj ampak tudi
               nekaterih drugih dolgoročnih vprašanj. V tem smislu meni vlada, da ta določba ni
               potrebna oziroma da zaveza vlade Republike Slovenije ni potrebna. To pa ne pomeni, da
               investitor ne bo v situaciji, da bo to vprašanje moral urediti; vendar ga bo urejeval
               na drug način, na način, kot se bo urejanje razmer na trgu električne energije
               urejalo v bodoče.</p>
               <p>V podlagah za odločitev, v študijah in v drugih pojasnilih, pa je ta stroškovna cena
               določena, ta cena na pragu določena, to smo podali v uvodni obrazložitvi. Ob
               predpostavkah iz investicijskega programa je ta cena na nivoju 13,5 pfenigov za
               kilovatno uro energije, proizvedene v tej elektrarni. Na mestu je vprašanje, kaj če
               ta cena ne bo dosežena, kaj če te realizacije termoelektrarna Trbovlje ne bo mogla
               realizirati iz takšnih ali drugačnih razlogov. To lahko pomeni dejansko izgube v tem
               podjetju. Te izgube lahko ogrozijo servisiranje obveznosti, lahko ogrozijo tudi
               servisiranje obveznosti na osnovi tega zakona, in v tem primeru bi se lahko tudi
               državna poroštva potem aktivirala. Vendar bo potrebno zagotoviti v reguliranju teh
               vprašanj predvsem prioritetno pokrivanje tistega dela cene električne energije, ki bo
               zagotavljal financiranje obveznosti; predvideno pa je, da bo v času obratovanja
               celotna realizacija realizirana na trgu. Ni predvideno subvencioniranje te cene
               oziroma se elementi cenovne konkurenčnosti energije iz tega objekta zagotavljajo iz
               tega zakona, to se pravi v času izgradnje z investicijsko podporo temu objektu, ne pa
               v času njegovega obratovanja.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Gospod Špiletič, prosim.</p>
            </sp>
            <sp who="SDZ2:ŠpiletičBogomir">

               <speaker>BOGOMIR ŠPILETIČ:</speaker>

               <p>Gospod minister, jaz sem pazljivo poslušal vaš odgovor, ampak verjemite mi, nisem
               razumel. Vi ste sicer veliko govorili, povedali niste nič. Če predlagatelji izhajajo
               iz predpostavke, da je potrebno skozi višjo ceno električne energije zagotoviti
               dodaten denar, da bo mogoče odplačati ta kredit, to pomeni s črtanjem tega člena
               prevalitev tega bremena neposredno na proračun. Jaz bi rad neko jamstvo, da se to ne
               bo zgodilo. Vi, gospod minister, ste rekli, če se pa nekaj ne bi zgodilo, bo pa to
               to. Če je vlada predlagala črtanje tega člena, potem ga je morala na podlagi nekih
               dejstev, nekih trdnih argumentov. In te argumente, jaz lepo prosim, če jih
               obrazložite, če jih predstavite, da bomo lahko glasovali za ali proti temu členu.
               Lepo prosim, bolj natančno, kot ste to storili doslej, ko ste sicer politično
               leporečili, vendar odgovora niste podali. Jaz bi pa rad jamstvo, da ta garancija ne
               bo unovčena v breme proračuna. Samo to, gospod minister in resnično prosim za
               podrobnejši odgovor.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister.</p>
            </sp>
            <sp who="SDZ2:DragonjaMetod">

               <speaker>METOD DRAGONJA:</speaker>

               <p>Hvala lepa. Poskušal sem biti precizen, ker ta člen nalaga vladi določene
               pristojnosti, ki jih vlada v bodoče, glede na novo in že v parlamentu predloženo
               ureditev reguliranja dejavnosti na področju tudi cenovnih pristojnosti, ne bo imela.
               To je odgovor v tem delu.</p>
               <p>V izvedbenem delu pa mislim, da ne moremo poenostavljati situacije tako, da je cena
               energije na vseh objektih, elektroenergetskih objektih v Republiki Sloveniji že danes
               ali bo v bodoče enaka. Zaradi različnih tehnoloških, stroškovnih in drugih elementov
               ima vsak elektroenergetski objekt svojo polno stroškovno ceno na pragu elektrarne. Ta
               je pri hidroobjektih nižja, kot je pri termoobjektih oziroma je kompozit različnih
               virov tak, da da neko povprečno <q>"miks"</q> ceno energetskih virov za elektroenergetski
               sistem Slovenije. Znotraj tega bo potrebno zagotoviti pokrivanje stroškovne cene tudi
               za to termoelektrarno.</p>
               <p>Kar se tiče jamstev, katera izpostavljate, ali bodo poroštva unovčena. Zakon in
               politika vlade bazirata na tem, da poroštva ne bodo unovčena. To dokazujemo z našim
               delom v obdobju zadnjih 2 let, ko se poroštva, dana za gradnjo elektroenergetskih
               objektov, zadnje je bilo unovčeno sredi leta 1996, ne unovčujejo več. Če boste
               pogledali realizacijo proračuna v tem obdobju, ni uvnovčevanj tovrstnih poroštev v
               breme proračuna oziroma velja predpostavka, da bo celotna polna stroškovna lastna
               cena morala biti pokrita na trgu oziroma znotraj tako imenovanih stroškovnih in
               vrednostih elementov internih odnosov elektroenergetskega sistema. To na koncu koncev
               jamči vsak minister in tudi jaz osebno, direktno s svojo glavo v tem obdobju, ko sem
               na tem mestu. Mislim, da te bomo vidike zastopali tudi v bodoče oziroma bodo morali
               biti vgrajeni v bodočo vladno politiko, kar se tiče izpostavljenosti proračuna in
               javnih financ za tovrstna poroštva oziroma garancije.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Hvala. Prehajamo na odločanje. Ugotavljamo prisotnost! <stage>(50 prisotnih.)</stage></p>
               <p>Kdo je za amandma? <stage>(33 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na obravnavo preostalih členov, h katerim niso bili vloženi amandmaji.
               Želi kdo besedo? <stage>(Nihče.)</stage></p>
               <p>Na glasovanje dajem preostale člene, h katerim niso bili vloženi amandmaji.
               Ugotavljamo prisotnost! <stage>(50 prisotnih.)</stage></p>
               <p>Kdo je za ta predlog? <stage>(33 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da so preostali členi sprejeti.</p>
               <p>Opravili smo razprave in glasovanje o posameznih členih. Razpravljati moramo še o
               naslovu zakona. Imamo tudi amandma vlade, ki ga imate v pregledu. Želi kdo o njem
               razpravljati? <stage>(Ne želi.)</stage> Zaključujem razpravo, prehajamo na glasovanje. Ugotavljamo
               prisotnost! <stage>(52 prisotnih.)</stage></p>
               <p>Kdo je za amandma? <stage>(29 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da je amandma k naslovu zakona sprejet.</p>
               <p>Na glasovanje dajem naslov zakona. <stage>(Posredovanje gospe Veliščkove.)</stage> Je v celoti
               spremenjen.</p>
               <p>Gospod Peterle, proceduralnoProsim.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Hvala za besedo. V imenu poslanske skupine SKD prosim za uro in pol odmora za
               posvetovanje.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Saj smo končali, smo glasovali o zakonu. Smo izglasovali - izglasovali smo ga. Samo
               še sklep imamo<gap n="..."/> Smo, smo! Samo malo! Trenutek, prosim! Amandma vlade je bil k
               predlogu zakona o poroštvu Republike Slovenije za najetje posojil za izgradnjo
               Termoelektrarne Trbovlje 3, druga obravnava, da se naslov zakona spremeni tako, da se
               glasi: <q>"Predlog zakona za zagotavljanje sredstev za sofinanciranje izgradnje in o
               poroštvu Republike Slovenije za najetje posojil za izgradnjo Termoelektrarne Trbovlje
               3."</q> To je bilo izglasovano, s tem smo spremenili tudi zakon. <stage>(Ugovori poslancev iz
               klopi.)</stage> Z amandmajem smo spremenili v celoti naslov zakona. <stage>(Ugovori poslancev iz
               klopi.)</stage> V celoti je bil spremenjen, kolegi! Prosim, da to vzamemo<gap n="..."/> V celoti je bil
               spremenjen naslov zakona.</p>
               <p>Naslov je bil v celoti spremenjen in gremo na predlog sklepa. Predlog sklepa je:
               <q>"Predlog zakona za tretjo obravnavo pripravi Vlada Republike Slovenije."</q>
               <stage>(Posredovanje gospe Veliščkove.)</stage> <q>"Pripravi predlagatelj,"</q> se opravičujem. Prosim, kdo
               želi <title>proceduralno?</title> Gospod Peterle, vi ste govorili, da ni bil sprejet
               naslov zakona. Mi smo z amandmajem v celoti spremenili naslov zakona in ga imamo.
               Želite pred sklepom imeti odmor? Ne vem, zakaj bi zdaj imeli odmor - zato, ker bomo
               glasovali o tem sklepu, da pripravi predlagatelj za tretjo obravnavo? <stage>(Medsebojni
               pogovor.)</stage> Ali boste pripravili amandma za tretje branje? Mislim, da ga ne bomo danes
               opravili, ker ni možno. Glasovanje smo opravili. Prosim! <stage>(Ugovori poslancev iz
               klopi.)</stage></p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p><stage>(Govori iz klopi.)</stage> Naš predlog je bil jasen, da imamo pravico do odmora, in prosim,
               da se to upošteva.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Gospod Peterle, prosim, povejte, zakaj potrebujete odmor, še enkrat, prosim. Prosim,
               pridite pa povejte, pa bomo potem odločali. Gospod Peterle, prosim.</p>
            </sp>
            <sp who="SDZ2:PeterleAlojz">

               <speaker>ALOJZ PETERLE:</speaker>

               <p>Spoštovani! V skladu s poslovnikom zahtevam 1 uro in pol odmora, da se bo poslanska
               skupina SKD posvetovala.</p>
            </sp>
            <sp who="SDZ2:GrenečerAndrej">

               <speaker>PODPREDSEDNIK ANDREJ GERENČER:</speaker>

               <p>Kolegice in kolegi! Poslanska skupina slovenskih krščanskih demokratov prosi za eno
               uro in pol odmora. To pomeni, bo 18.00 ura, danes potem končujemo to sejo. <stage type="time">(SEJA
                  JE BILA PREKINJENA 29. SEPTEMBRA 1998 OB 16.32 URI.)</stage>
               </p>
            </sp>
         </div>
      </body>
   </text>
</TEI>