<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Redna-21-2000-05-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|81039DB1703D3257C12568E1002D79E1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=81039DB1703D3257C12568E1002D79E1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-21-2000-05-11.DZ" n="21">
               <name>Redna</name>
               <date when="2000-05-11"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-21-2000-05-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 21. seje</stage>
            <stage type="date">(11. maj 2000)</stage>
            <stage type="chairman">Sejo je vodil Andrej Gerenčer, podpredsednik državnega zbora.</stage>
            <stage type="time">Seja se je pričela ob 10.05 uri.</stage>


            <sp xml:id="SDZ2-Redna-21-2000-05-11.sp1">

               <speaker>PODPREDSEDNIK ANDREJ GERENČER:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 21. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Rafael Kužnik, Eda Okretič-Salmič, Ivan Kebrič, Miroslav Luci,
               Polonca Dobrajc, Jelko Kacin za dopoldanski del seje, Andrej Fabjan, Franc Kangler,
               Janez Podobnik za pričetek seje, Alojz Vesenjak, Josip Bajc, Peter Hrastelj od 18.00
               ure dalje, Franc Potočnik za dopoldanski del seje, Benjamin Henigman, dr. Franc
               Zagožen za dopoldanski del seje, Vincencij Demšar, Jurij Malovrh, Franc Pukšič za
               dopoldanski del seje in dr. Jože Zagožen za dopoldanski del seje.</p>
               <p>Prosim, da ugotovimo navzočnost v dvorani. Navzočih je 46 poslank in poslancev; zbor
               je sklepčen in lahko odloča.</p>
               <p>Na sejo sem povabil predstavnike vlade Republike Slovenije, ki jih prav lepo
               pozdravljam.</p>
               <p>Današnje nadaljevanje 21. seje bo zbor pričel z obravnavo 41. točke dnevnega reda, to
               je predloga zakona o spremembah in dopolnitvah zakona o upravnih taksah, ter nato po
               vrstnem redu dalje do točke 47. Točko 48 dnevnega reda, to so volitve in imenovanja,
               bo zbor opravil na pričetku popoldanskega nadaljevanja seje ob 14.30 uri.</p>
               <p>V zvezi s 24. točko dnevnega reda, to je predlogom letnega plana razvoja in
               vzdrževanja avtocest za leto 2000, in 25. točko dnevnega reda, predlogom dela družbe
               za avtoceste v Republiki Sloveniji za leto 2000, bo vlada Republike Slovenije na
               današnji seji obravnavala predlog uskladitvenega amandmaja oziroma dopolnitev
               programa dela Darsa. Če bomo gradivo vlade prejeli, bo zbor tudi dokončno obravnaval
               ti dve točki dnevnega reda.</p>
               <p>In še obvestilo: Odbor za infrastrukturo in okolje je na današnji seji obravnaval
               predlog zakona o letalstvu, in ko bo pripravljeno poročilo, bo zbor obravnaval tudi
               to točko dnevnega reda.</p>
               <p>Prav tako bo odbor za finance in monetarno politiko danes ob 13.00 uri obravnaval 34.
               točko dnevnega reda, to je predlog zakona o izjemnem znižanju davčne obveznosti. Če
               bo ta točka pripravljena, jo bo zbor danes tudi obravnaval.</p>
               <p>Prehajamo na <title>41. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O UPRAVNIH TAKSAH, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Želi
               predstavnik vlade besedo? Besedo ima minister, gospod Ciril Smrkolj.</p>
            </sp>
            <sp xml:id="SDZ2-Redna-21-2000-05-11.sp2">

               <speaker>CIRIL SMRKOLJ:</speaker>

               <p>Lep pozdrav, gospe poslanke, gospodje poslanci! Jaz bi bil tukaj rad izredno
               kratek.</p>
               <p>Vi ste v lanskem letu v proceduri imeli zakon in ga tudi sprejeli. V okviru teh
               postopkov vključevanja Slovenije v Evropsko unijo so nekatere direktive bile konec
               leta spremenjene, ki tudi predlagajo, da se predvsem za področje živinoreje stroški
               znižujejo. V tem delu je predlog sprememb tega zakona. V enem delu je tudi predlog
               sprememb s strani ministrstva za finance, kar se tiče carinskih taks. Tako bi
               predlagal, da predlagane spremembe potrdite. Hvala lepa.</p>
            </sp>
            <sp xml:id="SDZ2-Redna-21-2000-05-11.sp3">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod minister. Predlog zakona je obravnaval odbor za finance in
               monetarno politiko kot matično delovno telo. Prosim poročevalca, da predstavi mnenje
               odbora. Očitno ni nikogar. Želi besedo predstavnik sekretariata za zakonodajo in
               pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage>
               Dajem besedo poslankam in poslancem. Pisnih prijav nimam, razprava je omejena na 5
               minut. Želi kdo razpravljati? Ker ne želi nihče razpravljati, prehajamo na odločanje
               o posameznih členih zakona.</p>
               <p>Zboru najprej predlagam, da skladno z drugo alineo člena 189 poslovnika po končani
               razpravi in glasovanju o amandmajih in členih razpravlja in glasuje o vseh tistih
               členih skupaj, h katerim niso bili vloženi amandmaji. S tem v zvezi vas želim
               opozoriti, da navedeni predlog sklepa ne bo sprejet, če mu bo nasprotovala najmanj
               tretjina navzočih poslancev. Ugotovimo sklepčnost za tale sklep! <stage>(47 prisotnih.)</stage></p>
               <p>Kdo je za ta predlog? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>V razpravo dajem 1. člen in amandma k 1. členu. Želi kdo razpravljati? Amandma sta
               vložila mag. Janez Kopač in Vili Trofenik.</p>
               <p>Drugi, odbor za finance. Želi kdo razpravljati? <stage>(Ne želi.)</stage> Zaključujem razpravo in
               prehajamo na odločanje. Če bo sprejet amandma pod točko 1, je drugi brezpredmeten.
               Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(14 poslancev.)</stage></p>
               <p>Amandma pod številko 1 je sprejet. Drugi je brezpredmeten.</p>
               <p>Na glasovanje dajem 1. člen. Ugotovimo sklepčnost! Se opravičujem, v celoti je
               spremenjen, o njem ne bomo glasovali.</p>
               <p>Smo pri členu 5 in amandmaju odbora za finance in monetarno politiko. Želi kdo
               razpravljati? <stage>(Ne želi.)</stage> Zaključujem razpravo in prehajamo na odločanje. Ugotovimo
               sklepčnost! <stage>(47 prisotnih.)</stage></p>
               <p>Kdo je za amandma? <stage>(32 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 5. člen. Ugotovimo sklepčnost! <stage>(44 prisotnih.)</stage> Drugič ugotavljamo
               sklepčnost! <stage>(45 prisotnih.)</stage></p>
               <p>Kolegice poslanke in kolegi poslanci, v dvorani nas je zagotovo 49! Tako ne bomo
               mogli delati. Če bi bili danes ekspeditivni in če bi dobili poročila odborov, bi
               lahko danes to zasedanje zaključili. Se pravi, od nas je odvisno, ali bomo jutri še
               tu sedeli.</p>
               <p>Sejo bomo nadaljevali ob 10.25 uri.</p>
               <p><stage>(Seja je bila prekinjena ob 10.14 uri in se je nadaljevala ob 10.25 uri.)</stage></p>
            </sp>
            <sp xml:id="SDZ2-Redna-21-2000-05-11.sp4">

               <speaker>PODPREDSEDNIK ANDREJ GERENČER:</speaker>

               <p>Tretjič ugotavljamo sklepčnost za glasovanje o 5. členu. <stage>(56 prisotnih.)</stage></p>
               <p>Kdo je za 5. člen? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 5. člen sprejeli.</p>
               <p>Smo pri 13. členu in amandmaju odbora za finance, ki ga dajem v rapravo, kot tudi 13.
               člen. Želi kdo razpravljati? <stage>(Ne želi.)</stage> Razpravo zaključujem.</p>
               <p>Prehajamo na odločanje. Ugotovimo sklepčnost! <stage>(48 prisotnih.)</stage></p>
               <p>Kdo je za amandma? <stage>(26 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 13. člen. Ugotovimo sklepčnost! <stage>(47 prisotnih.)</stage></p>
               <p>Kdo je za 13. člen? <stage>(27 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 13. člen sprejeli.</p>
               <p>Opravili smo razpravo o vloženih amandmajih, prehajamo na razpravo o preostalih
               členih, h katerim niso bili vloženi amandmaji. Kdo želi besedo? Ker ne želi nihče
               razpravljati, dajem na glasovanje preostale člene, h katerim niso bili vloženi
               amandmaji. Ugotovimo sklepčnost! <stage>(45 prisotnih.)</stage> Drugič ugotavljamo sklepčnost. <stage>(49
               prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so preostali členi sprejeti.</p>
               <p>Prehajamo na razpravo o naslovu zakona. Želi kdo razpravljati o naslovu zakona? <stage>(Ne
               želi.)</stage> Prehajamo na glasovanje.</p>
               <p>Na glasovanje dajem naslov zakona. Ugotovimo sklepčnost! <stage>(51 prisotnih.)</stage></p>
               <p>Kdo je za naslov zakona? <stage>(31 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet.</p>
               <p>Prehajamo na <title>tretjo obravnavo</title> predloga zakona.</p>
               <p>Ugotavljam, da so bili k predlogu zakona v drugi obravnavi sprejeti amandmaji. Če
               želijo k tem členom kvalificirani predlagatelji vložiti amandmaje, prosim, da to
               storijo. Gospod Janez Kopač, prosim.</p>
            </sp>
            <sp xml:id="SDZ2-Redna-21-2000-05-11.sp5">

               <speaker>MAG. JANEZ KOPAČ:</speaker>

               <p>Dober dan! Se opravičujem, prej me ni bilo tu, gospod But pa mi je povedal, da se je
               tu zgodila površnost z moje strani, in sicer pri amandmaju k 1. členu, ki je bil
               sprejet - saj je celo nelogičen tekst, kar vidi, da gre za pomoto. Tu sedaj piše, da
               se lahko "zviša ali zniža višina upravnih taks", in sicer točk posamezne takse. Sedaj
               se glasi - tu manjka besedilo "do največ 50% točk posamezne takse". Skratka res ni
               čista redakcija, ampak popravek površnosti in tak amandma v imenu poslanske skupine
               vlagam kot amandma za 1. člen v tretji obravnavi. Hvala.</p>
            </sp>
            <sp xml:id="SDZ2-Redna-21-2000-05-11.sp6">

               <speaker>PODPREDSEDNIK ANDREJ GERENČER:</speaker>

               <p>Hvala. Ima še kdo kakšen amandma? <stage>(Nihče.)</stage> Pred tem pa sprašujem, ali želi kdo
               razpravljati o zakonskem predlogu v celoti! Ker ne želi nihče razpravljati, prehajamo
               na razpravo o vloženih amandmajih. Torej imamo vložen amandma gospoda Kopača, ki ga
               niste sicer dobili na klop, ga pa preberem, če dovolite, da ne bomo tu čakali
               razmnoževanjain da ne bi točko prekinjali. Ali lahko preberem in potem odločamo?
               Lahko.</p>
               <p>Besedilo 29. člena se spremeni tako, da se glasi: "Vlada Republike Slovenije lahko
               zaradi upoštevanja mednarodno sprejetih obveznosti ali začasno za dobo največ enega
               leta zaradi prilagajanja izjemnim razmeram, npr. naravne in ekološke nesreče,
               nalezljive bolezni rastlin in živali, bistveno spremenjene razmere na tržišču in
               podobno, zviša ali zniža višino upravnih taks, in sicer do največ 50% točk posamezne
               takse iz tarifne številke 52 do 59, potem 61 in 62.a. Taksa iz 62. tarifne številke
               se obračunava od spremenjene višine takse iz prejšnjega odstavka." Želi kdo o tem
               amandmaju razpravljati? <stage>(Ne želi.)</stage> Potem ga dajem v sprejem. Ugotovimo navzočnost!
               <stage>(54 prisotnih.)</stage></p>
               <p>Kdo je za ta amandma? <stage>(41 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmajih. Na podlagi tretjega odstavka člena 198
               poslovnika sprašujem sekretariat za zakonodajo in pravne zadeve, če je zaradi tega
               amandmaja porušena medsebojna skladnost določb zakona! <stage>(Ni porušena.)</stage> Hvala lepa. Ker
               ni porušena, prehajamo na glasovanje o zakonskem predlogu v celoti. Ugotovimo
               sklepčnost! <stage>(47 prisotnih.)</stage></p>
               <p>Kdo je za predlog zakona v celoti? <stage>(40 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>42. TOČKO DNEVNEGA REDA, TO JE OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PROIZVODNJI IN PROMETU S PREPOVEDANIMI DROGAMI,
                  SKRAJŠANI POSTOPEK</title>. Predlog zakona je v obravnavo zboru predložil državni
               svet Republike Slovenije. Želi predstavnik državnega sveta besedo? Najavljen je bil
               državni svetnik gospod Jože Ilc. Izgleda, da ni nikogar. Predlog zakona je obravnaval
               odbor za zdravstvo, delo, družino in socialno politiko kot matično delovno telo.
               Prosim poročevalca, da predstavi mnenje odbora. Branko Kelemina, prosim.</p>
            </sp>
            <sp xml:id="SDZ2-Redna-21-2000-05-11.sp7">

               <speaker>BRANKO KELEMINA:</speaker>

               <p>Hvala lepa za besedo. Spoštovani podpredsednik, spoštovani vsi skupaj! Dovolite mi,
               da zaradi odsotnosti predsednice in pa tudi podpredsednika odbora za zdravstvo, delo,
               družino in socialno politiko predstavim na kratko poročilo o delu odbora k predlogu
               zakona o spremembi zakona o proizvodnji in prometu s prepovedanimi drogami. Predlagan
               je skrajšani postopek.</p>
               <p>Ta predlog zakona je v obravnavo v državni zbor predložil sicer državni svet,
               katerega poročila danes sicer nismo slišali oziroma obrazložitve. Zato bi mogoče bilo
               potrebno res nekoliko bolj natančno sedaj obrazložiti ta zakon, vendar ker gre za
               izredno majhno spremembo in ker ste vso dokumentacijo v zvezi s tem prejeli na klop,
               mogoče niti ni potrebno.</p>
               <p>Odbor za zdravstvo, delo, družino in socialno politiko je ta predlog zakona
               obravnaval na dveh sejah. Na prvi seji, mogoče je pomembno povedati to, so člani
               odbora v razpravi kritično ocenili odnos vlade, posebej ministrstva za zdravstvo in
               ministrstva za pravosodje, ker nista podala pisnega mnenja niti se nista udeležila
               obravnave predloga zakona na matičnem delovnem telesu. Kje so razlogi za to, nam tudi
               ni bilo obrazloženo.</p>
               <p>Zato smo preložili sejo in pričakovali nekako v nadaljevanju prisotnost predstavnikov
               vlade. Ker teh ni bilo, je pri drugi seji, v nadaljevanju seje bil vložen amandma, ki
               sem ga osebno vložil, in po krajši razpravi je odbor soglasno sprejel naslednji
               sklep: "Odbor za zdravstvo, delo, družino in socialno politiko predlaga državnemu
               zboru Republike Slovenije, da predlog zakona o spremembi zakona o proizvodnji in
               prometu s prepovedanimi drogami obravnava in sprejme skupaj z amandmajem, ki ga odbor
               podpira, po skrajšanem postopku."</p>
               <p>Predlagal bi v imenu odbora, ker gre res za manjšo spremembo in za odpravo nejasnosti
               glede izvajanja tega zakona, da ga državni zbor sprejme. Hvala lepa.</p>
            </sp>
            <sp xml:id="SDZ2-Redna-21-2000-05-11.sp8">
               <speaker>PODPREDSEDNIK ANDREJ GERENČER:</speaker>
               <p>Hvala lepa. Želi besedo predstavnik sekretariata za zakonodajo in pravne zadeve? <stage>(Ne
               želi.)</stage> Želijo predstavniki vlade besedo? <stage>(Ne želijo.)</stage> Želijo besedo predstavniki
               poslanskih skupin? <stage>(Ne želijo.)</stage> Dajem besedo poslankam in poslancem. Pisne prijave
               nimam, razprava je na pet minut. Želi kdo razpravljati? Prosim, gospod Miran
               Potrč.</p>
            </sp>
            <sp xml:id="SDZ2-Redna-21-2000-05-11.sp9">

               <speaker>MIRAN POTRČ:</speaker>

               <p>Hvala lepa. Spoštovani gospod podpredsednik, spoštovane kolegice in kolegi! Jaz bom
               predlog zakona podprl. Menim tudi, da je ne glede na različne poglede in tudi
               možnosti reševanja vprašanja koristno, da ga bomo sprejeli. Bi si pa dovolil, ker o
               tem ne bom govoril prvič, povedati, da gre za enega od precej tipičnih primerov, ki
               kažejo na to, kako državni zbor sprejema odločitve, ki povzročajo v praksi mnoga
               odprta vprašanja, in kako kljub vsem opozorilom ustrezni organi, ki morajo skrbeti
               tudi za izvajanje zakona, dovolj nepravočasno in med seboj nepovezano rešujejo
               probleme, ki nastajajo.</p>
               <p>Zakon je bil sprejeman po rednem postopku, kar se nam ne dogodi tako velikokrat. V
               zvezi s tem je treba povedati, da je bil korektno pripravljen in smo imeli priložnost
               in možnosti o njem razpravljati. Sporni člen zakona v vseh obravnavah nikoli ni bil
               postavljen pod vprašaj. Ob sprejemanju zakona je na nek način bilo mogoče razumeti
               in, vsaj kar mene zadeva, sem tako razumel, da kolizije med pooblastili za
               preganjanje kaznivih dejanj oziroma prekrškov med zdravstvenim inšpektoratom in med
               policijo ne bo, ker se ve, da je eden pristojen za to, da ugotavlja vprašanje
               prometa, drugi je pa za konkreten prekršek, ki je bil pač v 46. členu, mislim, da
               zakona predviden.</p>
               <p>Kasneje se je v praksi to pojavilo kot problem. Jaz nočem v ničemer zmanjševati
               pravice, ki jih imajo posamezne institucije v okviru države, da samostojno odločajo o
               tem, kako razumejo zakon. Vendar pokazalo se je različno razumevanje zakona, v
               zdravstvenem ministrstvu, v notranjem ministrstvu in pri sodnikih za prekrške. Na
               podlagi tega je prišlo do vrste odprtih vprašanj in do ugotovitev, da se enostavno
               zakon tako, kot je bil predlagan, ne da izvajati. Bila so dana resna opozorila, naj
               se čim prej ta uskladitev opravi. In moram reči, moje nezadovoljstvo je v tem, da
               dolgo časa, in še do konca ni bilo skupnega in usklajenega mnenja v vladi, kako naj
               se ta problem razreši, in je potem moralo ali pa prišlo do predloga, ki ga je dal
               državni svet, na čigar predlog danes tudi zakon spreminjamo.</p>
               <p>V zvezi s tem bi rad opozoril na dvoje. Prvič, da bi morali pri tako občutljivi
               tematiki, kot je, v odgovornih resorjih posvečati sprejemu in možni realizaciji
               zakona mnogo večjo pozornost. Drugič, če prihaja do različnih ocen, ki so mogoče - in
               tudi ne bom trdil, da bomo vnaprej vedno vse vedeli in se ne bo kdaj v praksi še pri
               kakšnem zakonu problem pojavil - potem bi najbrž bilo prav pričakovati, da se
               ustrezna koordinacija različnih pogledov v okviru vladnih služb opravi mnogo prej,
               ali pa da se sploh opravi - tokrat ni bila opravljena niti pravočasno niti sploh ni
               bila opravljena - kdo drug, razen vlade, lahko opravi potrebno koordinacijo med
               ustreznimi resorji in, konec koncev, ob vsem spoštovanju samostojnosti senata za
               prekrške, poprosi tudi za ustrezna mnenja senata za prekrške, da bi vedeli, ali bodo
               na ta ali na drug način, s spremembo zakona ali drugače, stvari uredili. Mislim, da
               je bil postopek v vladnih službah po opozorilih, ki so bila dana, neustrezen in da je
               to eden od razlogov, da smo pol leta spolitizirali problem, ki od samega začetka
               sploh ni bil na ta način postavljen - šlo je za korektno predstavitev problema;če bi
               ga korektno izvedli, te politizacije ne bi bilo. Hvala lepa.</p>
            </sp>
            <sp xml:id="SDZ2-Redna-21-2000-05-11.sp10">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Branko Kelemina.</p>
            </sp>
            <sp xml:id="SDZ2-Redna-21-2000-05-11.sp11">

               <speaker>BRANKO KELEMINA:</speaker>

               <p>Hvala lepa za besedo. Spoštovani! Vse to, kar je kolega Potrč povedal, je dejansko
               res. Prav naša poslanska skupina je takoj na začetku, ko se je prvič pojavil podatek,
               da je enostavno sodnik za prekrške zavrgel oziroma ni hotel upoštevati prijave, ki jo
               je podala policija zaradi posesti drog, sklicala tudi izredno sejo odbora za
               zdravstvo. Žal, nekateri mogoče niso v prvem trenutku dojeli obsega in pomembnosti te
               problematike, ki se je pojavila v slovenskem prostoru na tem področju in so morda
               celo veliko kritike in žolča izlili na to našo pobudo. Tega danes ne bi hotel več
               pogrevati. Mislim, da je biloto neupravičeno, kajti v poznejših postopkih se je
               pokazalo, da smo dejansko imeli prav. Na posegu je državni svet, za kar tudi menimo,
               da je pravilno storil. Danes v bistvu ne vemo, ker nismo točno raziskali, čeprav smo
               delali na tem, da bi raziskali vzroke, kje so tisti vzroki, zaradi katerih posamezna
               ministrstva oziroma posamezni organi enostavno tu niso hoteli sodelovati. Poznamo
               neke indice, poznamo neka ozadja, vendar mislim, da ni primerno, da bi danes tu o
               njih razglabljali in poskušali sprovocirati neko globljo razpravo.</p>
               <p>Sam bi predlagal - mislim, da smo to spoznali - da bi bilo primerno in dobro, da se
               ta sprememba izvede na tak način, ki smo ga seveda predlagali. Zato bi pač prosil, v
               kolikor je možno, da ne razglabljamo o teh zadevah naprej. Mislim pa, da se strinjamo
               s predlaganimi spremembami.</p>
               <p>Če dovolite, bi še samo dal popravek amandmaja, ki je bil vložen, in sicer v drugi
               spremembi, tam, kjer piše "v primeru prekrška iz 33. člena tega zakona", je napisano
               sedaj "pooblaščena uradna oseba", pravilno bi se glasilo "pooblaščene uradne osebe".
               Torej bi prosil, da to spremembo takoj sedaj upoštevate, pred sprejemom tega
               amandmaja. Gre za spremembo sklona, ki smo ga ugotovili na odboru, vendar te
               spremembe potem naknadno nismo spreminjali, ker mislim, da jo lahko spremenimo tudi v
               tem trenutku. Hvala lepa.</p>
            </sp>
            <sp xml:id="SDZ2-Redna-21-2000-05-11.sp12">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo razpravljati? V razpravo dajem amandma k 1. členu,
               predlagatelj je Branko Kelemina, in 1. člen, s tem da je popravek v četrtem odstavku,
               "pooblaščene uradne osebe", kot je že sam napovedal. Želi kdo razpravljati? <stage>(Ne
               želi.)</stage> Zaključujem razpravo, prehajamo na odločanje. Ugotovimo sklepčnost! <stage>(49
               prisotnih.)</stage></p>
               <p>Kdo je za amandma? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Amandma smo sprejeli. Člen je tudi v celoti spremenjen.</p>
               <p>V razpravo dajem še 2. člen. Želi kdo o njem razpravljati? <stage>(Ne želi.)</stage> Zaključujem
               razpravo, prehajamo na odločanje. Ugotovimo sklepčnost! <stage>(50 prisotnih.)</stage></p>
               <p>Kdo je za 2. člen? <stage>(45 poslancev.)</stage> Je kdo proti? <stage>(Nihče.)</stage></p>
               <p>Člen 2 smo sprejeli.</p>
               <p>Prehajamo na razpravo o naslovu zakona. Želi kdo razpravljati o naslovu? <stage>(Ne želi.)</stage>
               Na glasovanje dajem naslov zakona. Ugotovimo sklepčnost! <stage>(52 prisotnih.)</stage></p>
               <p>Kdo je za naslov zakona? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Naslov zakona smo sprejeli.</p>
               <p>Prehajamo na <title>tretjo obravnavo</title> predloga zakona. Ugotavljam, da je bil vložen
               amandma k 1. členu. Sprašujem, če želijo pred tem predlagatelji vložiti amandma! <stage>(Ne
               želi nihče.)</stage> Pred tem sprašujem, ali želi kdo razpravljati o zakonskem predlogu v
               celoti! <stage>(Ne želi.)</stage> Sprašujem sekretariat za zakonodajo in pravne zadeve na podlagi
               tretjega odstavka člena 198, ali smo usklajeni! <stage>(Smo.)</stage> Hvala lepa. Torej ni zadržkov,
               lahko preidemo na glasovanje o naslovu zakona. Ugotovimo sklepčnost! <stage>(50
               prisotnih.)</stage></p>
               <p>Kdo je za zakon v celoti? <stage>(48 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog zakona v celoti sprejet. S tem zaključujem to točko
               dnevnega reda.</p>
               <p>Prehajamo na <title>43. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH ZAKONA O POPRAVI KRIVIC.</title>
               </p>
               <p>Predlog zakona je v obravnavo zboru predložil poslanec Leon Gostiša. Želi
               predlagatelj predloga zakona besedo? Prosim, gospod Gostiša.</p>
            </sp>
            <sp xml:id="SDZ2-Redna-21-2000-05-11.sp13">

               <speaker>LEON GOSTIŠA:</speaker>

               <p>Hvala lepa za besedo. Spoštovani kolegi in kolegice! Predlog zakona naj bi omogočil,
               da tudi tisti upravičenci, ki iz različnih vzrokov - te sem obrazložil že pri
               prejšnjih obravnavah zakona - niso mogli v roku podati svojega zahtevka. Državni zbor
               je pri obravnavi v prvem branju sprejel nekatera stališča, ki so si bila koliziji, in
               zato sem pri pripravi zakona upošteval predvsem zavezujoča stališča o zahtevi
               enakopravnega statusa vseh predlagateljev zahtev. Po vložitvi predloga zakona za
               drugo obravnavo sem v skladu s pomisleki sekretariata za zakonodajo amandmiral dva
               člena in upošteval pri tem tudi amandma, ki ga je k predlogu dala vlada Republike
               Slovenije. Matični odbor za notranjo politiko in pravosodje je zakon v taki
               amandmajski obliki podprl. Zato predlagam, da državni zbor v drugem branju obravnava
               in sprejme zakon v obliki, kot je bila sprejeta na matičnem odboru. Hvala lepa.</p>
            </sp>
            <sp xml:id="SDZ2-Redna-21-2000-05-11.sp14">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Gostiša. Predlog zakona je obravnaval odbor za notranjo politiko
               in pravosodje kot matično delovno telo. Prosim poročevalca, da predstavi mnenje. <stage>(Ne
               želi.)</stage> Želi besedo predstavnik sekretariata za zakonodajo in pravne zadeve? <stage>(Ne
               želi.)</stage> Želijo besedo predstavniki vlade? <stage>(Ne želijo.)</stage> Želijo besedo predstavniki
               poslanskih skupin? <stage>(Ne želijo.)</stage></p>
               <p>Prehajamo na obravnavo in odločanje o posameznih členih predloga zakona. V razpravo
               dajem 1. člen in amandma k 1. členu, ki ga je vložil Leon Gostiša. Želi kdo
               razpravljati? Ker ne želi nihče razpravljati, zaključujem razpravo in prehajamo na
               odločanje. Ugotovimo sklepčnost! Ugotovimo sklepčnost! <stage>(39 prisotnih.)</stage> Žal nekomu ne
               gre. Ugotavljamo drugič sklepčnost! <stage>(50 prisotnih.)</stage></p>
               <p>Kdo je za amandma? <stage>(29 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da je amandma sprejet in člen je v celoti spremenjen.</p>
               <p>Smo pri 2. členu. Imamo amandma gospoda Leona Gostiše, matično delovno telo ga
               podpira. Želi kdo razpravljati? <stage>(Ne želi.)</stage> Prehajamo na odločanje. Ugotovimo
               sklepčnost! <stage>(45 prisotnih.)</stage> Drugič ugotavljamo sklepčnost! <stage>(50 prisotnih.)</stage></p>
               <p>Kdo je za amandma? <stage>(29 poslancev.)</stage> Je kdo proti? <stage>(16 poslancev.)</stage></p>
               <p>Amandma je sprejet. Člen je spremenjen.</p>
               <p>Smo pri 3. členu, amandma Leona Gostiše. Želi kdo razpravljati? To je pod 1 in pod
               točko 2 amandma vlade. Želi kdo razpravljati? <stage>(Ne želi.)</stage> Prehajamo na odločanje. V
               kolikor bo amandma pod točko 1 sprejet, bo drugi brezpredmeten. Ugotovimo sklepčnost!
               <stage>(52 prisotnih.)</stage></p>
               <p>Kdo je za amandma? <stage>(24 poslancev.)</stage> Je kdo proti? <stage>(18 poslancev.)</stage></p>
               <p>Amandma je sprejet. Člen je spremenjen.</p>
               <p>Razpravljati moramo še o 4. členu. Želi kdo razpravljati? <stage>(Ne želi.)</stage> Dajem na
               glasovanje člen 4. Ugotovimo sklepčnost! <stage>(44 prisotnih.)</stage> Drugič ugotavljamo
               sklepčnost! <stage>(50 prisotnih.)</stage></p>
               <p>Kdo je za 4. člen? <stage>(15 poslancev.)</stage> Je kdo proti? <stage>(20 poslancev.)</stage></p>
               <p>Člen 4 ni bil sprejet.</p>
               <p>Gospod Gostiša, proceduralno.</p>
            </sp>
            <sp xml:id="SDZ2-Redna-21-2000-05-11.sp15">

               <speaker>LEON GOSTIŠA:</speaker>

               <p>Prosim za ponovitev glasovanja, ker enostavno sem pozabil pritisniti.</p>
            </sp>
            <sp xml:id="SDZ2-Redna-21-2000-05-11.sp16">

               <speaker>PODPREDSEDNIK ANDREJ GERENČER:</speaker>

               <p>Proceduralni predlog je, da ponovimo glasovanje. Dajem ta predlog na odločanje.
               Ugotovimo sklepčnost! <stage>(54 prisotnih.)</stage></p>
               <p>Kdo je za to, da ponovimo glasovanje? <stage>(46 prisotnih.)</stage> Je kdo proti? <stage>(1 poslanec.)</stage></p>
               <p>Ponovili bomo torej glasovanje o 4. členu. Ugotovimo sklepčnost! <stage>(55 prisotnih.)</stage></p>
               <p>Kdo je za 4. člen? <stage>(30 poslancev.)</stage> Je kdo proti? <stage>(19 poslancev.)</stage></p>
               <p>Člen 4 smo sprejeli.</p>
               <p>Prehajamo na razpravo o naslovu zakona. Želi kdo razpravljati o naslovu zakona?
               Prosim, gospod Miran Potrč.</p>
            </sp>
            <sp xml:id="SDZ2-Redna-21-2000-05-11.sp17">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Najbrž imamo ali pa tudi ne - če nimamo,
               bi vas na to spomnil v spominu, da je državni zbor ob predlogu zakona, ki ga je
               vložil gospod Gostiša, najprej mislim, da po hitrem postopku ali skrajšanem, sprejel
               sklep, da naj bi se opravila posebna obravnava na podlagi poročila komisije po
               zakonu, in o tem, kako komisija opravlja svoje delo, glede na to, da so bila nekatera
               vprašanja, ali to delo je v skladu z zakonom ali ne.</p>
               <p>Zaradi tega je potem tudi, vsaj kar zadeva našo poslansko skupino, ki je s takšnim
               predlogom soglašala, bila sprejeta odločitev, da se zakon sprejema po rednem
               postopku. Komisija je poročilo pripravila in matično delovno telo ga je obravnavalo.
               Moja ocena je, in mislim, da so nekatera mnenja bila takšna tudi na matičnem delovnem
               telesu, da je bilo poročilo komisije zelo formalno in da pravzaprav v vsebinska
               vprašanja izvajanja zakona, ki so bila ob zakonu odprta, komisija ni zahajala. Kljub
               temu je bilo pač ugotovljeno, da formalna obveznost je opravljena in zato je tudi
               kasneje normalno tekel zakon naprej.</p>
               <p>V predlogu zakona za podaljšanje rokov v poslanski skupini nimamo pripomb. Ne rečem,
               da je to idealna rešitev, samo ni prvič, da, bi rekel, določene pravice z roki
               podaljšujemo in se nam to ne zdi v načelu sporno, čeprav gre za materialne pravice,
               ki jih ta zakon daje. Se nam zdi pa izjemno pomembno, kako se zakon po svoji vsebini
               spoštuje in upošteva in ali tukaj prihaja do, bi rekel, samovoljnega ali pa
               enostranskega ali pa zglasovanji v tej komisiji sprejetega tolmačenja, kaj je vsebina
               zakona. In naše informacije dopuščajo možnost, da z večinskim glasovanjem prihaja do
               interpretacije vsebine zakona, ki je lahko tudi sporna.</p>
               <p>Mislim, da gre za pomembne pravice, ki jih je treba uresničiti, da pa hkrati gre tudi
               za pravice, ki jih ne kaže uresničevati v nasprotju z usmeritvami zakona. In te
               usmeritve zakona niso dopuščale, da se kot krivica upošteva karkoli, ampak so te
               krivice natančno opredelile. Če prihaja, in dopušča se možnost, da prihaja do
               napačnega tolmačenja zakona in do razširjanja pojma krivic, ki prehajajo tudi v
               polje, recimo, da se kot krivica opredeljujejo dejanja, ki doslej niso bila šteta,
               recimo tudi sodelovanje z okupatorjem med vojno in podobno, potem mislim,da bi bila
               odgovornost državnega zbora, da to vidi in oceni. In ker je poročilo komisije prišlo
               zelo formalno, ker po naših informacijah se vlada kasneje ni posebno potrudila, da bi
               potem, ko so nekateri člani komisije dali odstavko, komisijo dopolnila inkomisija
               dela po naših informacijah v neokrnjenem sestavu, se nam zdi prav, da bi vsaj danes
               ob drugi obravnavi državni zbor sprejel sklep, da naj vlada v 30-ih dneh, vlada
               tokrat, ne komisija, predloži državnemu zboru poročilo o uresničevanju zakona o
               popravi krivic. Zelo na splošno formuliran, s tem da bi obrazložil oziroma sem že, da
               to pomeni dovolj natančno opredelitev upoštevanja kriterijev, kaj po vrstah, po
               kakšnih kriterijih je bilo odločeno, kakšne so bile materialne pravice, ki so bile na
               podlagi tega dane, in podobno, ker to bi bilo tisto, kar bi najbrž po tem, ko zakon
               že, mislim da tri ali štiri leta daje neke učinke, bilo prav, da državni zbor izve.
               Predlagam, da takšen sklep podprete. Hvala lepa.</p>
            </sp>
            <sp xml:id="SDZ2-Redna-21-2000-05-11.sp18">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo razpravljati o naslovu zakona? Sedaj razpravljamo o naslovu
               zakona. O tem sklepu bomo razpravljali pozneje. Želi še kdo razpravljati o naslovu
               zakona? <stage>(Ne želi.)</stage></p>
               <p>Na glasovanje dajem naslov zakona. Ugotovimo sklepčnost! <stage>(53 prisotnih.)</stage></p>
               <p>Kdo je za naslov zakona? <stage>(33 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da smo naslov zakona sprejeli.</p>
               <p>Imamo dodaten sklep, ki ga je predložil gospod Potrč in ga tudi obrazložil.
               Razpravljati želi gospa Nada Skuk. Prosim.</p>
            </sp>
            <sp xml:id="SDZ2-Redna-21-2000-05-11.sp19">

               <speaker>NADA SKUK:</speaker>

               <p>Hvala za besedo. Spoštovane kolegice in kolegi, predstavniki vlade! Mislim, da
               razprava gospoda Potrča govori ravno v nasprotju oziroma ni v podporo sklepu, ker to,
               o čemer je on razpravljal, nima vsebinske povezave in se ne nanaša na zakon, ki ga
               pravkar sprejemamo. Njegova razprava po moje govori ravno v prid temu, da ta zakon
               čim prej sprejmemo, da omogočimo upravičencem nadaljnje vlaganje, če pa so
               nepravilnosti pri izvajanju zakona, pa niso vezane na ta današnji sprejem zakona,
               temveč na zakon kot celoto in na delovanjekomisije, za kar je pristojen odbor,
               pristojno ministrstvo, da to ureja, in ta razprava ter ta sklep ni vezan na to.
               Mislim, da je treba kvečjemu, kot sem rekla in še enkrat ponavljam, s tem zakonom
               ravno zaradi tega, če prihaja do nepravilnosti, omogočiti, da se še nadalje omogoča
               upravičencem vlaganje, ker vemo, da je v zvezi s tem zakonom prihajalo res že od
               začetka sprejema do raznih nepravilnosti, do zavajanja upravičencev, niso bili
               obveščeni, komisija sploh ni začela delati in tako naprej. Veliko nejasnosti je bilo.
               Sama osebno in gospod kolega poslanec sva se obrnila na ministrstvo, da je treba te
               stvari urediti, tako da se s tem sklepom še nadalje dobesedno zavira izvajanje
               zakona, ne pa urejajo nepravilnosti.</p>
               <p>Še enkrat poudarjam, s tem zakonom ni povezan sklep in ni povezana razprava gospoda
               Potrča. Če so nepravilnosti, če se zakon ne izvaja, je to splošno, celoten zakon, ki
               je že veljal in ki je sprejet, in naj se to obravnava na odboru in na pristojnih
               telesih. Ta zakon bi bilo pa po moje nujno celo že na tej seji sprejeti, ker se
               predolgo vleče, in to je neenakost pred zakonom in tudi pravna neurejenost, da ljudje
               ne vedo, ali jim bodo priznane krivice ali ne, ali bodo lahko uveljavljali svoje
               pravice po zakonu ali ne.</p>
            </sp>
            <sp xml:id="SDZ2-Redna-21-2000-05-11.sp20">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Potrč. Replika? Gospod Lavrinc ima še prej repliko. Je že prej
               dvignil roko, pa smo mislili, da gre za razpravo; pa smo sedaj razčistili.</p>
            </sp>
            <sp xml:id="SDZ2-Redna-21-2000-05-11.sp21">

               <speaker>MAKSIMILJAN LAVRINC:</speaker>

               <p>Hvala lepa, gospod podpredsednik. Gospa Skukova, svetoval bi vam, da prihodnjič,
               preden greste sem gor, preberete gradivo. Namreč, za kaj gre?</p>
               <p>Takrat, ko smo zakon obravnavali v prvem branju, smo opozorili na vse te
               pomanjkljivosti in takrat smo se odločili skupaj, torej večinsko v tem državnem
               zboru, po moje demokratično, da je zato treba opraviti prej to razpravo, preden bomo
               zakon dokončno sprejeli. To je prvo.</p>
               <p>Drugo. S tem zakonom pač podaljšujemo nek rok, skratka, razširili bomo krog
               upravičencev. Naša želja - tudi sam sem takrat diskutiral - pa je, da se zagotovi,
               torej tudi s tem zakonom zagotovi širitev kroga dejanskih upravičencev, ne pa to, kar
               se je dogajalo sedaj.</p>
               <p>Pa še nekaj bi repliciral gospodu Potrču. Komisija dela v okrnjeni sestavi, torej v
               pomanjkljivi sestavi; on je pa rekel, v neokrnjeni. Namreč, zakaj? Zato, ker prihaja
               do silnih samovoljnih potez predsednika komisije, ki je, mimogrede omenjeno, napisal
               dve poročili. Eno za ministrstvo in eno za vlado. In zato mislim, da je te stvari
               treba prej razčistiti, zagotoviti korektno spoštovanje zakona in šele potem bomo
               odločali o tem, kajti sicer bomo zopet omogočili produciranje uveljavljanja pravic,
               recimo, čisto navadnim kriminalcem.</p>
               <p>Jaz sem tukaj navedel nekaj primerov, ko je šlo za navadnega tatu, ki je vlomil v
               urarno, pobegnil v tujino, prišel nazaj in se seveda skliceval na to, da je pobegnil
               v tujino zaradi nekih političnih diskvalifikacij in tako. Dejstvo pa je torej, da, ne
               vem, govorijo tam eni en jezik, drugi drugačen, zaradi tega smo želeli takrat
               opraviti razpravo. In s konkretnimi primeri seveda tudi to podkrepiti. Zato bo rekel,
               drugič si raje preberite, preden greste sem gor.</p>
            </sp>
            <sp xml:id="SDZ2-Redna-21-2000-05-11.sp22">

               <speaker>PODPREDSEDNIK ANDREJ GERENČER:</speaker>

               <p>Replika, gospod Potrč.</p>
            </sp>
            <sp xml:id="SDZ2-Redna-21-2000-05-11.sp23">

               <speaker>MIRAN POTRČ:</speaker>

               <p>Hvala lepa. Najprej hvala gospodu Lavrincu za popravek. Najbrž se je iz vsebine dalo
               razbrati, da mislim na okrnjeno sestavo, je bil pa lapsus in mislil sem na to, da je
               sestava okrnjena, ne pa da je neokrnjena.</p>
               <p>Drugo pa, gospa Skukova. Jaz bi resno želel, če poslušate in če reagirate na predlog
               in na vsebino, kakršna je, razen če zavestno sprevračate predloge. Jaz prosim
               predsedujočega, da predlog prebere. Predlagano je, da državni zbor, mislim da prosi
               ali nalaga ali kakorkoli vladi, da v 30 dneh pripravi poročilo o uresničevanju zakona
               o popravi krivic. Konec. Vse drugo, kar ste govorili, je brez povezave z mojim
               predlogom.</p>
               <p>Vse drugo je povezano z obrazložitvijo, zakaj po mojem bi bilo takšno poročilo
               koristno. Pred zakonom v tretji obravnavi ali pa po. Ampak tega v tej vsebini ni,
               gospa Skukova. Jaz ne trdim, da morda ne bo, ko bo tretja obravnava prišla, kdo
               rekel, da je to koristno. Samo to ni vsebina sklepa. In neodvisno od tega, ali in
               kdaj bo to poročilo dano, je za mene povezano s tretjo obravnavo lahko samo kot
               pritisk na vlado, da ga bo sploh dala. Sicer pa, kar mene zadeva, ni povezano. Ker
               jaz soglašam, da rok podaljšamo. Čeprav ne rečem, da je to najboljša praksa. Samo smo
               jo imeli že v mnogih drugih primerih in zakaj bi v tem primeru bila izjema. Nimam
               pomislekov. To pa, da bi imeli pravico zvedeti, kaj se z zakonom dela, to patrdim, da
               imamo, sploh če med nami o tem obstajajo različna mnenja.</p>
               <p>Jaz osebno si štejem za tudi kakšen kanček moralne pravice, da o tem govorim, ker se
               vi spomnite, da smo skupaj sedeli takrat v koaliciji in skupaj oblikovali vsebino
               zakona in na koncu, ob velikih sporih, ki so v začetku bili, napisali zakon, ki je
               šel brez problemov skozi državni zbor, ker smo našli neke rešitve, ki so se nam zdele
               vsem še sprejemljive. Samo sedaj se mora zakon na ta način izvajati, ne pa, da si
               lahko neka skupina, kot se govori, in nekaj elementov za resnico je. Jaz bi pa rad
               materiale dobil, ker dokler jih nimam, govorim na pamet in komisija teh materialov ni
               dala, ker je samo govorila, da je imela toliko sej, da na sejah dela, da se
               diskutira, da odloča. To vemo. Zatoprosim, ne na ta način povezovati stvari. Mislim,
               da smo dolžni to poročilo dobiti tudi v zvezi s tem, kako je prvi sklep, ki smo ga ob
               osnutku sprejeli, bil površno, da rečem, s strani te komisije, realiziran. Hvala.
            </p>
            </sp>
            <sp xml:id="SDZ2-Redna-21-2000-05-11.sp24">

               <speaker>PODPREDSEDNIK ANDREJ GERENČER:</speaker>

               <p>Hvala. Preden dam besedo za repliko gospe Skukovi, vas še opozarjam, spoštovani
               poslanci in poslanke, da imamo tudi predlog sklepa, ki pravi: "Predlog zakona za
               tretjo obravnavo pripravi vlada Republike Slovenije." Predlagatelj? Predlagatelj,
               tako je. Pripravi predlagatelj. Gospa Skukova, replika, prosim.</p>
            </sp>
            <sp xml:id="SDZ2-Redna-21-2000-05-11.sp25">

               <speaker>NADA SKUK:</speaker>

               <p>Hvala. Moram replicirati, ker, gospod Lavrinc, jaz sem dobro prebrala in poznam
               materijo, vendar je bilo iz razprave možno razumeti, da želite s tem zavirati sprejem
               tega zakona, kar je seveda nedopustno, ker s tem se kratijo pravice upravičencem in
               se ne doseže to, kar želite. Poročilo je pač vlada dolžna dati kljub temu, ne glede,
               ali je vezana na sprejem zakona ali ne, in tudi komisija seveda bi bila dolžna
               izvajati zakon, izvajati delo v skladu z zakonom. Vendar pa, kot sem rekla, iz
               razprave je bilo možno razbrati, da želite zavirati ta zakon, ki pa že nedopustno
               dolgo čaka. Tako da glede vsebine zakona mislim še vedno, da ni vezana na to, glede
               na to, kako se ostali zakoni, kako se v celoti izvaja in bi bilo nujno, da celo na
               tej seji sprejmemo ta zakon dokončno, ne pa da ga odlagamo s seje na sejo, kar je
               bilo že večkrat storjeno. Zato, kot rečem še tretjič,je določeno ozadje možno opaziti
               pri obravnavi tega zakona in naj mi bo oproščeno, če tako razmišljam. Vendar pa glede
               na to, da se je resnično skušalo oporekati temu zakonu že ob sprejemu - takrat sva
               bila oba zraven - in tudi pri izvajanju zakona so bile stalno ovire, je možno
               razumeti, kot sem rekla, da ni želje, da se to sploh sprejme. Še enkrat poudarjam, da
               pa ob vsem dogajanju ob tem zakonu je pa še toliko več argumentov, da se ta rok
               podaljša.</p>
            </sp>
            <sp xml:id="SDZ2-Redna-21-2000-05-11.sp26">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Lavrinc, replika.</p>
            </sp>
            <sp xml:id="SDZ2-Redna-21-2000-05-11.sp27">

               <speaker>MAKSIMILJAN LAVRINC:</speaker>

               <p>Hvala lepa. Bom zelo kratek. Jaz upam, gospa Skukova, da ste slišali že kdaj za
               kakšne prekluzivne roke. Namreč to so roki, ki se končajo. Zato mi ne očitati, da
               komurkoli kratim kakšno pravico, nasprotno. Če bo zakon izglasovan, in potrudil se
               bom, da bi bil, samo seveda ob predhodno izpolnjenem pogoju, to pa je, da se ne
               delajo tam "lumparije", v tem primeru bom neko pravico na novo dal s svojim glasom,
               ne pa nekomu kratil. To je prvo.</p>
               <p>Zakaj smo naredili to izjemo? To je tudi "šlamastika", veste, tega državnega zbora. S
               takimi popravki se vedno ljudi uči pravnega nereda - saj bodo še kaj podaljšali. Ne.
               Te pravice oziroma vse te stvari so tako: do tukaj rok in naprej je "aut". To je
               prvo.</p>
               <p>Drugo. Ker je tukaj posebna okoliščina, so ljudje, ki jih je morda sram, ki jih je
               bilo strah, ki niti verjeli niso, da se tukaj da kaj narediti. Tem pravzaprav jaz
               računam, da bi s takim podaljšanjem roka dopustili to, da vložijo in skratka
               uveljavijo to pravico, ki jim nekako po naravi gre, po zakonu pa nič več, ker so
               zamudili rok.</p>
            </sp>
            <sp xml:id="SDZ2-Redna-21-2000-05-11.sp28">

               <speaker>PODPREDSEDNIK ANDREJ GERENČER:</speaker>

               <p>Hvala. Upam, da smo sedaj razčistili. Še gospod Lešnik. Replika? Dobro.</p>
            </sp>
            <sp xml:id="SDZ2-Redna-21-2000-05-11.sp29">

               <speaker>ZORAN LEŠNIK:</speaker>

               <p>Hvala lepa. Delno je replika, delno je pa razlaga. Rad bi povedal to, da so bili
               ljudje, prizadeti - govorim o prizadetih - izredno slabo seznanjeni, da sploh ta
               zakon obstaja. To je ena stvar. Ko so pa izvedeli, da obstaja, pa nikjer niso dobili,
               po Sloveniji, razen na Župančičevi v Ljubljani, obrazcev za prijavo. In name se je
               obrnilo nekaj upravičenih ljudi, ki so enostavno ta rok zamudili. Jaz moram priznati,
               jaz tudi za zakon nisem vedel in zaradi tega to podpiram, se pa absolutno zavzemam za
               to, da komisija, ki odobrava, ali kako bi rekel, te stvari, da dela pošteno. Ampak
               gre za to in če mi verjamete ali ne, jaz sem potem šel na Župančičevo in dvignil
               nekaj obrazcev, jih nesel v poslansko pisarno in jih tam prizadetim upravičencem
               razdelil.</p>
               <p>Ali veste, samo kot primer bom povedal. Da z Velke, če vam je znano to, po tistem
               Partljičevem delu Pri sveti Ani zvoni, to je tam - Pri Mariji Snežni, pardon, se
               popravljam, zvoni - to je na skrajnem severu ob avstrijski meji, takšen podpovprečen
               - in nobenega ne želim žaliti, da ne bom spet izpadel kot veliki žaljivec - človek
               enostavno ne ve, kje je Zupančičeva v Ljubljani, zato skušajmo s tem, kar kolega
               Gostiša predlaga, s to popravo tega zakona zagotoviti, da tisti, ki so v resnici
               upravičeni, do te upravičene stvari pridejo. Hvala.</p>
            </sp>
            <sp xml:id="SDZ2-Redna-21-2000-05-11.sp30">

               <speaker>PODPREDSEDNIK ANDREJ GERENČER:</speaker>

               <p>Hvala. Še gospod Lavrinc, replika.</p>
            </sp>
            <sp xml:id="SDZ2-Redna-21-2000-05-11.sp31">

               <speaker>MAKSIMILJAN LAVRINC:</speaker>

               <p>Hvala lepa za besedo, upam, da tokrat zadnjič. Namreč, jaz ne vem, o kakšnih obrazcih
               se tukaj sanja. Vloga je vloga, vloga je lahko popolna ali pa nepopolna. Če si je
               nekdo izformuliral nek, kot bom rekel, en "šimel", kaj bi moralo v tisti vlogi biti,
               je to čisto interna zadeva; in to, bom rekel, to je postranska stvar. Nihče ni zaradi
               tega bil prisiljen v Ljubljano hoditi. To je prvo.</p>
               <p>Drugo. Vsi mediji, časopisi, televizija itn. so poročali o sprejetju tega. Jaz
               mislim, da so zadrege tukaj povsem druge. Zadrege so v tem, da ljudje preprosto niso
               upali takrat, da zaradi okolja, v katerem so živeli, da jim je bilo neprijetno;
               skratka, imajo lahko 100 in 1 oseben razlog. Ampak ne govoriti, da je bilo nekaj z
               naše strani pomanjkljivo pripravljeno, da smo zahtevali neke obrazce, ki jih potem
               dobijo samo v Ljubljani itn. To so pa neumnosti. Oprostite izrazu.</p>
            </sp>
            <sp xml:id="SDZ2-Redna-21-2000-05-11.sp32">

               <speaker>PODPREDSEDNIK ANDREJ GERENČER:</speaker>

               <p>Hvala. Upam, da smo stvari razjasnili do kraja. Prehajamo na odločanje. Najprej bomo
               glasovali o predlogu sklepa, da predlog zakona za tretjo obravnavo pripravi
               predlagatelj. Ugotovimo sklepčnost! <stage>(52 prisotnih.)</stage></p>
               <p>Kdo je za tak predlog? <stage>(46 poslancev.)</stage> Je kdo proti? <stage>(Nihče.)</stage></p>
               <p>Predlog je sprejet.</p>
               <p>Imamo dodatni predlog sklepa, ki ga je vložil gospod Miran Potrč. "Vlada Republike
               Slovenije naj v 30 dneh predloži Državnemu zboru poročilo o uresničevanju zakona o
               popravi krivic." Ugotovimo sklepčnost! <stage>(53 prisotnih.)</stage></p>
               <p>Kdo je za predloženi dodatni sklep? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je dodatni sklep sprejet.</p>
               <p>Gospod Gostiša, prosim.</p>
            </sp>
            <sp xml:id="SDZ2-Redna-21-2000-05-11.sp33">

               <speaker>LEON GOSTIŠA:</speaker>

               <p>Državnemu zboru predlagam proceduralni sklep, da zbor tretjo obravnavo zakona opravi
               po drugem odstavku 194. člena poslovnika državnega zbora. /Nemir v dvorani./</p>
            </sp>
            <sp xml:id="SDZ2-Redna-21-2000-05-11.sp34">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani!</p>
            </sp>
            <sp xml:id="SDZ2-Redna-21-2000-05-11.sp35">

               <speaker>LEON GOSTIŠA:</speaker>

               <p>Predlagam, da državni zbor tretjo obravnavo opravi po drugem odstavku 194. člena
               poslovnika.</p>
            </sp>
            <sp xml:id="SDZ2-Redna-21-2000-05-11.sp36">

               <speaker>PODPREDSEDNIK ANDREJ GERENČER:</speaker>

               <p>Gospa Lavtižarjeva, prosim. Torej, gre za člen 194/2 poslovnika.</p>
            </sp>
            <sp xml:id="SDZ2-Redna-21-2000-05-11.sp37">

               <speaker>DARJA LAVTIŽAR-BEBLER:</speaker>

               <p>Hvala lepa, gospod predsedujoči. Spoštovane kolegice in spoštovani kolegi! Zdaj smo
               sprejeli sklep, ki ga je predlagala poslanska skupina združene liste, in moram reči,
               da pred obravnavo tega poročila zelo težko obravnavamo tretje branje tega zakona.</p>
               <p>Namreč, dejstvo je, da je bilo tisto poročilo, ki smo ga prvotno dobili, res izrazito
               zgolj formalno in da je bil to dejansko samo nek izpisek, iz katerega se ni dalo
               razbrati vsebine in načina dela ter, seveda, tudi ne vsebine vlog in za katera
               dejanja v zvezi s popravo krivic je sploh šlo; ničesar ni bilo mogoče iz tega
               poročila razbrati, kako je komisija ravnala v konkretnih primerih, ko je morebiti šlo
               za kakšno odprto pravno vprašanje in tako naprej. Tako da je to poročilo dejansko
               treba imeti pred očmi. To je prvič.</p>
               <p>Drugič pa je odbor za notranjo politiko in pravosodje tudi pri tem, ko je obravnaval
               ta zakon, izrazil nekatere pomisleke k tem amandmajem, in sicer k 1., 2. in 3. členu,
               in je zato tudi v svojem poročilu rekel naslednje: "Ob tem pa je bila dana pripomba,
               da bo do tretje obravnave potrebno še proučiti primernost ponujenih rešitev v
               amandmajih predlagatelja k predlogu zakona." Se pravi, odbor je celo na nek način
               izrazil dvom v primernost vseh amandmajev, s katerimi je potem predlagatelj hotel
               popraviti ta svoj predlagani tekst.</p>
               <p>V tem smislu se mi zdi, da je še toliko odprtih vprašanj, da bi zelo težko pritrdili
               predlogu, da bi bilo moč ta zakon obravnavati po drugem odstavku 194. člena
               poslovnika državnega zbora. Hvala.</p>
            </sp>
            <sp xml:id="SDZ2-Redna-21-2000-05-11.sp38">

               <speaker>PODPREDSEDNIK ANDREJ GERENČER:</speaker>

               <p>Hvala. Najprej ima besedo gospod Franci Rokavec, nato pa gospod Gostiša.</p>
            </sp>
            <sp xml:id="SDZ2-Redna-21-2000-05-11.sp39">

               <speaker>FRANCI ROKAVEC:</speaker>

               <p>Hvala za besedo. Spoštovane poslanke in poslanci! Sedaj ne razumem tega nasprotovanja
               tudi s strani gospe Beblerjeve predlogu gospoda Gostiše. Namreč, če gledamo časovno
               razmik, kdaj bi lahko ta zakon prišel v parlamentarno proceduro oziroma v tretje
               branje, je to najprej lahko na junijski seji - do junijske seje je pa 45 dni! Tako da
               je ta sklep absolutno na mestu.</p>
               <p>Po drugi strani pa, poglejmo; ta zakon smo obravnavali pred slabima dvema letoma.
               Takrat je potekel rok, ki je bil predviden po zakonu o popravi krivic za odložitev
               zahtevkov. Mislim, da je moralna odgovornost državnega zbora, da čim prej da še
               tistim, ki v tistem času niso mogli vložiti zahtevkov, nov rok in da tudi tem
               omogoči, da uveljavljajo pravice po zakonu o popravi krivic. Hvala lepa.</p>
            </sp>
            <sp xml:id="SDZ2-Redna-21-2000-05-11.sp40">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Gostiša, želite besedo? Prosim. Samo dovolite, gospod Gostiša. Gre
               za sicer proceduralni sklep, ki pa je vsebinskega pomena, ker se bo državni zbor
               odločal o tem, kdaj bomo nadaljevali s to točko dnevnega reda. Prosim.</p>
            </sp>
            <sp xml:id="SDZ2-Redna-21-2000-05-11.sp41">

               <speaker>LEON GOSTIŠA:</speaker>

               <p>Hvala lepa za besedo. Pravzaprav je večino stvari povedal že kolega Rokavec. Gre za
               dva sklepa, dva predloga sklepov, ki na nek način nista med seboj povezana, in
               verjetno ne moremo postati ujetniki vlade. Se pa lahko kot predlagatelj obvežem, da
               bom spoštoval rok, ki je bil sprejet v sklepu, ki ga je predlagal gospod Potrč, in
               bom pač počakal, da vlada v zavezanem roku pripravi svoje poročilo. Mislim pa, da ne
               moremo biti kot državni zbor odvisni od dobre volje vlade in na ta način, pač, mogoče
               potegniti razpravo v tretjem branju v nedoločen čas.</p>
            </sp>
            <sp xml:id="SDZ2-Redna-21-2000-05-11.sp42">

               <speaker>PODPREDSEDNIK ANDREJ GERENČER:</speaker>

               <p>Hvala. Prehajamo na odločanje o sklepu, ki ga je predložil gospod Gostiša. Prosim?
               Gospod Jerovšek, želite besedo? Prosim!</p>
            </sp>
            <sp xml:id="SDZ2-Redna-21-2000-05-11.sp43">

               <speaker>JOŽEF JEROVŠEK:</speaker>

               <p>Hvala lepa. Namreč, jaz bi se priključil repliciranju na gospo Beblerjevo gospodu
               Rokavcu in gospodu Gostiši. Namreč po nastopu gospe Beblerjeve se vidi, da je bil
               predlog gospoda Potrča v bistvu trojanski konj, zato da se zakon ne bi sprejel.
               Čeprav sem jaz ta predlog sprejel, ampak se pa tega sedaj zavedam in je nekorektno in
               nepošteno, da zakon za nekaj par upravičencev, ki že leta in leta čakajo, in da ga ne
               bi sedaj sprejeli. Tako se pa ne moremo obnašati v tem državnem zboru! Hvala
               lepa.</p>
            </sp>
            <sp xml:id="SDZ2-Redna-21-2000-05-11.sp44">

               <speaker>PODPREDSEDNIK ANDREJ GERENČER:</speaker>

               <p>Hvala. Kolegi... Replika gospod Lavrinc še, prosim. Mislim, da smo stvari razjasnili,
               tudi predlagatelj se je strinjal s tem, da počaka poročilo, da ni nobenega problema.
               Končno pa ni vezan sklep. Prosim!</p>
            </sp>
            <sp xml:id="SDZ2-Redna-21-2000-05-11.sp45">

               <speaker>MAKSIMILJAN LAVRINC:</speaker>

               <p>Hvala lepa. Zares nefer, nepotrebna pa še kaj bi lahko rekel, nereplika gospoda
               Jerovška in moram odreagirati. Tako kot sem povedal že gospe Skukovi: ni problem v
               vsebini zakona, navsezadnje dobiva podporo, ni problem v tem, kar se sedaj tu - bom
               rekel - se tvezi za tem govorniškim odrom, da jih nekaj čaka in niso mogli itn.
               Skratka, kot da ne bi mogli uveljavljati pravice. Gre samo za to, da jo bomo
               podaljšali, podaljšali bomo rok, do katerega je možno uveljavljati to pravico. To je
               prvo.</p>
               <p>Drugo pa. Mi želimo prej opraviti v tem državnem zboru te stvari. Vam bom še enkrat
               bolj precizno in po domače povedal. Ne more vsaka baraba dobiti iz tega naslova neko
               pravico. Zakaj? Zato, ker so tukaj, če vzamemo konkretno, otroci recimo, tisti, ki so
               bili na napačni strani - niso nič krivi - in ta bo dobil enako pravico kot nekdo, ki
               je bil navaden vlomilec. Prosim vas! Volovtečani! Tukaj so take neprimerljive
               situacije osebne, da se mi zdi to - bom rekel - popolna devalvacija tega zakona, če
               se prej tukaj ne pogovorimo. To ni namen ne predlagatelja, ne tistih, ki - recimo -
               bomo za tak zakon glasoval. In ne tveziti tukaj neumnosti, takih, kot ste jih sedaj
               začeli.</p>
            </sp>
            <sp xml:id="SDZ2-Redna-21-2000-05-11.sp46">

               <speaker>PODPREDSEDNIK ANDREJ GERENČER:</speaker>

               <p>Namen zbora je, da se zakon sprejme, zato dajem proceduralni predlog gospoda Gostiše
               na glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za predlagani proceduralni sklep? <stage>(28 poslancev.)</stage> Je kdo proti? <stage>(27
               poslancev.)</stage></p>
               <p>Proceduralni sklep je sprejet.</p>
               <p>Gospod Veber, prosim? Proceduralno?</p>
            </sp>
            <sp xml:id="SDZ2-Redna-21-2000-05-11.sp47">

               <speaker>JANKO VEBER:</speaker>

               <p>Prosim, če se ponovi glasovanje, ker sem se zmotil pri glasovanju.</p>
            </sp>
            <sp xml:id="SDZ2-Redna-21-2000-05-11.sp48">

               <speaker>PODPREDSEDNIK ANDREJ GERENČER:</speaker>

               <p>Proceduralno, da ponovimo glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za takšen predlog? <stage>(39 poslancev.)</stage> Je kdo proti? <stage>(5 poslancev.)</stage></p>
               <p>Ponovili bomo torej glasovanje o proceduralnem sklepu gospoda Gostiše. Ugotovimo
               sklepčnost! <stage>(54 prisotnih.)</stage></p>
               <p>Kdo je za proceduralni sklep gospoda Gostiše? <stage>(28 poslancev.)</stage> Je kdo proti? <stage>(30
               poslancev.)</stage></p>
               <p>Proceduralni sklep ni sprejet.</p>
               <p>S tem zaključujem to točko dnevnega reda.</p>
               <p>In prehajamo na <title>44. TOČKO DNEVNEGA REDA, TO JE NA PRVO OBRAVNAVO PREDLOGA
                  SPREMEMB IN DOPOLNITEV POSLOVNIKA DRŽAVNEGA ZBORA.</title> Predlog sprememb in
               dopolnitev poslovnika sta v obravnavo zboru predložila poslanca Roman Jakič in Josip
               Bajc. Želita predlagatelja predloga sprememb in dopolnitev poslovnika besedo?
               Proceduralno, gospod Kelemina. Prosim.</p>
            </sp>
            <sp xml:id="SDZ2-Redna-21-2000-05-11.sp49">

               <speaker>BRANKO KELEMINA:</speaker>

               <p>Hvala lepa za besedo. Naša poslanska skupina se je odločila, da predlaga proceduralni
               sklep, da se ta točka dnevnega reda prestavi na eno prihodnjih sej, ker menimo, da ni
               primeren trenutek, da se o tej vsebini razpravlja, ker pričakujemo tudi, mogoče,
               zaplete in ne bi bilo primerno, da to tematiko danes obravnavamo. Zato bi bilo prav,
               da bi se mogoče dogovorili še nekatere zadeve prej in da bi to točko obravnavali
               morda na eni prihodnji seji. Hvala lepa.</p>
            </sp>
            <sp xml:id="SDZ2-Redna-21-2000-05-11.sp50">

               <speaker>PODPREDSEDNIK ANDREJ GERENČER:</speaker>

               <p>Hvala. Slišali ste proceduralni predlog poslanske skupine Socialdemokratske stranke,
               da to točko dnevnega reda prenesemo na eno izmed naslednjih sej. Dajem proceduralni
               predlog na glasovanje. Razprav je mogoča za vodje poslanskih skupin o tem
               proceduralnem predlogu, in sicer po členu 73. oziroma 64. našega poslovnika. Gospod
               dr. Ribičič. Predstavnik poslanske skupine združene liste, tako moram reči.</p>
            </sp>
            <sp xml:id="SDZ2-Redna-21-2000-05-11.sp51">

               <speaker>DR. CIRIL RIBIČIČ:</speaker>

               <p>Po pooblastilu kolega Mirana Potrča nastopam v imenu poslanske skupine združene
               liste.</p>
               <p>Mi teh predlogov nismo podprli v poslovniški komisiji. Poslovniška komisija jih je
               podprla s potrebno dvotretjinsko večino. Če jih primerjamo s predlogi, o katerih smo
               že enkrat tukaj obsežno razpravljali z velikim razburjenjem, potem so ti predlogi, ki
               so vloženi, sicer utemeljeni z načelom racionalizacije dela državnega zbora - kar se
               mi zdi zelo smiselno - so pa ti predlogi veliko manj uravnoteženi oziroma bom rekel
               bolj direktno; so bolj radikalni, bolj koreniti in v večji meri pomenijo samo
               omejevanje za opozicijo ne pa za drugo pozicijsko stran. V primerjavi, seveda, s
               tistimi spremembami, ki so bile predložene in zavrnjene v tem zboru po hudih
               razpravah.</p>
               <p>Jaz moram reči, da se tukaj nekoliko čudim sedaj, saj imamo neka spremenjena
               razmerja, in se čudim, da nekatere stranke nastopajo vztrajno, kot da so na poziciji
               in bodo vedno na poziciji, druge pa, kot da so v opoziciji in da bodo vedno ostale v
               opoziciji.</p>
               <p>Z vidika Združene liste socialnih demokratov ni nobenega razloga za odlaganje tega
               predloga. Mi ga ne bomo podprli in mislimo, da ni nobene nevarnosti, da bi dobil
               predpisano dvotretjinsko večino. Če pa se bo to zgodilo, bomo pač svoje delo
               prilagodili temu, kar bo dvotretjinska večina o tem odločila. Ne vidim pa tukaj
               nobenih dramatičnih predlogov, zaradi katerih bi morali odlagati to glasovanje. Mi
               sicer tega ne podpiramo, nimamo pa pomislekov, da bi to obravnavali. Hvala lepa.</p>
            </sp>
            <sp xml:id="SDZ2-Redna-21-2000-05-11.sp52">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še katera poslanska skupina? Gospod Jakič v imenu poslanske skupine
               LDS.</p>
            </sp>
            <sp xml:id="SDZ2-Redna-21-2000-05-11.sp53">

               <speaker>ROMAN JAKIČ:</speaker>

               <p>Hvala za besedo, gospod podpredsednik. Poslanska skupina Liberalne demokracije
               Slovenije bo glasovala proti proceduralnemu predlogu, zato ker ne vidimo razloga,
               zakaj se ne bi pomerile moči in pogledalo, ali predlagane spremembe poslovnika
               državnega zbora imajo zahtevano dvotretjinsko večino ali ne.</p>
               <p>Navedbe predlagatelja proceduralnega sklepa so neutemeljene. Ne razumem, zakaj bi bil
               neprimeren trenutek, in ne razumem, kakšni razlogi so vodili. Mogoče bi bil edini
               argument, da mogoče državni zbor danes nima potrebne večine prisotnih poslank in
               poslancev za sprejem takega ... - to bi bil edini normalni argument za tak
               proceduralni sklep, ne pa to, kar je predlagatelj tu povedal.</p>
               <p>In seveda zavračam pa vse očitke, da je predlog za spremembo in dopolnitev poslovnika
               državnega zbora Republike Slovenije nastal na poziciji pozicija: opozicija. Oba
               predlagatelja sva to spremembo predlagala iz preprostega razloga, racionalizirati čas
               zasedanja državnega zbora ne glede na to, kdo je kdaj v opoziciji in kdo je kdaj v
               poziciji, in sicer iz preprostega komparativnega razloga - komparacije seveda drugih,
               predvsem evropskih parlamentov, kjer na nek način so razprave časovno omejene, in
               sicer razprave na plenarnem zasedanju, ne pa seveda razprave, ko govorimo o delovnih
               telesih, kjer naj bi, seveda,večji del diskusije in večji del, pač, tega
               argumentiranja potekal. Zato, seveda, bomo v naši poslanski skupini glasovali zoper
               proceduralni sklep in, seveda, aktivno potem sodelovali v sami razpravi. Je pa,
               seveda, od tega državnega zbora odvisno, ali boz dvotretjinsko večino te spremembe
               podprl, ki niso nič manj, nič bolj radikalne, nič bolj opozicijske, nič bolj
               pozicijske, ampak zgolj usmerjene k racionalizaciji časa in poteka zasedanja
               plenarnih sej državnega zbora. Hvala.</p>
            </sp>
            <sp xml:id="SDZ2-Redna-21-2000-05-11.sp54">

               <speaker>PODPREDSEDNIK ANDREJ GERENČER:</speaker>

               <p>Hvala. Prosim, gospod Kelemina, poslanska skupina SDS. Gospod Kelemina, samo
               trenutek, prosim - oprostite! Predsednik komisije hoče govoriti o kršitvi poslovnika.
            </p>
            </sp>
            <sp xml:id="SDZ2-Redna-21-2000-05-11.sp55">

               <speaker>DR. CIRIL RIBIČIČ:</speaker>

               <p>Ciril Ribičič, poslanec Združene liste socialnih demokratov. Rad bi govoril v skladu
               s poslovnikom in ob tem ne bom odgovarjal na klice in žalitve, ki si jih je gospod
               Jakič privoščil, ko se je že spustil s te govornice, ampak bom govoril o krišitvi
               poslovnika, ki je bila povsem jasna tam, kjer je polemiziral z mojimi besedami na ta
               način, da jih je večkrat citiral.</p>
               <p>Rad bi opozoril na to, da naj se gospod Jakič umiri in me pusti, da do konca povem,
               ker bi zelo mirno rad povedal, da po naši ureditvi in uveljavljeni praksi
               predstavniki poslanskih skupin medsebojno ne polemizirajo, zlasti ne v takih
               primerih, ko se sam ne morem ponovno oglasiti, da bi odgovarjal. In se tudi sedaj
               nisem oglasil, da bi odgovarjal in ne odgovarjam na noben vsebinski očitek, samo
               protestiram proti temu, da se v nasprotju s poslovnikom in uveljavljeno prakso
               polemizira z moji stališči in s tem stališči poslanske skupine združene liste, ne da
               bi imeli možnost na to odgovoriti. To ni korektno.</p>
            </sp>
            <sp xml:id="SDZ2-Redna-21-2000-05-11.sp56">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Kelemina ima besedo kot predstavnik poslanske skupine socialdemokratske
               stranke. Prosim za mir v dvorani!</p>
            </sp>
            <sp xml:id="SDZ2-Redna-21-2000-05-11.sp57">

               <speaker>BRANKO KELEMINA:</speaker>

               <p>Hvala lepa za besedo. Spoštovani!</p>
            </sp>
            <sp xml:id="SDZ2-Redna-21-2000-05-11.sp58">

               <speaker>PODPREDSEDNIK ANDREJ GERENČER:</speaker>

               <p>Gospod Kelemina bo še dodatno obrazložil svoj sklep.</p>
            </sp>
            <sp xml:id="SDZ2-Redna-21-2000-05-11.sp59">

               <speaker>BRANKO KELEMINA:</speaker>

               <p>No, če ste dali pravico govoriti o neki razpravi, o sklepu, ne glede na to, da ga je
               poslanska skupina dala, mislim, da bi bilo tudi prav, da še poslanska skupina
               natančno obrazloži razloge za takšen sklep.</p>
               <p>Poglejte, že sedajle se je pokazalo, da je veliko različnih mnenj, nasprotovanj, in
               predvidevamo, da bo zaradi te razprave prišlo do zapletov, vsaj tako kaže. Dejansko
               je pametno zdajle, če se boste tako odločili, da bi to preložili na eno prihodnjih
               sej. Poglejte, o poslovniku smo veliko govorili, oblikovala se je komisija oziroma se
               je komisija začela ukvarjati s temeljitimi spremembami poslovnika, vendar smo zaradi
               neznane odločitve o volilnem sistemu v bistvu zadevo preložili, prenehali z delom te
               komisije - in sedaj priti v državni zbor, na koncu mandata tako rekoč, z res - po
               moji oceni, da tako rečem - drastičnimi posegi v poslovnik državnega zbora, mislim,
               da ni primerno. Da ni primerno in da bi bilo bolje, da če že moramo o tem
               razpravljati, da razpravljamo na eni prihodnjih sej, ko se bodo določene stvari še
               izkristalizirale in ko bo morda tudi bolj jasno, kako in kaj v prihodnjem
               obdobju.</p>
               <p>Zato menimo in podpiramo ta predlog, da bi se ta točka dnevnega reda preložila na eno
               naslednjih sej. Hvala lepa.</p>
            </sp>
            <sp xml:id="SDZ2-Redna-21-2000-05-11.sp60">

               <speaker>PODPREDSEDNIK ANDREJ GERENČER:</speaker>

               <p>Hvala. Dajem proceduralni predlog gospoda Kelemine, ki je govoril v imenu poslanske
               skupine SDS, na glasovanje - na osnovi drugega odstavka 73. člena našega poslovnika.
               Ugotovimo sklepčnost! <stage>(54 prisotnih.)</stage></p>
               <p>Kdo je za tak predlog? <stage>(25 poslancev.)</stage> Proti? <stage>(31 poslancev.)</stage></p>
               <p>Proceduralni predlog ni bil sprejet.</p>
               <p>Predlog sprememb in dopolnitev poslovnika sta v obravnavo zboru predložila poslanca
               Roman Jakič in Josip Bajc. Želi kdo od predlagateljev besedo? Gospod Jakič, prosim!
               Gospoda Bajca ne vidim. Prosim za mir v dvorani.</p>
            </sp>
            <sp xml:id="SDZ2-Redna-21-2000-05-11.sp61">

               <speaker>ROMAN JAKIČ:</speaker>

               <p>Hvala za besedo. Zelo kratek bom. Skupaj s kolegom Bajcem sva že leta 1998 vložila
               predlog sprememb in dopolnitev poslovnika državnega zbora Republike Slovenije.
               Ponavljam - 1998 in seveda, na žalost, sva čakala dve leti, da so pristojna delovna
               telesa in, seveda, da je vsa ta procedura stekla v tej smeri, da je ta predlog
               sprememb prišel na dnevni red. Oba meniva, da se je v prejšnjem, predvsem pa v
               zdajšnjem mandatu državnega zbora, izkazalo za nujno potrebno spremeniti in dopolniti
               poslovnik v delu, ki se nanaša na potek plenarne seje državnega zbora Republike
               Slovenije. V praksi se je namreč izkazalo, da so plenarna zasedanja državnega zbora
               Republike Slovenije več kot predolga, posledica pa je pozno sprejemanje nujno
               potrebne zakonodaje.</p>
               <p>Predlog sprememb in dopolnitev poslovnika državnega zbora Republike Slovenije želi -
               seveda, ta predlog želi izboljšati, precizirati, predvsem pa racionalizirati potek
               plenarne seje državnega zbora Republike Slovenije. Poslovnik državnega zbora
               Republike Slovenije ureja organizacijo in način deladržavnega zbora ter uresničuje
               pravice in dolžnosti poslank in poslancev. Del poslovnika se nanaša na potek
               plenarnega zasedanja državnega zbora in, seveda, oba predlagatelja meniva, da se s
               predlaganim skrajšanjem trajanja dopolnitve, obrazložitve razprav, opozarjanja na
               kršitev poslovnika in obrazložitve glasu, se seveda ne bo vplivalo na izvajanje
               sistema parlamentarne demokracije, pač pa se bo, seveda, pripomoglo k hitrejšemu in
               plodnejšemu funkcioniranju državnega zbora.</p>
               <p>Predloge besedil členov, katere predlog spreminja, pa so seveda členi: 66, 67, 69,
               70, 72 in 88. In, seveda, govori o skrajšanju. Vse to ste, seveda, v teh dveh letih
               imeli moč prebrati in ne bom obrazlagal, glede na to, da je seveda podoben predlog
               sprememb in dopolnitev poslovnika državnega zbora bil že enkrat v tem državnem zboru
               Republike Slovenije racionaliziran - že pasiran. Seveda, predlagatelja si želiva da
               bi po razpravi, ki naj ne bi bila spolitizirana - in v bistvu intenca predlagatelja
               je bila racionalizacija samega časa zasedanja plenarni sej - da bi, seveda, ta
               predlog dobil v tem državnem zboru dvotretjinsko večino in že nam do konca mandata,
               predvsem pa seveda naslednjemu mandatu, omogočil bolj racionalno in hitrejšo razpravo
               in odločanje. Hvala.</p>
            </sp>
            <sp xml:id="SDZ2-Redna-21-2000-05-11.sp62">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Predlog sprememb in dopolnitev poslovnika je obravnavala komisija za
               poslovnik kot matično delovno telo. Prosim poročevalca, predsednik dr. Ciril
               Ribičič.</p>
            </sp>
            <sp xml:id="SDZ2-Redna-21-2000-05-11.sp63">

               <speaker>DR. CIRIL RIBIČIČ:</speaker>

               <p>Spoštovane kolegice in kolegi, nastopam kot predsednik komisije za poslovnik,
               pooblaščen za to, da vam poročam o tem, kaj je sklenila v zvezi s tem.</p>
               <p>Poslovniška komisija je s potrebno dvotretjinsko večino prisotnih poslancev - od
               10-ih prisotnih jih je bilo 7 "za" in 3 "proti" - podprla ta predlog sprememb in
               predlaga državnemu zboru naslednji sklep: "Predlog sprememb in dopolnitev poslovnika
               državnega zbora je primerna podlaga za pripravo predloga sprememb dopolnitev
               poslovnika za drugo obravnavo."</p>
               <p>Kljub temu se nismo odločili, da bi vnaprej pripravili stališča, se pravi, če bo ta
               sklep izglasovan s potrebno dvotretjinsko večino, se bo komisija takoj ponovno
               sestala in pripravila stališča, da bi lahko uspešno zaključili prvo obravnavo.</p>
               <p>Med razlogi, ki so jih navajali poslanci za to, da podprejo ta predlog je zlasti
               razlog, da bi se s temi spremembami racionaliziralo delo državnega zbora, pri čemer
               so se zlasti sklicevali tudi na primerljivo prakso v drugih parlamentarnih
               demokracijah, v drugih evropskih parlamentih, kjer so omejitve precej strožje kot v
               državnem zboru. Na drugi strani so nasprotniki, ki so ostali sicer v manjšini,
               opozarjali, da niso bile sprejete podobne predlagane rešitve, čeprav so bile - sedaj
               citiram - "bolj uravnotežene z vidika razmerja med večino in manjšino". To bi se na
               najbolj mirennačin lahko povedalo o razmerju sil in razmerju argumentov na seji
               poslovniške komisije, ki je z 7 glasovi "za" in 3 "proti" podprla ta predlog in
               predlaga državnemu zbor, da ugotovi, da je to primerna podlaga za drugo obravnavo.
               Hvala lepa.</p>
            </sp>
            <sp xml:id="SDZ2-Redna-21-2000-05-11.sp64">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Ribičič. Želi besedo predstavnik sekretariata za zakonodajo in pravne
               zadeve? <stage>(Ne želi.)</stage> Želi predstavnik vlade besedo? <stage>(Ne želi)</stage>. Želijo besedo
               predstavniki poslanskih skupin? V imenu poslanske skupine socialdemokratske stranke,
               Branko Kelemina.</p>
            </sp>
            <sp xml:id="SDZ2-Redna-21-2000-05-11.sp65">

               <speaker>BRANKO KELEMINA:</speaker>

               <p>Hvala lepa za besedo. Naša poslanska skupina, da takoj na začetku še enkrat povem, ne
               bo podprla teh predlogov sprememb poslovnika. Po naši oceni se nam še vedno zdi škoda
               časa, ki ga bomo zapravili za te obravnave, kajti mislim, da je vsem v državnem zboru
               jasno, da te spremembe v letošnjem letu tako ali tako ni mogoče sprejeti oziroma da
               bi veljale že za ta sklic državnega zbora. Kako bo pa v naslednjem sklicu, je pa
               odvisno tudi od tega, kakšen volilni sistem bomo sprejeli, in prav gotovo bo takrat
               potrebno in pomembno poslovnik prilagoditi oziroma pripraviti v skladu z novimi
               razmerami oziroma novim volilnim sistemom.</p>
               <p>Tudi sam se večkrat - ne moram reči, da ne - strinjam s tem, da bi bilo treba
               racionalizirati delo državnega zbora, vendar se mi zdi, da na tak način k temu ne
               bomo prispevali. Na tak način, da mi omejujemo razprave, mislim, da lahko samo
               poslabšamo sprejemanje vsebinskih sklopov določenih zakonov, kajti v primeru, če bi
               bili predlogi zakonov resnično pripravljeni tako, kot bi morali biti; torej da bi
               predlagatelji, predvsem vlada, v večini primerov svoje predloge pripravili
               racionalno, učinkovito, jasno, potem v državnem zboru tudi ne bi bile potrebne
               razprave. Ker pa iz prakse, vsaj tega sklica državnega zbora, vemo, da to ni bilo
               tako, da se je državni zbor ukvarjal z vsebinskimi zadevami posameznih zakonov v
               širokih razpravah, in mogoče so prav te široke razprave pri posameznih zakonih -
               seveda vedno ni bilo tako, to se tudi danes kaže, lahko ugotavljate, da tako rekoč v
               zadnjem času ni veliko interesa za neke poglobljene razprave pri posameznih zakonih,
               ker gre pač za manjše spremembe ali pa morda tudi ni več toliko interesa; kakorkoli
               že. Torej, če se povrnem; prav pri posameznih zakonih bodo potem morda na račun
               skrajšane razprave, omejitev pri razpravah, ti zakoni toliko slabše pripravljeni in
               tudi morda potem nekvalitetno obdelani, pa tudi sprejeti.</p>
               <p>Naše mnenje pač je, da v delovnih telesih zaenkrat še nimamo organiziranega dela
               tako, da bi dejansko delovna telesa pripravila in obdelala zadeve tako dobro, da bi
               potem na državnem zboru lahko bolj enostavno in hitro predloge in amandmaje, ki jih
               je delovno telo sprejelo, brez razprave potrdili. To se je velikokrat pokazalo, tudi
               zaradi obsegadela, hitrosti dela, ki ga ta državni zbor izvaja v tem obdobju, vse to
               nas čaka tudi v prihodnje - ne tega pozabiti! - tudi v prihodnje nas čaka vse to:
               hitri postopki, skrajšani postopki, velik obseg dela. Jasno je, vsi veste, koliko
               naše zakonodaje je treba še prilagoditi evropski zakonodaji in tako naprej. Tako da
               bo prihajalo do tega, da bo zaradi obsega in tudi postopkov kot takih prihajalo v
               samem državnem zboru nujno do poglobljenih razprav, ki pa jih, seveda, zaradi
               omejitev, če bomo omejili te razmere, ne bo mogoče opraviti. Kot sem povedal, delovne
               telesa zaenkrat še niso tako organizirana in tudi tako ne delajo. O vsem tem smo se
               že pogovarjali pri sprejemanju oziroma pri spremembah poslovnika v nekem širšem
               obsegu in hoteli usmeriti težo dela državnega zbora na delovna telesa, žal pa smo to
               delo prekinili.</p>
               <p>Tako da se mi zdi, da bo prav zaradi tega ko pri hitrem postopku - recimo - ni
               mogoče, potem bo omejena razprava, ne bo mogoče tako rekoč vložiti pred obravnavo
               samega amandmaja določenih širših obrazložitev, prišlo do nekvalitetnega sprejemanja
               zakonodaje in da bo, seveda, potem še kontra reakcija k temu sledila to, da bo
               prihajalo po sprejetju zakona takoj do ugotovitev, da zakoni niso primerni in bomo
               zopet takoj začeli vlagati spremembe in delo se nam bo kar nalagalo in kopičilo in
               enostavno ga ne bo mogoče obdelati. Torej; namesto tega, da bi racionalizirali delo
               državnega zbora, kar predlagatelji tukaj danes razlagajo, bomo samo kopičili zadeve v
               prihodnost in državni zbor obremenjevali še z več nerešenimi zadevami.</p>
               <p>Mislimo v naši poslanski skupini, da so to popolnoma upravičeni razlogi, da ni
               primerno danes teh sprememb zakona oziroma poslovnika uveljavljati. In enostavno
               zaradi teh naših - trdno sem prepričan - upravičenih razlogov, da se ne spuščam
               zdajle v vsak amandma posebej in vsakega posebej razlagam. To bomo naredili pri
               razpravi poslancev. Ocenjujemo, da resnično ne gre za racionalizacijo državnega zbora
               - dela državnega zbora - ampak da gre v bistvu za onemogočanje učinkovitega dela
               državnega zbora v prihodnje. Zato, kot sem napovedal, bomo glasovali proti. Hvala
               lepa.</p>
            </sp>
            <sp xml:id="SDZ2-Redna-21-2000-05-11.sp66">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še katera poslanska skupina besedo? Gospod Miran Potrč v imenu poslanske
               skupine združene liste.</p>
            </sp>
            <sp xml:id="SDZ2-Redna-21-2000-05-11.sp67">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! V poslanski skupini združene liste smo
               mnenja, da je poslovnik za delo državnega zbora ne samo formalno, ampak bi moral biti
               tudi po vsebini temeljni in pomemben akt. Njegova vsebina naj bi omogočala po eni
               strani jasno predvidljivost načina delovanja državnega zbora, na drugi strani bi
               morala omogočati postopke, ki zagotavljajo kvaliteto odločitev, zagotavljati bi
               morala potrebno demokratičnost dela državnega zbora in hkrati njegovo učinkovitost in
               biti urejena na način, da se, pač, onemogočajo zlorabe, ki so vedno v okviru postopka
               tudi mogoče.</p>
               <p>V poslanski skupini združene liste ne mislimo, da ima veljavni poslovnik vse te
               značilnosti že uveljavljene v tej meri, da ne bi bili potrebni popravki. Obratno.
               Verjetno so vedno določeni popravki in določene spremembe koristne. V poslanski
               skupini nismo nasprotovali idejam, da se v okviru poslovniške komisije tudi
               temeljiteje razmišlja o novem poslovniku in zato bi težko kdorkoli naši poslanski
               skupini očital, da želi togo ostajati na rešitvah, ki jih poslovnik ima. Hkrati pa -
               upam si reči, da je to ne samo moje mnenje, ampak da lahko o tem govorim tudi v imenu
               poslanske skupine - nismo tisti, ki bi vse probleme, ki jih državni zbor ima v svojem
               delovanju, povezovali s poslovnikom in rekli: zato, ker je neučinkovit, zato ker kdaj
               pa kdaj dolgo časa dela, zato ker premalo stvari odloči, zato ker ima nekdo več ali
               manj pravic - vse je krivda poslovnika. Obratno. Menimo, da bi se marsikatera
               nedoslednost ali različne razlage v načinu uresničevanja poslovnika dela urejati tudi
               z večjo avtoriteto, ki bi jo vsi skupaj dali, in tudi z avtoriteto, ki bi jo želeli
               korektno izkoristiti predsedujoči v državnem zboru, z večjo pripravljenostjo
               poslanskih skupin za določene dogovore v okviru poslovnika in kolegija predsednika
               državnega zbora, kar zadeva - recimo - omejevanje razprav, planiranje dela in
               podobno. In če bi se nekatere določbe poslovnika razlagali korektno, ne pa dovolile
               njihove zlorabe.</p>
               <p>Recimo - vprašanje načina uporabe replike je direktna zloraba poslovnika, ki smo si
               jo medsebojno dovolili. Ker, kdorkoli bo prebral, tam piše, da gre za pojasnilo, ne
               pa za diskusijo o nekem vprašanju; in to za pojasnilo, ki ga nekdo da, ker je bil
               narobe citiran ali pa narobe razumljen. Recimo, ne bom rekel, da je to idealen, ampak
               ker je bil danes primer pojasnila, ki ga je dal - in tudi mojega kasneje - gospod
               Lavrinc, ko sem jaz res napačno rekel, da je bila komisija neokrnjena, po vsebini pa
               govoril o tem, da je bila v okrnjenem sestavu in da jo je gospod Lavrinc na to
               opozoril, da ne bi eventualno javnost to narobe razumela in sem rekel: ja, točno,
               pravilno.</p>
               <p>Mislim, da je podobno glede odmorov. Mi smo si po logiki stvari razširili način
               odločanja o odmorih - po mojem - izven konteksta smisla odmora. Odmor za posvetovanje
               je odmor za posvetovanje ne ene, ampak vseh poslanskih skupin. O istem vprašanju bi
               zato bilo popolnoma logično, da ni mogoče - bi rekel - zidati ali pa priti nazaj, pa
               reči: sedaj pa mi zahtevamo odmor, ker smo imeli premalo časa, čeprav ga je prej
               zahtevala poslanska skupina, hkrati pa vsi vemo, da v tistem času sploh posvetovanja
               ni bilo; ali da se odmori zahtevajo zato - pogostokrat - ker se želi zaključiti redni
               čas seje in s tem preložiti odločanje, kar ni bilo neredko; ali pa, ker potrebujemo
               vsi zadosten čas, da bi si nabrali poslance, zato da bi vedeli, kakšna bo v nekem
               momentu večina. Ne govorim, da ni prav, da so poslanci prisotni in da je problem
               pogosto, da moramo to delati, v tem, da imamo popolnoma neprogramirano delo državnega
               zbora. Kdaj pa kdaj je neka odločitev za neko poslansko skupino tako zelo pomembna,
               da si želi zagotoviti prisotnost vseh poslancev. Korektno bi bilo, da bi delo
               državnega zbora tako teklo, da bi se to dalo zagotoviti, ne pa, da včasih enostavno
               niti za dan, kaj šele za približno uro ne vemo, kdaj bo kakšna točka dnevnega reda
               prišla na vrsto.</p>
               <p>Hočem torej povedati, da bi se marsikaj dalo z doslednejšo uporabo tudi veljavnega
               poslovnika urediti, zato smo pač imeli - ali vsaj jaz imel - nekaj opozoril, ko je v
               nekem času bila, bi rekel, med poslanci navada, da kadarkoli je kdo rekel, da kaj ne
               velja, "to bomo uredili z novim poslovnikom in bo vse v redu". Mi smo nekaj opozoril
               imeli: ne si delati iluzij, odvisno bo od nas. Tudi če bo nov poslovnik kaj boljše
               uredil, če ga bomo naprej zlorabljali, tako kot sedaj pogosto storimo za kakšno
               določbo - ne v celoti, s kakšno določbo - veljavnega poslovnika, problemi ne bodo
               rešeni. Zdi se nam torej, da je smotrno dosledneje uporabljati veljavni poslovnik, in
               soglašamo, da je prav, da se razmišlja tudi o dopolnitvah poslovnika in o spremembah
               poslovnika.</p>
               <p>Nas pa, bi rekel, moti - pa ne pri predlogu kolegov poslancev, ampak v načinu našega
               dela - nas moti, da ne želimo, da nismo pripravljeni, da dela ne organiziramo na ta
               način, da bi se vsaj o spremembah poslovnika pogovarjali res korektno, temeljito,
               ocenili, kaj pomeni kakšna sprememba za položaj in da bi vsaj ta odločitev ne bila
               odvisna od enega glasu več ali manj v neki trenutni situaciji. Vtem smislu so
               opozorila, ki jih je mnogokrat dajal kolega Ribičič, utemeljena. Poslovnik bi naj bil
               napisan na način, da omogoča vsakemu od nas, ne glede na položaj, v katerem se nahaja
               - mislim na opozicijo, koalicijo - čim bolj korektno delo, z upoštevanjem tistih
               kriterijev in učinkovitosti, ampak tudi zadostne demokratičnosti in spoštovanja nekih
               medsebojnih odnosov med poslanci, ker se mu da priložnost, da lahko pove, ne pa,
               preveč priložnosti, da lahko pravico govoriti zlorabi na ta način, da - bi rekel -
               otežuje delo ali pa da ne prepoveduje nič. Da, skratka, bere - recimo - neke članke
               ali časopise, ki imajo zelo zelo posredno zvezo s temo, ki je obravnavana.</p>
               <p>Govorim o načinu sprejemanja zato, ker če vsaj pri oblikovanju poslovnika - nismo
               pripravljeni in sposobni razumeti, bi rekel, tega pomena, potem po našem mnenju
               ravnamo neodgovorno. Nam se zdi, da je v tej smeri razgovor korekten in miren v
               poslanskih skupinah, preko poslanskih skupin v poslovniški komisiji in kasneje
               korekten dogovor, smo pripravljeni te spremembe v skupno korist sprejeti ali nismo
               jih pripravljeni sprejeti, ne pa z nekimi glasovanji in slabo voljo, ki se začenja že
               pri obravnavi, začetni obravnavi točke, probleme razrešiti. Zdi se nam, da na žalost
               ta trenutek ti pogoji niso izpolnjeni in to je naš pomislek.</p>
               <p>Naš naslednji pomislek je pri predlaganih stvareh, da če se za njih odločamo - in
               mnoge so sprejemljive, ob vseh opozorilih, ki jih je dal sekretariat, da se razumemo
               - ampak bi bilo prav videti ne samo enostransko te, temveč videti tudi nekatere
               druge, ki so bile ob prejšnjih spremembah poslovnika predlagane in so pomenile tudi
               zoževanje nekaterih pravic koalicije. Tudi to bi bilo smotrno vgraditi, pa ta
               trenutek ni vgrajeno. In bi predlagali, da se neko večje medsebojno ravnotežje, če se
               bo državni zbor odločil, da do sprememb poslovnika pride, opravi. V tej smeri bomo
               predlagali tudi dopolnitev stališč.</p>
               <p>Še enkrat pa poudarjam; če bi želeli res zagotoviti neko vrednost tem spremembam, bi
               morali imeti sposobnost, pripravljenost v miru sesti in o teh stvareh - tisti, ki
               poslovnik poznajo, in v vsaki poslanski skupini jih je nekaj, so praviloma tudi v
               komisiji za poslovnik - v miru takšen dogovor doseči, ker se na tej točki iti po
               nekem slučaju preglasovanja, mislim, da nobenemu ne bo koristilo. Ker vedno, upam
               trditi, da bo v poslovniku še toliko lukenj, da bi lahko tisti, če bo imel občutek,
               daga je neka dvotretjinska večina kot poslanca ali pa kot poslansko skupino postavila
               v nemogoč položaj, našel poti, da bo izkoriščal svoje nastope na načine, ki bodo
               pomenili škodo za normalno delovanje državnega zbora.</p>
               <p>Menimo torej, da bi bilo treba korektno ugotoviti, ali pripravljenost za delo na tem
               poslovniku obstoja. Če, da bi potem morali doseči nek dogovor o širšem krogu
               vprašanj, ki bi jih kazalo urediti, in potem dati v miru, z dopolnitvami stališč,
               predvsem dogovorom v poslovniški komisiji, priložnost, da se stvari tudi po
               formulacijah uredijo na ta način, da so nesporne, da nam ne bi eventualno nejasne
               določbe delale še več težav.</p>
               <p>V tej smeri smo kot poslanska skupina pripravljeni sodelovati, ker najbrž - kot
               zaključek - bi si upal trditi, da nismo med tistimi, ki smo najbolj zlorabljali
               poslovnik, in da smo tudi med tistimi, ki smo mnogokrat, upravičeno ali pa tudi ne,
               kdaj opozarjali, da bi ga kazalo v večji meri upoštevati. Hvala.</p>
            </sp>
            <sp xml:id="SDZ2-Redna-21-2000-05-11.sp68">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še katera poslanska skupina besedo? Če ne, dajem besedo poslankam in
               poslancem. Imamo štiri pismene prijave, ostali poslanci pa ste omejeni na petminutne
               razprave. Prvi bo razpravljal Rudolf Petan; pripravi naj se Roman Jakič.</p>
            </sp>
            <sp xml:id="SDZ2-Redna-21-2000-05-11.sp69">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani! Pogovarjamo se o spremembi
               poslovnika. Sam si predstavljam, in verjetno tudi drugi, poslovnik kot nek akt, ki
               opredeljuje pravila obnašanja pri delu - pravila našega obnašanja, seveda tudi neka
               pravila, po katerih lahko predvidevamo in planiramo delo v našem državnem zboru ter
               seveda tudi planiramo delo delovnih teles državnega zbora. In na osnovi tega sklepam
               ali pa si domišljam mogoče, da bi poslovnik moral imeti tudi določeno trajnost.
               Vsebina tega poslovnika bi morala imeti določeno trajnost. To pomeni, da določena -
               ne bom rekel - večina, manjšina, opozicija, pozicija, ampak določena interesna
               skupina, ki ima seveda večino, ne more kar tako spreminjati pravil, rekel bom, lepega
               obnašanja v parlamentu. In seveda če ta praviladoločeni skupini ne ustrezajo, da pač
               potem spremeni poslovnik.</p>
               <p>Večkrat sem že omenil, da sprememba poslovnika, takšna kot je predvidena, pomeni
               poskus omejevanja manjšine v parlamentu. S tem nisem rekel opozicije, nisem govoril o
               poziciji, ampak lahko bi tudi tako jemali, da gre za omejevanje določenih pravic v
               opoziciji. Ampak z opozicijo ne mislim vedno politično opozicijo, kajti imamo tudi
               zakone, kjer je zelo pisana združba tistih, ki podpira določen zakon, ali določen
               člen zakona, ali določen stavek Ne gre vedno za politično opozicijo, ampak - rekel bi
               - interesno. In o tem tudi - to sem tudi menil, ko sem to dejal. Lahko pa seveda gre
               tudi pri političnih vprašanjih za čisto omejevanje politične opozicije v
               parlamentu.</p>
               <p>Prej je bila omenjena misel, da se lahko tudi zelo hitro spremenijo vloge, pozicijske
               in opozicijske - zamenjajo se vloge. Ampak večkrat sem že omenjal, da ne gre za to,
               da bi neka stvar bila večna, kajti stvar se spreminja in tudi tisti, ki so sedaj v
               opoziciji, so lahko po naslednjih volitvah vladajoča večina. Za mene je opozicija kot
               neka demokratična kategorija in pravila igre in pravila obnašanja in s tem tudi
               vsebina poslovnika mora veljati, ne glede na to, katera politična opcija ali katera
               skupina sestavlja večino v parlamentuin seveda katera tudi sestavlja vlado v tistem
               mandatnem obdobju. Takšna so pač pravila demokratičnega obnašanja. In ta pravila pač
               šele izgrajujemo in se nanje navajamo. Kot sem dejal, ni pomembno, kdo je na kateri
               strani, gre za vsebino, gre za način obnašanja, gre za pravila obnašanja v tem
               parlamentu, in to ravno poslovnik je. In gre za neke normalne principe
               demokracije.</p>
               <p>Sedaj pa, da konkretno spregovorim o tem, o teh predlaganih spremembah. Pa bom začel
               kar pri 4. členu, ki predvideva, da bi se besedilo 70. člena nadomestilo - govori o
               repliki. Ne bi ravno prebral tega, kar piše, ker sami veste. Zdi se mi, da ta replika
               po končani razpravi, ko so vsi razpravljavci končali razpravo, je lahko kot bob v
               steno. Večkrat smo že imeli primere, ko je bila seja prekinjena in potem v bistvu
               zaradi obilice vsebine, ki jo pač imamo v glavi in v mislih, nekako pozabimo, kaj je
               bilo prej rečeno. Ampak tisto je pa nekako le vsem ostalo v spominu, če je bila
               navedba neresnična. To je tudi smisel replike. Ali ni bila točna. Navsezadnje,
               prekinitve so tudi lahko daljše, lahko so prek vikenda, lahko tudi več dni trajajo in
               potem, da repliciramo ali popravljamo navedbe nekoga drugega, je popolnoma
               brezpredmetno, kajti tista vsebina je že zdavnaj šla mimo in to je v
               bistvunesmiselno. Popravek navedbe nekoga pred nami je smiseln, če to lahko storimo
               takoj, ko je misel še sveža in tista vsebina še nekako bistra.</p>
               <p>In ta 4. člen se mi zdi resnično - rekel bom celo tako, kot je zapisano: potrata
               časa. Potem je boljše, da rečemo, da replika ni možna. Replika po enem tednu je
               zapravljanje časa. Če je bil smisel teh sprememb bolj racionalno delo, potem sem prav
               gotovo prepričan, da ta vsebina v 4. členu je popolnoma udarec v prazno in tistega ne
               doseže, kot sem že rekel, to je kvečjemu zapravljanje časa.</p>
               <p>Še drugo, kar se mi pa zdi pri tem, pri vsebini tega člena pomembno, je pa to, da
               ravno zaradi tega, zaradi te časovne komponente, zaradi odmika popravka, lahko pride
               do zlorabe. Nekdo navede neko trditev, ki ni točna, in seveda do popravka lahko pride
               šele čez nekaj dni. Takrat je, kot se temu reče, karavana odšla naprej, vlak je
               odpeljal, nihče se potem ne bo spomnil, ko bo popravek dan, na kaj smo sploh dali
               popravek. Tu lahko pride do zlorabe. Poudarek je na "lahko". Ne trdim,da je to
               vgrajeno, ampak to omogoča, takšna vsebina omogoča, da lahko pride do zlorabe.</p>
               <p>Tudi členi, ki govorijo o obrazložitvi stališč - dosedanja praksa je bila pač takšna,
               kot je bila zapisana, in te rešitve, ki so vpisane v tej spremembi, pomenijo
               omejevanje obrazložitev stališč. To pomeni - zame je to neko omejevanje nekih
               demokratičnih principov, da pač obrazložiš tisto vsebino, ki misliš, da je prava.
               Navsezadnje to je tudi smisel parlamenta, da razčistimo vse nerazjasnjene pojme in da
               vsebine, ki mogoče niso tako jasne, da ravno s tem postopkom obrazložitve poveš tisto
               misel in pa vsebino. To pomeni tudi neko omejevanje te pravice, da lahko poveš svoja
               stališča in pa da lahko podrobno obrazložiš problem.</p>
               <p>Navsezadnje dovolite, da vas spomnim. Danes, pri prejšnji točki, ki smo jo
               obravnavali, smo slišali: res nismo vedeli, da je to bilo, nismo poznali tega
               problema. Seveda, če bi to poznali, bi verjetno odreagirali ali pa bi mogoče celo
               podprli. Sedaj mi ravno omejujemo to obrazložitev.</p>
               <p>Kot sem dejal, intencija zakona, jaz si predstavljam, da ni nič drugega kot omejitev
               opozicije. Navsezadnje, to je bilo dano že pred dvema letoma. Sedaj ne bom trdil, da
               se lahko - glede na to, da se volitve bližajo - čez pol leta stvari zamenjajo; ampak,
               kot sem dejal, je zame to čisto vseeno, kajti zame gre za vsebino, ne gre za trenutno
               stanje, kdo je v kateri skupini. To so demokratični principi in, kot sem dejal,
               opozicijo jemljem kot demokratično kategorijo ali manjšino jemljem kot demokratično
               kategorijo, če ne gre za klasično politično delitev.</p>
               <p>Dejstvo je, da manjšina ali opozicija v parlamentu mora imeti pravico do besede, in
               to do kvalitetnih pojasnil, ne tistih na hitro, ko te čas omejuje na tri minute ali
               morda pet minut. Če gre za zapleteno materijo, je včasih potrebna tudi daljša
               pojasnitev. Enako gre za pojasnjevanje stališč predlagatelja ali poslanskih skupin,
               kjer so tudi predvidene omejitve.</p>
               <p>Predvsem pa mislim, da gre tu za odgovore na izrečene netočnosti in da tudi ta
               predlog ni čisto tak, kot bi moral biti. Zato mi dovolite, da preberem nekaj iz
               mnenja, ki ga je podal sekretariat za zakonodajo in pravne zadeve, ki tudi govori
               ravno o tem. Recimo, če grem takoj k 2. členu: "Iz predlagane rešitve je ugotoviti,
               da razprava na plenarni seji ne bo mogoča, če ne bo vnaprejšnje prijave." In če
               izpustim ta del ter preberem samo zadnji stavek: "Zlasti opozarjamo, da bodo s tako
               ureditvijo težave v drugi obravnavi, ki je bila doslej izvzeta iz splošnega pravila
               tega člena glede vodenja razprave, predlagane spremembe pa te izjeme ne predvidevajo
               več."</p>
               <p>To se pravi, to ni sedaj neka splošna politična kritika, ampak so tudi določene
               praktične vsebinske nedorečenosti, ki lahko vplivajo na - rekel bom tisto, kar sem na
               začetku povedal - na pravila lepega vedenja v tem parlamentu in kolikor je možno
               vsebinsko tudi vplivati. Recimo, k 3. členu je pripomba v zvezi s prvim odstavkom
               predvidenega novega 69. člena, in se zastavlja vprašanje, kdo določi časovno omejitev
               razprav in kakšna naj ta bo: "Navezava na zadnji odstavek predlaganega novega 66.a
               člena je namreč nejasna, saj slednji določa omejitev v zvezi z obrazložitvijo stališč
               poslancev <stage>(glej tudi pripombo k temu odstavku)</stage>, v obravnavanem členu pa je govor o
               razpravi." To se pravi, tudi vsebinsko nismo čisto opredelili vsebine te predlagane
               spremembe.</p>
               <p>Potem je k 4. členu zapisano: "Na koncu besedila za novi drugi odstavek 70. člena se
               uporabi pojem 'ugovor', ki pa je glede na predhodno vsebino te določbe preozek.
               Dosedanja ureditev je v tej zvezi uporabila pojem 'ugovor' kar je treba preveriti in
               ustrezno popraviti." Se pravi, da si tudi predlagatelji niso bili povsem na jasnem,
               kaj želijo, ali pa so mogoče v tisti naglici pozabili na vsebino ali pa na
               komparacijo med sedanjo dikcijo in to novo, ki jo želijo, ki so jo opisali.</p>
               <p>Nato, recimo, k 5. členu: "Predvidena rešitev za novi 72.a člen vsebuje določitev
               najdaljšega možnega trajanja prekinitve seje tudi za primere, ko o njih odloči
               predsedujoči po prvem odstavku 72. člena poslovnika. Iz tretjega odstavka 72. člena
               poslovnika pa izhaja, da predsedujoči to odločitev sprejme v določenih okoliščinah,
               za katere pa opozarjamo, da nekatere od teh po svoji vsebini praktično lahko
               onemogočijo izvedbo predvidene omejitve, na primer, seje delovnega telesa zaradi
               pridobitve mnenja." To se pravi, predlagatelji tudi vsebinsko niso popolnoma čisto
               zadeve zapisali, zato pač tudi sekretariat omenja določene nejasnosti, ki bi jih
               verjetno morali predlagatelji tudi upoštevati.</p>
               <p>Naj počasi zaključim. Lahko smo slišali, da je smisel, intencija tega predloga bila,
               da se nekako racionalizira delo v našem državnem zboru. Seveda, najbolj enostavna
               rešitev je, da se skrajša čas, da se onemogoči recimo manjšina, opozicija. To me
               spominja na tisto realsocialistično metodo, kako bomo lahkov tovarni več naredili,
               tako da bomo zategnili norme, ampak s tistim so mogoče dobili 2 procenta, z boljšo
               organizacijo bi pa lahko dobili tudi 20. In tu se bom vrnil ravno na to. Dela ne bomo
               racionalizirali tako, da bomo omejevali možnost razprav ali možnost pojasnjevanja
               določenih nepravilno izrečenih stališč v tem parlamentu, ampak z boljšo organizacijo
               dela v državnem zboru. To zdaj ni mišljeno kot kakršnakoli kritika, govorim na
               splošno. Govorim na splošno. S takšnim delom, da bomo lahko tudi naprej planirali, da
               bomo imeli dovolj časa za delo delovnih teles, da bomo lahko tam stvari razčistili in
               potem bo vsekakor tudi razprava na plenarni seji bistveno krajša in bolj
               racionalna.</p>
               <p>In navsezadnje, treba je tudi priznati, z boljšo organizacijo dela se nam ne bo
               zgodilo to, da bomo morali čakati predstavnike vlade, ki jih seveda tu ni. Kajti
               njihovo delo je v izvršilni oblasti, ne pa da sedijo v parlamentu in čakajo, ko bomo
               mi preskakovali točke, zato ker še točke niso pripravljene. In nihče ne more vedeti
               od vlade, od vladnih predstavnikov, kdaj bo tista točka prišla na dnevni red. To smo
               imeli tudi včeraj. Lahko se nam še tudi zgodi danes. To se pravi, za prekinitve, ki
               so bile zaradi tega, ker smo čakali na predstavnike vlade, ni bila krivda na strani
               vlade, ampak naša, zato ker točke niso bile pripravljene. In k temu tudi ne bi prav
               nič prispevalo, če bi omejili delo opozicije ali pa, rekel bom, interesne skupine,
               zato da ne bi bil kdo alergičen na ta izraz opozicija pa pozicija. To se pravi, to je
               samo eden od primerov, ki kaže na to, da so predlagatelji, sicer jaz lahko
               predvidevam, da so imeli dober namen, vendar žal so mogoče udarili malo mimo.</p>
               <p>In da vas na koncu spomnim še zopet v zvezi s tem famoznim 4. členom, omejevanje
               replik. Danes, v prejšnji točki smo lahko slišali, nismo vedeli. To se pravi, kaj je
               boljše kot to, da dobro pojasnimo svoje stališča, da se lahko vsi razumemo, kaj je
               kdo mislil. Z omejevanjem razprave in z omejevanjem pojasnjevanja stališč verjetno
               tega ne bomo dosegli. Pravobratno. Lahko se bomo še večkrat vrnili na isto vsebino,
               zato ker je v predhodni nismo razumeli. Tu mislim nadaljnje obravnave, ker imamo pač
               tri obravnave in se bomo potem vračali na isto vsebino, ki bi jo lahko v predhodni
               obravnavi že rešili. In zato,ne glede na to, kako se spreminja tista vladna večina
               ali pa manjšina, ali pozicija - opozicija, je za mene to vsebinsko vprašanje, ne
               politično. In ga bom vedno zagovarjal, ne glede na to, na kateri strani se bom
               znašel, in zaradi tega ne morem podpreti teh sprememb, ker ne rešujejo tistega, kar
               pravijo predlagatelji, ampak kvečjemu stvari zapletajo. Niso pa tudi vsebinsko
               usklajeni s poslovnikom in za določene stvari, ki jih rešujejo, ne uporabljajo istega
               termina. Tako, da ni stvar popolnoma pregledna. In zato tega ne bom podprl in bom
               glasoval seveda proti. Hvala.</p>
            </sp>
            <sp xml:id="SDZ2-Redna-21-2000-05-11.sp70">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Romanu Jakiču, pripravi naj se dr. Ciril Ribičič.</p>
            </sp>
            <sp xml:id="SDZ2-Redna-21-2000-05-11.sp71">

               <speaker>ROMAN JAKIČ:</speaker>

               <p>Hvala za besedo, gospod podpredsednik. Moram reči, da preden začnem, da me veseli, da
               se je vsaj terminologija že malo spremenila, pozicija, opozicija, da se sedaj malo
               čuti to vzdušje, kdo bo opozicija, kdo bo pozicija. In seveda iz tega aspekta bi
               rekel, da potem bi mogel jaz prvi umakniti predlog, če bi se čutil kotopozicionar, da
               mi je s predlogom, ki sva ga skupaj z Bajcem dala, kršena osnovna pravica demokracije
               in seveda pravica do govora oziroma do izražanja svojih stališč v tem državnem
               zboru.</p>
               <p>Začel bom takole. Parlamentarna skupščina sveta Evrope in svet Evrope je praznoval
               zelo lepo okroglo obletnico svojega delovanja in ob tej priložnosti je bilo z vseh
               možnih forumov v Evropi in pa seveda izven nje povedano, da če je kdo, potem je Svet
               Evrope tista istitucija, ki se je profilirala kot edina, ki striktno in venomer
               zagovarja zaščito človekovih pravic in seveda venomer in vedno opozarja na kršitve
               le-te. Pa si poglejmo, kako so zaščitene ali kršene po navedbah tistih, ki oponirajo
               predlagani rešitvi oziroma predlaganim spremembam, kako so kršene pravice
               nas,parlamentarcev, ki se štirikrat letno dobimo na plenarnem, poudarjam plenarnem
               zasedanju parlamentarne skupščine Sveta Evrope. Predlagatelj oziroma poročevalec, v
               tem primeru so poročevalci, imajo ob obrazložitvi svojega poročila 7 minut na
               razpolago. Poslanke in poslanci, mi ki se prijavimo k besedi, imamo 5 minut, od 3 do
               5 minut, odvisno od števila prijavljenih. Na koncu pa imajo predlagatelji oziroma
               poročevalci še 5 minut, da odgovorijo na kratko na najbolj odprta vprašanja. Časovni
               okvir je vnaprej določen za tisti dan, kar pomeni, da v jutranjih urah dobi spisek
               vseh poslancev, po vrstnem redu prijav, po vrstnem redu, so določeni kriteriji, kako
               so na listo razpravljavcev postavljeni poslanci. Tukaj igrajo ključno vlogo stranke,
               se pravi prezentiranost strank v sami parlamentarni skupščini, seveda potem gledajo
               na državo in gledajo seveda, da se različne države pojavljajo in seveda gledajo na
               to, da se pojavljajo tudi različni poslanci. Ampak seveda če v svojem terminu po pet
               minut ne dobiš svoje besede, svojo razpravo, če jo imaš v pisni obliki, pač oddaš
               sekretariatu in je to tudi vključeno v sam magnetogram, kot da bi ob besedi
               razpravljal.</p>
               <p>Prijava samih razprav pa mora biti opravljena do 12.00 ure prejšnjega dne. Se pravi,
               ko pridem jaz v ponedeljek na plenarno skupščino, se moram do 12.00 prijaviti, da
               lahko govorim v torek oziroma naslednjega dne, da me sploh dajo na listo.</p>
               <p>Toliko za tiste, ki seveda govorijo, da je sprememba poslovnika hud napad na
               demokracijo oziroma na parlamentarno demokracijo in da je taka sprememba poslovnika
               državnega zbora Republike Slovenije v nasprotju s človekovimi pravicami oziroma
               pravicami, kot je rekel prehodnik, interesnih grupacij, ker so se izgleda začeli
               izogibati termina, kdo je opozicija in kdo pozicija.</p>
               <p>Še enkrat poudarjam. Kot predlagatelj sem v mislih imel racionalizacijo časa
               plenarnega zasedanja državnega zbora Republike Slovenije. In je korektno napisano s
               strani komisije, ki je razpravljala o tem poslovniku, kakšni so bili zagovori tistih,
               ki so menili in z dvotretjinsko večino sprejeli primeren sklep, da je to primerna
               podlaga za drugo obravnavo, in sicer, da bo sprememba poslovnika racionalizirala delo
               državnega zbora, predlogi pomenijo uvajanje prakse, ki jo poznajo v drugih
               primerljivih parlamentarnih demokracijah, slabosti, na katere opozarja sekretariat,
               je moč s stališči državnega zbora odpraviti pri pripravi besedila za drugo obravnavo.
               In to je res, in ne samo korektne pripombe sekretariata, ampak seveda oba, tudi če
               govorimo v imenu obeh predlagateljev, bova z benevolenco sprejela seveda pobude, ki
               jih bo kdorkoli za tem govorniškim odrom dal, da bi seveda izboljšal intencijo.
               Predlagatelj tudi ni hotel prejudicirati samo minutaže, tudi to je odprto za razpravo
               in se lahko seveda dogovorimo, da če v petih minutah ne znate ali ne znamo povedati
               bistva neke točke, da seveda to razširimo na deset, petnajst, ampak da končno enkrat
               naredimo red v smislu, da časovno določimo časovnico, kako naj plenarno zasedanje
               državnega zbora poteka - paralelo zopet vlečem s parlamentarno skupščino sveta
               Evrope. V delovnih telesih pa je moč večkrat razpravljati, so daljše razprave in je
               seveda večji del razprav opravljen na delovnih telesih, ne pa na plenarnem zasedanju,
               kjer na nek način samo poveš tisto, dodaš piko na "i", ne bereš pa celega stavka.</p>
               <p>Prav tako se seveda strinjam z vsemi temi ostalimi argumenti, ki jih je komisija
               navedla kot plus temu. Se pravi, da je "veljavni poslovnik izhajal iz razmer, v
               katerih je bil sprejet, slednje pa so se z razvojem parlamentarne demokracije v
               Sloveniji spremenile, zato ga je treba nadgraditi. Predlog omejevanja razprav izhaja
               iz ugotovitev, da je neprimerno, da se razprave in stališča, izrečena na sejah
               delovnih teles, ponovijo na seji državnega zbora oziroma da poslanci določene
               poslanske skupine v svojih razpravah na seji zbora ponavljajo stališče, ki ga je pred
               tem na seji podal predstavnik poslanske skupine." In se mi v resnici zdi
               neracionalno, da jaz, če sem v dveh komisijah, kjer je ena matično delovno telo,
               drugazainteresirana delovna skupina, razpravljam o istem zakonu in slišim dve
               razpravi na delovnih telesih, identični s tisto, ki mi jo ponovi razpravljavec za tem
               pultom. To se mi zdi neracionalna izraba časa. Sedaj mi pa vi argumentirajte, da to
               ni neracionalna izraba časa oziroma da je neracionalno to, da trikrat ponoviš zgodbo,
               isto zgodbo pred istimi kolegi, ker niste na treh različnih forumih, kjer bi
               ponavljali svoje stališče, ampak ste trikrat v isti situaciji - prepričevati svoje
               soposlance oziroma svoje kolege v državnem zboru.</p>
               <p>Seveda, če preidem na kritike - kritiki, kot so tudi tu zapisani - in sem si
               izposodil te alinee, ki jih je komisija zapisala - kritiki predlaganih sprememb so
               menili oziroma menijo, da se s predlaganim predlogom omejujejo pravice opozicije.
               Omejuje vse, omejuje poslanke in poslance državnega zbora Republike Slovenije, da
               razpravljajo v časovnici, ki je s poslovnikom državnega zbora določena. "Predlagane
               omejitve razprav so nerealne, saj ne omogočajo kvalitetnega opravljanja razprave in
               ne dajejo sodelujočim dovolj časa, da bi lahko predstavili svoje mnenje in stališče."
               Ja, mislim, da imamo vsi dovolj časa, da svoja stališča zelo artikulirano predstavimo
               na sejah delovnih teles in, kot je tudi navada predsednikov oziroma vodij delovnih
               teles, da skupaj s strokovnjaki, predstavniki vlade in zainteresiranimi skupinami -
               vsaj taka tradicija je v tem državnem zboru, da se o nekih problemih razpravlja tudi
               z zainteresiranimi - da na tem delovnem telesu soočimo vse argumente in pridemo do
               nekega zaključka. Ne pa da se zopet, kot sem rekel, izmišljujejo stališča na
               plenarnem zasedanju.</p>
               <p>"Določene predlagane rešitve so bile že obravnavane pri zadnji spremembi poslovnika,
               ki ni dobila potrebne večine za sprejem, čeprav so bile slednje manj korenite in bolj
               uravnotežene z vidika razmerja med večino in manjšino." Če zanemarim zgodbo, da mi
               nekdo podtika v smislu, kdo je predlagatelj in se s tem prejudicira ali govori s
               perspektive večine ali manjšine, potem moram reči, da so šle tiste spremembe zelo na
               tesno skozi, zato tudi predlagatelj... Moram pa reči, da predlagatelj ni mogel
               upoštevati vseh argumentov, ker, kot sem rekel, že dve leti čakamo in smo takrat tudi
               čakali na to. Ne bom šel seveda naprej, ampak če ste prebrali same spremembe, so
               spremembe, ki predlagatelje določenih točk omejujejo na 15 minut, sem rekel da je
               minutaža določena. Poslanske skupine na 10 minut in poslance na 5 minut. Zgodba
               replik je bila zgodba, zaradi katere smo se na tem forumu že večkrat skregali, ali
               jih izrabljamo in kako jih izrabljamo.</p>
               <p>In bom končal in kolegice in kolege še enkrat obvestil, da bo predlagatelj pri
               pripravi druge obravnave upošteval stališča iz te razprave in vse tiste dobronamerne
               sugestije, ki bodo za tem govorniškem odrom povedane. Seveda bom zavračal
               politizacijo tega s perspektive, da to piše nekdo s pozicije pozicije. In pričakujem,
               da boste podprli predlagani sklep matičnega delovnega telesa, da je predlog sprememb
               in dopolnitev poslovnika državnega zbora, prva obravnava, primerna podlaga za
               pripravo predloga sprememb in dopolnitev poslovnika za drugo obravnavo. Najlepša
               hvala.</p>
            </sp>
            <sp xml:id="SDZ2-Redna-21-2000-05-11.sp72">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Replika, gospod Petan. Lepo prosim, replika v skladu s tem, kar je bilo
               danes tako lepo in prijazno govorjeno, kaj je replika.</p>
            </sp>
            <sp xml:id="SDZ2-Redna-21-2000-05-11.sp73">

               <speaker>RUDOLF PETAN:</speaker>

               <p>Hvala za besedo, gospod podpredsednik. Torej, to kar ste dejali, bom seveda
               spoštoval. Saj tudi drugačnega namena nisem imel. Na začetku bi omenil to, da dobro,
               da še velja stari poslovnik, kajti repliciramo lahko sedaj, ko so še besede gospoda
               Jakiča, upam da ne bo zameril, če uporabim izraz "tople". To se pravi, ko jih še
               imamo v ušesih in vemo, o čem je predhodnik diskutiral. Kajti drugače bi se lahko
               zgodilo, da bi mogoče prišel na vrsto popoldan ali pa ne vem, lahko tudi jutri ali pa
               drug mesec in bi verjetno pozabili, o čem je bilo govora.</p>
               <p>Strinjam se z gospodom Jakičem, ko je navedel kot vzor delo v parlamentarni skupščini
               Sveta Evrope. To je verjetno dobro. Vendar bi pa samo mimogrede spomnil, da če imamo
               že Evropo za vzor, potem je prav, da jo imamo povsod. Torej takrat, ko nam to
               ustreza, takrat ko nam to ne ustreza, ko gre v bistvu za vsebino. Tu bi samo, kaj sem
               s tem mislil, bi samo dejal, da bi bilo dobro Evropo upoštevati tudi pri spoštovanju
               ustave, pa to mimogrede. Skupščina Sveta Evrope, kolikor mi je znano, ima nekaj 100
               članov, ne me za besedo prijeti, mislim, da je številka blizu 500. V redu. Nekaj sto,
               bom ostal pri tej dikciji. To se pravi, delo v takšnem organu je verjetno in mora
               biti drugače organizirano. Kajti tudi firma, ki ima 100 zaposlenih ali pa tista, ki
               ima 300, zahteva drugačne prijeme in drugačne organizacijske sheme. To je prvo, zakaj
               določena stvar ni čisto primerljiva.</p>
               <p>Poleg tega, verjetno se boste tudi strinjali, da skupščina Sveta Evrope sprejema bolj
               splošna priporočila, kot so nekatera priporočila v naših zakonih ali vsebina v naših
               zakonih, ko govorimo točno o številkah. Zato je takšna načela lažje tudi sprejemati.
               Po drugi strani, v Svetu Evrope se ne sprejema - uporabil bom pač naš termin - toliko
               zakonov, kot jih moramo mi, ki pa morajo biti dobro znani in jasni, tisti, ki o njih
               glasujemo. Tako, da potem ni potrebno dodatno tolmačenje, kaj smo s sprejetjem
               določenega zakona mislili. Verjetno veste, da pri določenih finančnih zakonih alipri
               drugih je posebna knjižica, ki izide o tolmačenju tega zakona, kaj je bilo s tem
               mišljeno. To se pravi, če bi prej mi dobro razčistili in bi bile tudi dikcije v
               posameznih členih zakona boljše, drugačne, potem verjetno ne bi bilo potrebno posebno
               tolmačenje, da o raznih seminarjih, do katerih pri tem pride, da se tolmači, kaj je
               bilo v zakonu mišljeno, sploh ne govorim. Ne nazadnje, dejal bi, da skupščina Sveta
               Evrope ni neki parlament nekih držav v tranziciji, tako kot je slovenski parlament,
               in da pravila igre tam vsekakor določa demokratična Evropa z dolgoletno
               tradicijo.</p>
               <p>Se pa popolnoma strinjam s tem, kar je rekel moj... Ja, je replika. Na njegovo
               vsebino. Se popolnoma strinjam s tem, kar je gospod Jakič dejal, da v skupščini Sveta
               Evropa se v delovnih telesih stvari razrešujejo. Če me je dobro poslušal, sem prej
               ravno sam dejal, da če bi mi imeli boljšo organizacijo v parlamentu, ne pa
               omejevanje, o katerem govori ta sprememba zakona, potem bi verjetno tudi pri nas v
               delovnih telesih določene stvari razrešili in se ne bi ponavljali na plenarni seji.
               Kajti kot je znano, če bi bilo več časa za delovna telesa, potem se ne bi dogajalo
               to, da bi imeli tudi do deset delovnih teles na en dan. Veste, da smo toliko
               solidarni in hodimo z enega delovnega telesa na drugega, da vzdržujemo sklepčnost in
               potem ne vemo, kaj se je na drugem delovnem telesu govorilo, potem se ponovi razprava
               ravno na plenarni seji. Gospod Jakič, kot eden od predlagateljev, bo verjetno moral
               priznati, da s tem, samo z golim omejevanjem besede verjetno cilj ne bo dosežen,
               ampak da je več v organizaciji. Tudi določenih - takoj zaključim - izkušenj v Evropi
               nekritično - nekritično govorim - ni dobro prenašati, kajti razmere so malce pri nas
               drugačne in tudi politična klima je malce drugačna ter tudi naša tradicija je malce
               drugačna. Zato sem pač tudi v prejšnji razpravi povedal to, kar sem, in seveda zato
               sem tudi repliciral gospodu Jakiču, da mu določene stvari še dodatno pojasnim, ker
               očitno se nismo prej dobro razumeli, ker sem skušal biti v razpravi kratek. Hvala
               lepa.</p>
            </sp>
            <sp xml:id="SDZ2-Redna-21-2000-05-11.sp74">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod dr. Ribičič ima besedo.</p>
            </sp>
            <sp xml:id="SDZ2-Redna-21-2000-05-11.sp75">

               <speaker>DR. CIRIL RIBIČIČ:</speaker>

               <p>Naj najprej rečem, da poslovniško niso predvideni ti vzkliki in odgovarjanja. Ugovor,
               če proceduralno ni kaj v redu, je pač po tistem, ko dobi nekdo besedo, tudi zaradi
               tega, ker nekdo to, recimo, javno spremlja prek interneta ali bere zapisnik in tako
               naprej.</p>
               <p>Najprej bi se zahvalil gospodu Jakiču, ki je zelo prepričljivo v približno 17 minutah
               nam razložil, zakaj je treba radikalno skrajšati te razprave. Torej... /Medklici iz
               klopi./</p>
            </sp>
            <sp xml:id="SDZ2-Redna-21-2000-05-11.sp76">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani!</p>
            </sp>
            <sp xml:id="SDZ2-Redna-21-2000-05-11.sp77">

               <speaker>DR. CIRIL RIBIČIČ:</speaker>

               <p>Torej, nič ne pomaga. Moram reči, da so vzkliki iz klopi sedaj tudi nedostojni, in to
               eno minuto zatem, ko sem rekel, da je to v nasprotju s poslovnikom. Gospod Kopač,
               mislim, da to ni korektno. Ja, tudi to ni korektno, da vpijete...</p>
            </sp>
            <sp xml:id="SDZ2-Redna-21-2000-05-11.sp78">

               <speaker>PODPREDSEDNIK ANDREJ GERENČER:</speaker>

               <p>Prosim za mir v dvorani!</p>
            </sp>
            <sp xml:id="SDZ2-Redna-21-2000-05-11.sp79">

               <speaker>DR. CIRIL RIBIČIČ:</speaker>

               <p>Kar se replike tiče, se prijavi tako, da se ne moti govornika.</p>
               <p>Druga stvar. Rad bi polemiziral... /Oglašanje iz klopi./ Mislim... tega ni konec! Ne
               vem, no, saj lahko se gremo tudi tako kot v otroškem vrtcu. Rad bi vas opozoril, da
               je poslovniška komisija sprejela priporočilo, ki ni bilo moja ideja, bil je predlog
               nekega drugega kolega, z večino glasov, in do sedaj se je temu upiral in temu
               nasprotoval samo en poslanec, gospod Hvalica - sedaj pa se mu Kopač pri tem
               priključuje, ker... Ne vem, v čem vidi potrebo po tem.</p>
               <p>Rad bi polemiziral z idejo, da ni primeren trenutek. Zakaj? Zaradi tega, ker izgleda,
               kot da po hitrem postopku spreminjamo poslovniške določbe. Če bo danes ugotovljeno,
               da je to primerna podlaga - česar sam osebno ne bom podprl, tudi menim, da ne bo
               dobilo potrebne podpore - v tem primeru bomo čez nekaj mesecev, nekje na začetku
               naslednjega mandata dobili te spremembe. Dramatiziranje v tem, da bo to v tem
               trenutku, nima nobene zveze s tistim, kar je na dnevnem redu.</p>
               <p>Drugo, na kar bi rad opozoril, je to, da so uravnotežene in celovite spremembe
               poslovnika pripravljene. Te spremembe so v "hladilniku", zamrznjene, zaradi stališča
               predsednikov parlamentarnih strank, da ne smemo spreminjati poslovnika, zlasti ne na
               tako celovit in resen način, dokler ne rešimo problema volilnega sistema. To seveda
               ne pomeni, da v sedanjem času niso možne neke manjše parcialne spremembe, ki bi
               razreševale najnujnejše stvari, ampak bi morale slediti celovitim spremembam v tem
               smislu, da so v večji meri uravnotežene in da s tega vidika ne gre za, ne samo
               parcialne, ampak tudi enostranske rešitve. Seveda, če bo državni zbor danes sklenil,
               da je to primerna podlaga, v tem primeru bomo lahko prek stališč in amandmajev
               skušali uveljavljati tudi drugačna stališča, drugačne poglede, in to dopolniti ter iz
               tega narediti, da bo stvar nekoliko bolj uravnotežena. Recimo obvezo, da mora
               predsednik vlade dajati odgovore na vprašanja, mislim, da bi bilo smiselno zapisati v
               to, pa še kakšno od drugih stvari, ki niso uspele že v okviru sprememb poslovnika, ki
               so se začele zaradi imunitetnih vprašanj, zaradi ureditve imunitete.</p>
               <p>Tudi to vprašanje, se mi zdi, da bi bilo na nek način krivično in narobe, če ne bi ob
               tej spremembi postavili tudi vprašanja omejevanja imunitete poslancev. To je končno
               tista sprememba, ki je dobila največji pozitivni odmev v javnosti in tudi to, da ni
               bila sprejeta, ni bil razlog v tej rešitvi, ampak v drugih zadevah. Poleg tega bi rad
               opozoril, da imamo v eni od odločb ustavnega sodišča obveznost, da dogradimo - ne gre
               za kakšno zelo pomembno ali zahtevno nalogo - dogradimo nekaj v zvezi s postopkom, ki
               se nanaša na vlogo državnega sveta. Mislim, da se to tudi da priključiti tej
               spremembi, če ne bo sprejeta, pač po skrajšanem postopku predlagati drugo
               spremembo.</p>
               <p>Tisto, kar sem hotel še omeniti, je kratka polemika s kolegom Jakičem okrog tega, da
               ti predlogi omejujejo vse. Še zlasti zaradi tega, ker se predlagatelji teh predlogov
               sklicujejo na primerjalne rešitve. Formalno je seveda res, da so vsi poslanci v
               enakem položaju. Dejansko pa temu na žalost ni tako. In to ni slučajno in to ne velja
               samo za Slovenijo, ampak tudi za vse druge parlamentarne države. V drugačnem položaju
               so predstavniki koalicije. Jaz seveda se tega položaja nekoliko manj spomnim kot
               ostali, ki ste sedaj v vladi ali boste v naslednji vladi,ker sem obakrat bil v
               opoziciji. Ampak bi rad opozoril na to, da v vsakem resnem parlamentu, evropskem
               parlamentu imajo poslanci in poslanske skupine koalicije velik vpliv na to, na
               predloge. Kolega Jakič! Z vami polemiziram in zato, da ne bi bilo nesporazuma, bi vas
               prosil za minuto pozornosti. Skratka v vseh primerljivih evropskih parlamentih imajo
               poslanci koalicije in koalicijske poslanske skupine pomembno, lahko bi rekel tudi
               odločilno vlogo pri kreiranju odločitev pri predlogu vlade. Neke oblike koordiniranja
               koalicijskih strank, ki kdaj pa kdaj pridejo v javnost, se odvijajo tudi v Republiki
               Sloveniji. Koalicijski poslanec ima torej v pripravljalnih fazah precej drugačno
               vlogo. Poleg tega bi lahko pričakovali, da bodo njegova stališča v večji meri
               prisotna v stališčih vlade, v predlogih vlade, v obrazložitvah vlade in v nastopih
               vladnih predstavnikov, kot to velja za opozicijske predlagatelje. Če bi šli v
               skrajnost, ki je predlagatelji ne predlagajo in bi popolnoma ukinili parlamentarno
               razpravo, bi seveda kljub temu stališča koalicijskih poslancev bila zastopana v
               vladnih stališčih, opozicija pa ne bi prišla do besede. Zato je z vidika opozicije
               gledano seveda bolj občutljivo, če prihaja do omejevanja dolžine razprav in nekaterih
               drugih pravic vseh poslancev, in to pač na žalost ni enakomerno porazdeljeno na vse,
               ampak ima za opozicijske poslance hujše posledice kot za ostale poslance, ki imajo
               druge sistemske možnosti vplivanja na predloge in na odločitve, ki jih sprejema vlada
               kot najvišji izvršilni organ v državi.</p>
               <p>No, to so te glavne pripombe, ki sem jih hotel reči, na načelni ravni pa poudariti
               to, da ko govorimo o učinkovitosti parlamenta, moramo upoštevati tako hitrost
               odločanja kot tudi kakovost odločitev. In da so ta posvetovanja, ki smo jih imeli
               tudi v teh prostorih v zadnjih dneh, ob 10-letnici parlamentarizma v Sloveniji,
               pokazala, nekateri zlasti dr. Zajc, so tudi s številkami, s statističnimi podatki
               pokazali, kako neobičajno veliko število aktov, ki jih sprejemamo v našem državnem
               zboru,pomeni spreminjanje neustreznih rešitev, ki jih je državni zbor sprejel v
               preteklosti. Temu jaz dodajam tudi v bližnji preteklosti. Skratka, hitro odločanje z
               manj razpravami lahko vodi tudi do manj kakovostnih odločitev.</p>
               <p>Da pa ne bi vse skupaj izpadlo kot, da smo v poslanski skupini združene liste
               spremenili svoja stališča. Mi smo bili v preteklosti in smo danes pristaši
               racionalizacije dela tega državnega zbora. Vendar pa želimo, da se to opravi na
               takšen način, da bo dovolj uravnotežen. In še enkrat poudarjam pač, da če to nekdo
               želi ali ne, se ne spreminja poslovniški red kot tista stalna pravila igre, ki se jim
               ne more nobena koalicija prilagajati, se ne spreminja ali s povzdigovanjem glasu ali
               na kakšen drug način, ampak samo z dvotretjinsko večino prisotnih poslancev. Zaradi
               tega je tukaj na mestu bolj prepričevanje, argumentiranje kot pa kakšna druga oblika,
               ki želi privesti do pozitivnega, seveda če želi privesti do pozitivnega
               rezultata.</p>
               <p>Zaradi tega sem se v sami poslovniški komisiji kot član te komisije in kot predsednik
               zavzel zato, da na hitro ne odločamo o teh vprašanjih in smo tudi določili nek odmor,
               določen čas. Ko smo opazili, da so te spremembe, ki jih predlagata dva od naših
               kolegov, deloma skladne s prizadevanji poslovniške komisije v preteklosti za
               racionalizacijo dela, deloma pa manj uravnotežene in torej bolj pristranske, sem se
               zavzel in komisija je to tudi sprejela, za nek odlog odločanja o tem vprašanju, zato
               da bi predlagatelja lahko dopolnila, spremenila kakšno od svojih stališč,da bi bila
               realnejša možnost, da se ta njun predlog sprejme. No, to se ni zgodilo oziroma sta se
               odločila, da želita, da se o tem odloča, kar je njuna legalna in legitimna
               pravica.</p>
               <p>In jaz bi tukaj rad samo še enkrat povedal, da ne bom podprl predloga, ki ga je
               podprla komisija za poslovnik, če pa bo sprejet, si bom pa prizadeval, da bi svoja
               stališča uveljavil v stališčih in pozneje v drugi obravnavi tega predloga. Hvala
               lepa.</p>
            </sp>
            <sp xml:id="SDZ2-Redna-21-2000-05-11.sp80">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Branko Kelemina. Replika? Oba imata repliko. A potihem sta rekla, se
               opravičujem, ker sem smatral, da ne replicira. Replika, gospod mag. Kopač.</p>
            </sp>
            <sp xml:id="SDZ2-Redna-21-2000-05-11.sp81">

               <speaker>MAG. JANEZ KOPAČ:</speaker>

               <p>Hvala. Mimogrede se potem javljam že za 5-minutni nastop. Replicirati sem želel dr.
               Ribičiču, ker je z zelo grobo lažjo tu opredelil ali pa hotel ironizirati nastop
               poslanskega kolega Jakiča, s tem ko je rekel, da nam je temeljito v 18 minutah
               predstavil svoje predloge. Seveda jedro tega, kar predlaga kolega Jakič, je
               skrajševanje razprav. Zato sem razumel poskus ironiziranja tega, ampak ker sem
               slučajno bil prisoten tu takrat, ko dr. Ribičič ni bil prisoten, torej ko je začel
               svoj nastop poslanski kolega Jakič in ker sem bi tu prisoten tudi takrat, ko je dr.
               Ribičič prišel in je spraševal naokoli, kdaj je Jakič začel govoriti,ko se je pač
               začel pripravljati na to, kako ga bo ironiziral, in ker je tudi precej naglas
               razlagal, kako ga bo, Jakiča ironiziral, s tem, da mu bo rekel, kako dolgo je
               govoril, zelo utemeljeno trdim, da dr. Ribičič pojma nima, koliko časa je kolega
               Jakičv resnici govoril. Zato je bila to laž, kar je rekel. To sem želel tu pojasniti.
               Kolega Jakič je govoril približno trinajst minut, približno. Ampak saj to niti ni
               pomembno.</p>
               <p>Mislim, da je pač pomembno samo to, ali prikazati to, kako tu posamezni poslanci, v
               tem primeru gre celo za predsednika matičnega delovnega telesa, ki pač temu
               nasprotuje in želi avtorja diskreditirati tudi na drug način, ne samo z, po njegovem,
               utemeljenimi stališči. Skratka, želel sem to prikazati in zato sem se prijavil za
               repliko,in to je klasična replika. Javljam se pa tudi za klasičen 5-minutni nastop.
               Takrat bom pa povedal, zakaj pa jaz podpiram ta predlog in zakaj menim, da argumenti
               dr. Ribičiča ne zdržijo. Hvala lepa.</p>
            </sp>
            <sp xml:id="SDZ2-Redna-21-2000-05-11.sp82">

               <speaker>PODPREDSEDNIK ANDREJ GERENČER:</speaker>

               <p>Hvala. Razprava... Ali tudi replika? Prosim!</p>
            </sp>
            <sp xml:id="SDZ2-Redna-21-2000-05-11.sp83">

               <speaker>ROMAN JAKIČ:</speaker>

               <p>Hvala za besedo. Repliciram v skladu z drugim odstavkom 70. člena poslovnika
               državnega zbora kolegu Cirilu Ribičiču in seveda, da popravi navedbo, ki jo je rekel.
               O njej je govoril že kolega Kopač. Ko seveda repliciram ali v takem, recimo dialogu,
               ko govorim z dr. Cirilom Ribičičem, imam vedno nek tak občutek, kot ko govorim
               angleško z "native speakerjem". Vedno mi je nelagodno, ampak seveda nisem mogel mimo
               tega, da - kljub vsemu mu vedno prisluhnem kot strokovnjaku za ustavna vprašanja -
               mimo tega, da pa njemu ne bi v tem trenutku rekel, da ko seveda me je hotel osmešiti,
               mene, v smislu, da sem govoril 18 minut, ne pa pet minut, kot predlagam, bi lahko
               seveda od njega pričakoval, glede na to, da je tudi predsednik matičnega delovnega
               telesa, da bi prebral spremembo. Jaz kot predlagatelj sem si dovolil pač to, kar je
               zapisano, da se omejuje, obrazložiti to v petnajstih minutah, kar je v prvem odstavku
               napisano. S tem želim polemiko končati in to repliko končati in to seveda v roku, kot
               ga predlagam, to je pa tri minute. Hvala.</p>
            </sp>
            <sp xml:id="SDZ2-Redna-21-2000-05-11.sp84">

               <speaker>PODPREDSEDNIK ANDREJ GERENČER:</speaker>

               <p>Hvala. Dr. Ribičič, replika.</p>
            </sp>
            <sp xml:id="SDZ2-Redna-21-2000-05-11.sp85">

               <speaker>DR. CIRIL RIBIČIČ:</speaker>

               <p>Mislim, da na ta način povzdigovati glas, "laž, groba laž", najprej iz klopi, potem
               še tu pred mikrofonom, ni korektno, kolega gospod Kopač. Poleg tega se velja kdaj
               tudi ozreti nazaj. Jaz sem bil ves čas prisoten v dvorani. Za pričo pozivam - sedaj
               odkimava gospod Kopač - predsedujočega, ki je napovedal, da sem jaz naslednji na
               vrsti in to je napovedal seveda, preden je gospod Jakič, in ker se je ozrl k meni in
               sem mu zadaj pomahal in povedal, da sem prisoten in naj ne skrbi, da bi pozabil.</p>
               <p>Kar se tiče citiranja, kaj sem rekel, je gospod Kopač netočno, jaz bi sedaj seveda
               lahko šel iskat nove, hujše izraze za to, kakšno ponarejanje ali kaj takšnega. V
               redu, bom šel pogledati stenogram in bom povedal, kaj sem jaz rekel, kaj je on, bom
               preštel vrstice, pa tudi iz stenograma se vidi, koliko minut. Če sem se za kakšno
               minuto zmotil, seveda nisem pa rekel to, kar govori Kopač, ampak po mojem spominu je
               bila formulacija bistveno drugačna. Ne gre samo za napačno številko minut, ki jih je
               on navedel, ampak tudi za to, da sem rekel približno. Skratka sem se pri tem dovolj
               omejil in za kakšne take grobe diskvalifikacije, ki si jih je gospod Kopač tukaj
               privoščil, ni nobene podlage.</p>
               <p>Tisto, kar sem pa hotel reči, da če bi delali seveda sedaj že po novih pravilih, bi
               ta trenutek bili že na kosilu in za nami bi bilo že nekaj več točk dnevnega reda.
               Ampak to ne morete šteti samo kot negativno. Saj veste, če želite biti objektivni,
               veste, da sem si tukaj ne samo prizadeval, tudi, lahko bi rekel, bojeval za to, da bi
               neka racionalizacija bila sprejeta v tem državnem zboru, in to nekatere iste rešitve,
               ki jih predlaga kolega Kopač, in nekatere druge rešitve ter moje opozorilo na to, da
               je ta predlog manj uravnotežen in da ni logično, da bi dobil dvotretjinsko podporo
               navzočih. Saj lahko stvar tudi že malo matematično pogledamo. Ob velikem prizadevanju
               združene liste nismo dobili dvotretjinske večine v tretji obravnavi za veliko manj
               radikalen in bolj uravnotežen predlog. Pa če želite, bom se ponovno oglasil in vam
               bom v točkah povedal, katere stvari so bile v tistem predlogu in jih tukaj in, in
               katere rešitve so v tem predlogu in v tistem rešitve ni. Se mi ne zdi resno
               pričakovati, ali pa kot piše v poročilu našega matičnega delovnega telesa,
               realistično, realno pričakovati, da bi za to lahko dobili dvotretjinsko večino
               prisotnih poslancev. Celo ob predpostavki, da bi se jaz za to zavzel, pa se ne
               zavzemam zaradi tega, ker mislim, da je stvar premalo uravnotežena. Tukaj je problem
               in sedaj, če hočeš z mano polemizirati, bi bilo korektno polemizirati na tej točki in
               dokazovati, da ni res, da so te stvari najmanj enako ali bolje uravnotežene, kot so
               bile tiste prejšnje. In to kar od točke do točke, ko gre za položaj koalicije,
               predsednika vlade, pa tudi ko gre za časovne omejitve ali pa za trajanje odmorov ali
               razprav, in ta razprava bi mogoče potem bila bolj produktivna.</p>
               <p>Naj pa še enkrat ponovim, šel bom prešteti vrstice in pogledati ta čas, in če sem se
               zmotil za kakšno minuto, se bom opravičil, vendar ne kar na pamet, temveč na podlagi
               tega, kar bom preveril na podlagi zapisnika. Hvala lepa.</p>
            </sp>
            <sp xml:id="SDZ2-Redna-21-2000-05-11.sp86">

               <speaker>PODPREDSEDNIK ANDREJ GERENČER:</speaker>

               <p>Hvala. Kolegice in kolegi, prekinjam to točko dnevnega reda. Ob 14.30 uri bomo
               pričeli točko volitve in imenovanja in se bomo potem vrnili k tej točki.</p>
               <p><stage>(Seja je bila prekinjena ob 12.58 uri in se je nadaljevala ob 14.35 uri.)</stage></p>
            </sp>
            <sp xml:id="SDZ2-Redna-21-2000-05-11.sp87">

               <speaker>PODPREDSEDNIK ANDREJ GERENČER:</speaker>

               <p>Kolegice in kolegi poslanci! Nadaljujemo delo državnega zbora. Dodatno so opravičeni
               za nadaljevanje 21. seje: Miroslav Luci ves dan, dr. Helena Hren-Vencelj za
               popoldanski del seje in prav tako Feri Horvat za začetek popoldanskega dela seje.
               Prosim, da ugotovimo navzočnost v dvorani! Prosim, da ugotovimo navzočnost v dvorani!
               <stage>(33 prisotnih.)</stage> Drugič ugotavljamo sklepčnost v dvorani! <stage>(31 prisotnih.)</stage> Tretjič
               ugotavljamo ob 14.47.</p>
               <p><stage>(Seja je bila prekinjena ob 14.37 uri in se je nadaljevala ob 14.46 uri.)</stage></p>
            </sp>
            <sp xml:id="SDZ2-Redna-21-2000-05-11.sp88">
               <speaker>PODPREDSEDNIK ANDREJ GERENČER:</speaker>
               <p>Tretjič ugotavljamo sklepčnost v dvorani! <stage>(55 prisotnih.)</stage> Zbor je sklepčen in lahko
               odloča. Dodatno se je še opravičil Ivan Božič, da ne bo kaj narobe z odsotnostjo
               poslancev in poslank.</p>
               <p>Smo pri točki... Samo še dovolite eno obvestilo. Nadaljevali bi torej, kot sem že
               dopoldne napovedal, z volitvami, točka 48, nakar bi se vrnili na prekinjeno točko o
               poslovniku, potem bi obravnavali dve obvezni razlagi, točki 46 in 47, in točko 34, to
               je predlog zakona o izjemnem znižanju davčne obveznosti. To je vse, kar lahko danes
               storimo. Jutri bi potem nadaljevali z zakonom o letalstvu, ker poročilo ni
               pripravljeno. Potem točki 24 in 25, program Darsa, če bo vlada dala poročilo, kot je
               bilo zahtevano.</p>
               <p>Prehajamo na točko <title>48. TOČKO DNEVNEGA REDA - VOLITVE IN IMENOVANJA.</title>
               </p>
               <p>Zbor bo pod to točko obravnaval predlog sodnega sveta za izvolitev dveh kandidatov v
               sodniško funkcijo. Prehajamo na obravnavo in sklepanje o posameznih predlogih. Sodni
               svet je državnemu zboru predložil predlogo za izvolitev dveh kandidatov v sodniško
               funkcijo na sodniško mesto okrajnih sodnic na okrajnem sodišču v Radovljici in v
               Kranju. Želi predstavnik sodnega sveta besedo? <stage>(Ne želi.)</stage> Predlog je obravnavala
               komisija za volitve, imenovanja in administrativne zadeve in zboru predložila
               poročili ter predloga odlokov. Želi poročevalec komisije besedo? <stage>(Ne želi.)</stage> Želi
               besedo predstavnik sekretariata za zakonodajo in pravne zadeve? <stage>(Ne želi.)</stage> Želijo
               besedo predstavniki poslanskih skupin? <stage>(Ne želijo.)</stage> Besedo dajem poslankam in
               poslancem Pisnih prijav nimam, razprava je na pet minut. Želi kdo besedo?</p>
               <p>Ker ne želi nihče razpravljati, prehajamo na glasovanje. Na glasovanje dajem predlog
               odloka o izvolitvi v sodniško funkcijo gospe Karin Schöffmann na sodniško mesto
               okrajne sodnice na okrajnem sodniku v Radovljici. Ugotovimo sklepčnost! <stage>(45
               prisotnih.)</stage> Kolegi poslancih, lepo prosim, pojdite na svoja mesta in glasujte. Drugič
               ugotavljamo sklepčnost! <stage>(53 prisotnih.)</stage></p>
               <p>Kdo je za predlagani odlok? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlagani odlok sprejet.</p>
               <p>Na glasovanje dajem predlog odloka o izvolitvi v sodniško funkcijo gospe Romane
               Čemažar na sodniško mesto okrajne sodnice na okrajnem sodišču v Kranju. Ugotovimo
               sklepčnost! <stage>(55 prisotnih.)</stage></p>
               <p>Kdo je za predlagani odlok? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlagani odlok sprejet.</p>
               <p>S tem prekinjam to točko dnevnega reda.</p>
               <p>Prehajamo na <title>PREKINJENO 44. TOČKO DNEVNEGA REDA - PRVA OBRAVNAVA PREDLOGA
                  SPREMEMB IN DOPOLNITEV POSLOVNIKA DRŽAVNEGA ZBORA.</title>
               </p>
               <p>K razpravi se je pismeno prijavil Branko Kelemina, vsi ostali poslanci so omejeni na
               pet minut. Gospod Branko Kelemina, imate besedo.</p>
            </sp>
            <sp xml:id="SDZ2-Redna-21-2000-05-11.sp89">

               <speaker>BRANKO KELEMINA:</speaker>

               <p>Hvala lepa za besedo. Spoštovani! Če se malo navežem tudi na tisto, kar so nekateri
               poslanci že povedali v svojih razpravah, in sicer glede tega, kaj je pozicija danes
               in kaj je opozicija, ker govorim v svojem imenu, naj povem, da me v bistvu to
               popolnoma nič ne zanima, posebno pa ne v tem trenutku. Osebno prav gotovo podpiram
               samo večjo učinkovitost državnega zbora, ker sem v državnem zboru z resnimi nameni in
               mi ni vseeno, ali bo ta državni zbor opravil svoje poslanstvo, ki mu je naloženo, ali
               ga ne bo.</p>
               <p>Glede razprav nekaterih poslancev, ki so govorili tudi o tem, kako je v Evropski
               skupnosti, v Svetu Evrope organizirano delo parlamenta in kako je tam vse planirano v
               prihodnost, vsaj za dan, dva dni ali mesec dni vnaprej, naj dam svoje osebno mnenje.
               Mislim, da je to prav gotovo nek napredek oziroma višja instanca organizacije nekega
               dela. Tudi v državnem zboru Republike Slovenije bi si lahko nekaj takega želeli, če
               bi bili sposobni to pripraviti, torej neko celovito, učinkovito planiranje dela, neka
               časovnica, kot je kolega Jakič tu omenil. Ne moremo pa neke časovnice uvajati
               parcialno na posameznih segmentih, vse ostalo pa zanemariti. V nadaljevanju bom tudi
               povedal, kako vidim predvsem to zanemarjanje.</p>
               <p>Tudi to, ko imajo nekateri trikrat ali večkrat isto razpravo, in tudi isti
               razpravljalci tako na delovnih telesih kot potem v prvi, drugi in tretji obravnavi,
               je mogoče res posledica nedodelanosti poslovnika, predvsem pa zloraba poslovnika. Vse
               te razprave danes, mislim, da so dejansko nepotrebne, kajti poslovnik, po moji oceni,
               ni tako slab, če bi ga dosledno upoštevali. Če pa so uporabljene zlorabe s strani
               poslancev ali kogarkoli drugega, celo predsedujočih, potem so te prav gotovo
               protiposlovniške.</p>
               <p>Razlogi za neučinkovitost izvajanja poslovnika po moji oceni izvirajo iz drugih
               razlogov, predvsem je tukaj, po moji oceni organizacija dela državnega zbora, ki ni
               dovolj dobra. Večja učinkovitost državnega zbora pa je po moji lastni oceni in mojem
               lastnem prepričanju odvisna od vodstva državnega zbora, predvsem od predsednika
               državnega zbora, podpredsednikov in pa tudi od generalne sekretarke in vseh služb, ki
               pripravljajo zadeve v tem državnem zboru. Da ne boste mislili, da govorim na pamet,
               bom samo nekaj segmentov, nekaj primerov v zvezi s tem navedel.</p>
               <p>Samo en primer, majčken, tudi recimo glede spoštovanja nekega reda: primer neke
               urejene družine, predvsem recimo na podeželju, če ni staršev doma, logično, da
               otroci, če jih je več pri hiši, počnejo razne stvari, se tudi pretepajo itn. Če je
               doma mati, jih seveda opozarja, vendar to veliko ne zaleže. Če pa pride v hišo oče,
               pa ne reče nič, pa vendar se začnejo izvajati zadeve tako, kot je potrebno.</p>
               <p>Tudi v društvu, recimo če je vodstvo društva zanič, kakršnokoli že je in če je zanič
               tudi članstvo, potem društvo ne more funkcionirati. Če je društvo, če je predsedstvo
               dobro ali predsednik dober v društvu, članstvo slabo, se že da na nek način določene
               stvari urediti, tudi če je članstvo dobro pa vodstvo društva zanič, še neke stvari
               gredo. Sedaj, kako je pri nas, vi sami ocenite. Jaz pač trdim, da je veliko odvisno
               od vodstva in stanje, ki ga imamo v našem državnem zboru, je prav gotovo tudi odvisno
               od njega.</p>
               <p>Samo če nekaj primerov navedem. Poglejte sestavo dnevnega reda. Predsednik državnega
               zbora ima tukaj ogromne pristojnosti. Moral bi oceniti učinkovitost, primernost
               nekega predloga, ki je v državnem zboru in ki ga misli postaviti na dnevni red,
               predvsem s strani mogoče vlade, da bi bili res kolikor toliko dodelani predlogi
               zakonov. V kolikor ne bi bili, bi moral sam oceniti, da tak zakon ni primeren in bi
               ga lepo vrnil vladi nazaj in kmalu bi se naučili malo bolj dosledno spoštovati tudi
               poslovnik in tudi določbe, kako je potrebno kakšen zakon pripraviti, pa tudi
               strokovne podlage, da bi bil zakon boljše pripravljen.</p>
               <p>Potem recimo samo, če še navedem nekaj drugih takih drobnih pomanjkljivosti, ki po
               moji oceni bistveno vplivajo na učinkovito delo državnega zbora. Samo pričetek seje,
               spomnimo se, kaj smo naredili s tem institutom. Vsaka seja se začenja skoraj 10, 15
               minut kasneje, kot je po uri. Da sem jaz predsednik državnega zbora, bi začeli točno
               ob uri, pri sekundi. Kogar ni, bi upošteval poslovnik državnega zbora, ki je
               popolnoma jasno napisan. Tako je. Potem bi zahteval popolno tišino v državnem zboru,
               kar je seveda tukaj nemogoče zagotoviti.</p>
               <p>Naj samo povem, jaz nisem bil v prejšnjem sklicu državnega zbora oziroma takrat, ko
               je državni zbor vodil gospod Rigelnik. Ampak gospod Hvalica mi je povedal, da je
               gospod Rigelnik prišel na zadnja vrata v državni zbor, in ko je on prišel na tista
               vrata, je državni zbor utihnil in potem je kot predsednik državnega zbora v tišini
               prišel tukaj za govorniški oder in začel sejo. Mislim, da bi si to zaslužil tudi ta
               državni zbor in to bi si tudi ta predsednik državnega zbora moral izboriti.</p>
               <p>Potem samo, če grem naprej - red v dvorani. Reda v dvorani dejansko ni. Nihče v
               bistvu ne bi smel mahati, kričati, se pogovarjati itn. Tudi prav bi bilo, kar je že
               sicer bilo govorjeno tukaj, da v času, ko so tudi pomembne seje državnega zbora, naj
               bi bilo med sejo v dvorani cel kup nekih drugih predstavnikov, pa tudi novinarjev, ki
               s svojo prisotnostjo, in tudi včasih s svojo nedostojnostjo izredno motijo delo
               državnega zbora. Tudi to bi bilo potrebo v prihodnosti urediti.</p>
               <p>Izredno pomemben institut, ki pa ga ne izvaja ta državni zbor, je pa krivo,
               absolutno, vodstvo državnega zbora. Mi imamo točno napisano vzdrževanje reda sej na
               seji...</p>
            </sp>
            <sp xml:id="SDZ2-Redna-21-2000-05-11.sp90">

               <speaker>PODPREDSEDNIK ANDREJ GERENČER:</speaker>

               <p>Spoštovani kolega Kelemina, dovolite, da vsa prekinem za trenutek in umirim dvorano.
               Poslanci vseh poslanskih skupin niso pri miru, nobeno ne morem izdvojiti. Mogoče bi
               ta trenutek izdvojil združeno listo, vsi ostali prihajajo, govorijo, klepetajo, in pa
               DeSUS seveda, ki se samo... Se opravičujem! Prosim za mir v dvorani. Kdor ne bo dal
               miru, bom prekinil sejo in bom sklical kolegij.</p>
            </sp>
            <sp xml:id="SDZ2-Redna-21-2000-05-11.sp91">

               <speaker>BRANKO KELEMINA:</speaker>

               <p>Tako je.</p>
            </sp>
            <sp xml:id="SDZ2-Redna-21-2000-05-11.sp92">

               <speaker>PODPREDSEDNIK ANDREJ GERENČER:</speaker>

               <p>Danes vsi lepo govorite, kako bi moralo biti v tej dvorani, malokdo pa to upošteva.
               Prosim, nadaljujte.</p>
            </sp>
            <sp xml:id="SDZ2-Redna-21-2000-05-11.sp93">

               <speaker>BRANKO KELEMINA:</speaker>

               <p>Tako je. Hvala lepa, gospod podpredsednik. Dejansko je to, ker nismo od vsega začetka
               začeli spoštovati poslovnika državnega zbora. Samo poglejte, koliko je bilo izrečenih
               opominov v vseh teh štirih letih oziroma treh in pol: odvzem besede, odstranitev s
               seje državnega zbora itn. in druge ukrepe, ki jih ima predsedujoči pravico izreči.
               Tako kot si, spoštovani kolega, danes povedal; v kolikor ni v državnem zboru mira in
               reda, to večkrat opozoriš, če ni mogoče, sejo enostavno prekini. Ja, tako je! Ne
               moremo enostavno si dovoliti - razumete - da iz tega državnega zbora delamo vrtec ali
               še kaj slabšega in prav zaradi tega, ker nismo vzpostavili discipline, ker nismo
               vzpostavili reda, smo na tako nizko stopnjo spravili tudi ta državni zbor.</p>
               <p>Hotel sem to povedati, to me je težilo. Kajti trdno sem prepričan, da je vodstvo
               državnega zbora tisto, ki v tem obdobju ni pokazalo tiste modrosti in tudi tiste
               sposobnosti, da bi se poslovnik spoštoval in da bi s tem tudi prispevali k bolj
               učinkovitemu delu državnega zbora. Da ne navajam vseh ostalih zadev, ki so se
               dogajale: glede preskakovanja točk, nepripravljenosti točk itn. Sami veste, tisti, ki
               ste sledili kolikor toliko delu državnega zbora, s kakšnimi težavami se je državni
               zbor vse srečeval.</p>
               <p>Prav zaradi tega seveda smatram, da je poslovnik dovolj dobro napisan, da bi lahko
               vzdržal do konca tega mandata, če bi ga bolj spoštovali. Prav zaradi tega si ne bom
               dovolil, da bi še v naslednjih obravnavah zapravljali čas za to, da bi popravljali
               poslovnik, ki ga ni potrebo popravljati, ampak samo spoštovati. Hvala lepa.</p>
            </sp>
            <sp xml:id="SDZ2-Redna-21-2000-05-11.sp94">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Razprava na pet minut, gospod mag. Kopač.</p>
            </sp>
            <sp xml:id="SDZ2-Redna-21-2000-05-11.sp95">

               <speaker>MAG. JANEZ KOPAČ:</speaker>

               <p>Hvala za besedo. Prav, recimo, dva nastopa v okviru te točke - se mi zdi - dodatno
               utemeljujeta njeno predlagano vsebino. To je bil, na primer, ravnokar nastop kolega
               Kelemine, ki je govoril malo o tem, malo o onem, ker je, seveda, imel na razpolago
               neomejeno količino časa. To se zgodi vsakomur, tudi meni sem in tja, mislim pa, da je
               izjemnega pomena - prvič: za delo državnega zbora, drugič pa za široko slovensko
               javnost, ki gleda, ki spremljadelo parlamenta - to, da se poslanci pripravijo na
               svoje razprave, da so razprave strokovne in koncizne ter da to ni nametavanje besed
               sem in tja, pogrkavanje, uporabljanje raznih medmetov in tako naprej, ampak da so
               nastopi tu približno tekoči. Ne gre zaumetniški vtis, temveč gre za pripravo vsebine
               nastopa. In če bi v našem parlamentu veljala pravila, kakršna veljajo v praktično
               vseh zahodnih parlamentih, to pa je, da so v okviru strank posmezni "speakerji"
               oziroma govorci za posamezno točko, potem se mi zdi, da bi: prvič, bile razprave o
               posameznih zakonih bolj kvalitetne, drugič, da bi zrelost znotraj strank bila večja,
               in tretjič, da bi delo potekalo hitreje in učinkoviteje.</p>
               <p>Mislim, da je največji problem pri delu tega parlamenta ta, da lahko vsakdo,
               kadarkoli tako rekoč želi, "prileti" sem gor in govori praktično o čemerkoli; tudi o
               nečem, kar nikakor ni povezano s točko dnevnega reda. Zato se mi zdi, da bi bilo
               velikega pomena zožiti, kanalizirati razpravo, ki pa nikakor ne omejuje posameznikov
               oziroma posameznih poslanskih skupin, pač pa samo napotuje na to, da se znotraj
               posameznih poslanskih skupin dogovorijo, kdo bo v imenu poslanske skupine nastopal,
               in tudi, kako bo predstavil stališča te dotične poslanske skupine.</p>
               <p>Demokracija ne pomeni kaosa, demokracija pomeni urejeno nastopanje in izražanje
               posameznih stališč. Če bi hoteli imeti totalno demokracijo, potem bi rekli, da so
               poslanci vsi prebivalci te države in da tu lahko nastopa teoretično 2 milijona ljudi.
               Ker temu ni tako, ampak je ustava rekla, da imamo predstavniško demokracijo, to
               pomeni, da imamo tu 90 ljudi, ki zastopajo različna stališča, vendar tudi teh 90
               ljudi se samoorganizira znotraj državnega zbora v manjše skupine; pri nas so to
               poslanske skupine.</p>
               <p>Zato mi bo zelo žal, če ta predlog sprememb poslovnika ne bo doživel podpore, in kot
               sem razumel doslej nastopajoče, je žal ne bo, pri čemer moram izraziti še posebno
               obžalovanje zaradi tega, ker komisija za poslovnik, skupaj ali pa na čelu z njenim
               predsednikom, seveda ne po svoji krivdi samo, pač pa tudi - govorim pa tudi o
               predstavnikih poslanskih skupin ali pa vodjih poslanskih skupin - ni uspela ujeti
               trenutka. Ujeti trenutek je izjemnega pomena. Spremembe poslovnika se vedno delajo
               proti koncu nekega mandata, zato ker se ne ve, kdo bo v naslednjem mandatu v kateri
               vlogi in jih je takrat najlažje sprejemati. Sedaj imamo na dnevnem redu slučajno to
               spremembo, ki je bila vložena 1998. leta, kar je zelo malo od tistega, kar bi bilo
               potrebno.</p>
               <p>Zavzemam se, da sprejmemo vsaj to, sicer pa izražam obžalovanje, ker široko
               konsenzualno dogovorjene spremembe z Otočca izpred dveh let, žal, niso prišle v
               proceduro, da bi jih lahko celovito sprejemali še proti koncu tega mandata. Hvala za
               pozornost.</p>
            </sp>
            <sp xml:id="SDZ2-Redna-21-2000-05-11.sp96">

               <speaker>PODPREDSEDNIK ANDREJ GERENČER:</speaker>

               <p>Hvala. Replika gospod Kelemina. Dr. Ribičič. Bo v skladu, ker danes vsi govorimo v
               skladu s poslovnikom, upam, da bo tudi ta replika ostala in vse naslednje replike.
            </p>
            </sp>
            <sp xml:id="SDZ2-Redna-21-2000-05-11.sp97">

               <speaker>BRANKO KELEMINA:</speaker>

               <p>Hvala lepa, gospod podpredsednik. Takole bi povedal. Gospod Kopač, če vi nimate
               boljših argumentov za mojo kritiko glede mojega nastopa, potem raje bodite tiho, tako
               kot vi meni včasih poveste - pa sem potem tudi tiho, ker spoznam, da moram biti
               tiho.</p>
               <p>Jaz priznam, da nisem, seveda, nek izšolan govornik in da tudi hitro storim kakšno
               napako, tudi glede pravilne slovnice itn. Samo, če pa imamo malo spomina pa se
               spomnimo, kadar tudi vi včasih nastopate tukaj, gospod Kopač, pri kakšni dosti
               strokovni, zapleteni zadevi, pa tudi kar zajetno jecljate itn. Pa jaz zato nisem
               hodil "gor", pa vas zaradi tega kritiziral in mogoče oponašal tu in takrat tudi
               kritiziral ali rekel: nehajte jecljati, če mislite, povejte, če ne pa pač pojdite
               stran. Ne! Mi smo vsi enaki; pač vsak poskuša povedati tisto, kar misli, in zato
               seveda tudi imamo pravico tukaj priti in povedati tisto, kar mislimo, da je prav, in
               kar mislimo, da je dobro za širši krog in tudi z državo. Zato bi vas prosil, da
               nehate z diskvalifikacijami. Jaz se tega nerad poslužujem, vendar, če boste
               nadaljevali, si bom tudi privoščil kakšno stvar. Hvala lepa.</p>
            </sp>
            <sp xml:id="SDZ2-Redna-21-2000-05-11.sp98">

               <speaker>PODPREDSEDNIK ANDREJ GERENČER:</speaker>

               <p>Dr. Ribičič, replika.</p>
            </sp>
            <sp xml:id="SDZ2-Redna-21-2000-05-11.sp99">

               <speaker>DR. CIRIL RIBIČIČ:</speaker>

               <p>Spoštovani! Najprej sem dolžan pojasnilo z dopoldanske razprave, kjer sem govoril o
               tem, da je približno 17 minut govoril kolega Jakič. Niso bile točne potem navedbe, da
               sem govoril o 18-ih minutah in še posebej omenjal 5-minutno omejitev in da nisem
               prebral gradiva, tisto ni bilo korektno. Ampak jaz se moram opravičiti, ker iz
               stenograma izhaja, da je kolega Jakič govoril manj kot 17 minut. Bi bilo bolj
               korektno,če bi jaz rekel: približno petnajst minut.</p>
               <p>Drugo, kar bi rad repliciral, je pa to, kar je gospod Kopač rekel, da komisija za
               poslovnik ni ujela pravega trenutka. To ni res, vsaj po moji oceni ne. Mi smo
               pravočasno začeli s temi spremembami, iz koalicije so bile napovedi - mislim, iz LDS,
               iz ljudske stranke še posebej - takoj v začetku leta 1997, ko je koalicija nastala,
               da bomo na hitro spremenili poslovnik. Mi smo se potem tega resno lotili in smo
               ugotovili to, kar je kolega Kopač tukaj navedel, da bi bilo najbolj pametno uvesti
               resne spremembe poslovnika šele z veljavnostjo za nov mandat. To je bil konkreten in
               formalen predlog komisije za poslovnik, skupaj s celovitim predlogom poslovniških
               sprememb.</p>
               <p>Vendar so - to sem že omenil - predsedniki strank sklenili, da je treba dati to v
               zamrzovalnik in to toliko časa, dokler ne bo sprejeta odločitev glede večinskega
               volilnega sistema oziroma sprememba volilnega sistema, ki bistveno spreminja tudi
               poslovniške zadeve. Proti svoji volji je komisija, pač, se morala pokoriti takšnemu
               diktatu od zunaj.</p>
               <p>Kar se pa tiče tega trenutka, smo pa ujeli pravi trenutek in se zavedali tega, da je
               najlažje uveljaviti spremembe šele z novim mandatom, ker nihče v naprej ne more
               predvideti, oziroma; celo več smo rekli, ker vsakdo bolj ali manj optimistično
               pričakuje, da bo v poziciji in bo zaradi tega pripravljen narediti kakšen korak več v
               smeri bolj učinkovitega in racionalnega dela tega parlamenta. Hvala lepa.</p>
            </sp>
            <sp xml:id="SDZ2-Redna-21-2000-05-11.sp100">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo razpravljati? Gospod Jerovšek! Gospod Jerovšek ima pet minut,
               prosim.</p>
            </sp>
            <sp xml:id="SDZ2-Redna-21-2000-05-11.sp101">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi! Sedanji predlog sprememb poslovnika me
               preseneča; da se takšni predlogi ciklično ponavljajo, kot da bi spremembo poslovnika
               zahtevala kakšna odločba ustavnega sodišča, kot da bi bil poslovnik državnega zbora v
               nasprotju z ustavo. V takih slučajih je logično, da se poslanci trudijo uskladiti ali
               odpraviti neskladnost z ustavo. Vendar to trmasto vztrajanje in ponavljanje ob
               trenutnih slovenskih razmerah, v stanju slovenske parlamentarne demokracije, kot da
               je v tej državi trajanje razprave največji problem.</p>
               <p>Gledano s stališča poslanske skupine ali stranke, bi ob danem trenutku mogoče bilo
               normalno, da bi pa rekel: "O, sedaj je pa "fajn", da se bodo te spremembe sprejele,
               ker nam bo, stranki, koristilo". Vendar tudi če bo stranka v poziciji, sem osebno
               proti tem rešitvam, ki jih ponuja gospod Jakič kot predlagatelj, čeprav jih tokrat
               ponuja pod drugo utemeljitvijo, kot je bil ponujen prejšnji predlog, ki ga je prvak
               združene liste utemeljil, da se zavzemajo za več reda in demokracije. Z istim
               stavkom, kot je Jaruzelski utemeljil uvedbo vojaškega stanja na Poljskem. Namreč, več
               reda in demokracije oziroma krajše seje državnega zbora so možnez boljšimi predlogi
               zakonov, z boljšo vsebino. To ni zgolj problem državnega zbora. To je problem
               trenutne vlade - vedno tiste, ki večino zakonov pošilja v državni zbor. Seveda pa ta
               tendenca in ta skrita namera, ki je v tem predlogu tega zakona, gre na linijo tega,
               da se zamegli transparetnost dela državnega zbora. Ni na liniji bolj preglednega in
               hitrejšega dela državnega zbora, ampak zaradi tendence predlagateljev, da se omogoči,
               da so čim boljše možnosti za zavajanje ljudstva. Ta predlog se v tem trenutku, v teh
               slovenskih razmerah zavzema za to, da bi javnost imela čim manj vpliva na sprejemanje
               odločitev v državnem zboru.</p>
               <p>In bo tej priliki bom citiral še enkrat tisto, kar je predsednik nemškega parlamenta
               ob selitvi parlamenta v Reichtag, na slavnostnem govoru govoril. Glede na to, da
               zopet hoče poseči v možnost replike oziroma repliko po tednu dni ali pa na koncu
               razprave, ko replika ni več smiselno in vsebinsko možna. Gospod Thierse, predsednik
               nemškega parlamenta, je namreč takrat rekel, še enkrat:"Kdor pravi, da polemika ne
               sodi v parlament, ta zgolj hlini demokracijo." In dajmo se zavedati, da pri nas še ni
               tako zrela in tako trdna demokracija, da bi se mi temu inštitutu praktično lahko
               odpovedali. To je v tej državi pravzaprav edino mesto, kjer različni pogledi lahko
               prihajajo enakovredno do izraza oziroma proporcionalno temu, kakor je pač ljudstvo
               izbralo poslance.</p>
               <p>Dokler bosta združena lista in liberalna demokracija v poziciji, da lahko koristita,
               skoraj popolen medijski monopol, tako dolgo se bodo seveda zavzemali, da je možnost
               razprave in možnost replike tukaj v državnem zboru čim manjša. Če bi ta prednost
               izničila, potem se seveda ne bi več zavzemali za omejevanje te elementarne pravice
               poslanca. Kajti, že včeraj smo videli kako hitro in silno deluje sprememba pozicije v
               parlamentu oziroma v poziciji. /Znak za konec razprave./ Namreč, včeraj so poslanci
               liberalne demokracije govorili popolnoma v nasprotju s tem, kar gospod Jakič tu
               predlaga. Vlekli so razpravo in jaz razumem, ker so bili v drugi situaciji. Bili so
               opozicijski poslanci in ...</p>
            </sp>
            <sp xml:id="SDZ2-Redna-21-2000-05-11.sp102">

               <speaker>PODPREDSEDNIK ANDREJ GERENČER:</speaker>

               <p>Gospod Jerovšek, prosim zaključite misel.</p>
            </sp>
            <sp xml:id="SDZ2-Redna-21-2000-05-11.sp103">

               <speaker>JOŽEF JEROVŠEK:</speaker>

               <p>...Naj samo stavek zaključim. Bili so opozicijski poslanci in so govorili v skladu s
               tem, s to novo pozicijo. Hvala lepa.</p>
            </sp>
            <sp xml:id="SDZ2-Redna-21-2000-05-11.sp104">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo razpravljati? Predlagatelj želi še besedo. Prosim. Roman Jakič.
            </p>
            </sp>
            <sp xml:id="SDZ2-Redna-21-2000-05-11.sp105">

               <speaker>ROMAN JAKIČ:</speaker>

               <p>Spoštovani gospod podpredsednik, spoštovane kolegice, spoštovani kolegi! Jaz moram
               reči, da bom seveda s težkim srcem prenesel sporočilo večine razpravljalcev v
               Parlamentarno skupščino Sveta Evrope, da se tam hlini demokracija, da se, seveda, tam
               kratijo človekove pravice in da je, seveda, tam vse "naštimano" za teptanje pravic
               manjšine. Menim ravno nasprotno: "da je seveda, sprememba poslovnika državnega zbora
               Republike Slovenije nujno potrebna, zato ker se plenarna zasedanja - poudarjam
               plenarna zasedanja - državnega zbora, so več kot predolga, posledica pa je, seveda,
               pozno sprejemanje nujno potrebne zakonodaje.</p>
               <p>Več ali manj je bilo zelo malo govora o konkretnih spremembah členov in zato bi še
               enkrat povedal, da je namen novega 66.a člena skrajšati trajanje dopolnitve
               obrazložitve predlagatelja oziroma predstavnika predlagatelja, katero lahko poda na
               začetku obravnave točke dnevnega reda; da sprememba 67. člena daje možnost
               razpravljanja samo v naprej priglašenim razpravljalcem - se pravi, vsa svoboda, ampak
               se je treba vnaprej, ne pa, da nekdo "pade" v dvorano in seveda ugotovi, da bi bilo
               dobro, da bi še kakšno žaltovo razdrl za tem govorniškim odrom. Da je nadomestilo
               besedila 69. člena nujno v namen doseganja cilja teh sprememb in dopolnitev
               poslovnika, namreč s časovnimi omejitvami razprav poslancev in drugih udeležencev na
               seji bo delo državnega zbora bolj organizirano. Da je namen spremembe 77. člena
               poslovnika časovno omejiti govor o kršitvi poslovnika in, seveda, preprečiti zlorabo
               v drugem odstavku 70. člena omenjene poslančeve možnosti zahtevati besedo. In seveda
               pri tem se želi opozoriti ali pa želimo opozoriti na prednosti obstoja instituta
               vnaprejšnjega priglaševanja razpravljalcev.</p>
               <p>Z uvedbo novega 72.a člena se omejuje trajanje prekinitve dela državnega zbora med
               sejo, omejuje se tudi seveda možnost poslanske skupine, da v namen posvetovanja
               zahteva prekinitev dela državnega zbora večkrat; ob isti točki, seveda. In pa seveda,
               po končani razpravi o predlogu, o katerem odloča državni zbor, z novim spremenjenim
               88. členom ne bi več posamezni poslanci imeli pravico obrazložiti svoj glas na koncu,
               ko so žeabsorbirali možnost govorjenja, ampak bi - seveda - to časovno omejili
               pravico na posamezne poslanske skupine.</p>
               <p>In sedaj bom končal - kljub temu da imamo še 2 minuti - namreč z dvema ugotovitvama.
               Namreč, da - še enkrat poudarjam - s predlaganim skrajšanjem trajanja dopolnitve
               obrazložitev razprav, opozarjanja na kršitve poslovnika in obrazložitve glasu se ne
               bo vplivalo na izvajanje sistema parlamentarne demokracije, ampak po mojem mnenju in
               mnenju kolega sopredlagatelja bo pripomoglo k hitrejšemu in seveda plodnejšemu
               funkcioniranju državnega zbora.</p>
               <p>Kot predlagatelja, če bo volja v tem državnem zboru taka, pa seveda nameravava
               upoštevati vse tiste benevolentne predloge, ki so šli v smeri popravljanja tega, in
               seveda vse tiste predloge, ki so jih strokovne službe tu dale, in - če se ne motim -
               edini, ki je v pisni obliki dal en konkreten predlog, je seveda poslanski kolega
               Delak, ki je pač stvar dal na papir in predlagatelju naložil, da ob sprejetju tega
               seveda razmisli tudi o predlogu, ki je bil podan. Hvala.</p>
            </sp>
            <sp xml:id="SDZ2-Redna-21-2000-05-11.sp106">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Hvalica.</p>
            </sp>
            <sp xml:id="SDZ2-Redna-21-2000-05-11.sp107">

               <speaker>IVO HVALICA:</speaker>

               <p>Hvala lepa, gospod podpredsednik. Kolegice, kolegi! Moja replika sicer velja
               predhodniku, pri čemer jaz ne oporekam temu, da je bil name dober in da je bil namen
               tega predloga zakona resnično tudi - tudi - racionalizacija dela v državnem zboru ali
               skrajšanje postopkov. Vendar poglejmo, kdaj je bil predlog zakona vložen in kdo ga je
               vložil. Danes enega izmed teh predlagateljev ni tu. V časih, ko je bil vložen ta
               predlog zakona, to je bilo v prvi polovici prejšnjega mandata, je razmejitev potekala
               po tisti liniji tam, danes pa poteka razmejitev tu po simetrali, po simetriji te
               dvorane. Takšna je situacija.</p>
               <p>Poslovnik državnega zbora je ustava, v bistvu mala ustava ali ustava državnega zbora.
               Ta ne more biti prirejena trenutni poziciji in niti ne opoziciji, ki se - takšna so
               demokratična pravila pač - menjata na oblasti. Demokracija je menjava oblasti, ne pa
               kaj drugega. To se pravi, da je res potrebno za spremembo takšnega instrumenta, kot
               je poslovnik, da je potreben temeljiti premislek in da je potrebno tudi neko
               kvalificirano soglasje, če že ne konsenz. Konsenza tako rekoč nikdar ne more biti,
               ker smo pač demokrati in dopuščamo, da nekateri pač razmišljajo lahko tudi drugače,
               ampak idealno bi pa bilo tako.</p>
               <p>Sedaj, zanimivo bi bilo slišati, kaj bi rekel drugi predlagatelj, ki se je znašel na
               tej strani simetrale, na desni strani, kaj bi danes rekel ob tej obravnavi tega
               zakona. Njega ni tu in zgolj hipotetično lahko predpostavljam, da bi govoril, že
               zaradi politične higiene, malo drugače, kot kolega Jakič - recimo. To jaz zgolj
               predpostavljam, ne morem trditi. Hočem povedati, kako je absurdno: vsaka stvar, vsak
               predlog je odraz čas, v katerem nastane. Ne gre tu samo za predlog poslovnika, gre
               tudi za druge predloge. Ampak ta čas je mimo.</p>
               <p>Malo se lahko tudi pošalim. Tudi nesrečni datum je bil, ki je spremljal ta predlog
               zakona, to je bil "1. april 1988". To je nenavadno. Če bi jaz vlagal, vam garantiram,
               da bi 1. aprila ne vložil in niti ne 31. decembra, da se razumemo; ampak, dobro.
               Nekateri imajo smisel tudi za drugačen humor in so vložili to čisto resno, očitno,
               ker je natisnjeno v Poročevalcu "1. aprila 1988".</p>
               <p>Sedaj, jaz bi rad potegnil en zaključek. Predlog je odraz tistega stanja v koaliciji,
               ki je vladalo "aprila 1988". To je bilo približno leto dni po formiranju vlade,
               približno leto dni - vlada se je formirala na začetku leta 1997 - to je bilo 1.
               aprila 1998 in takrat je bila ta koalicija, po tej razmejitveni črti sem, zelo
               kompaktna. Kasneje so jo začeli nažirati raznorazni problemi in danes je ni več.
               Sprašujem se, če ta predlog zakona zaradi tega še vzdrži. Bilo bi res primerno, če bi
               lahko državni zbor uspel to odločitev o primernosti tega zakona v prvem branju
               sprejeti v prisotnosti tudi drugega predlagatelja. Hvala lepa.</p>
            </sp>
            <sp xml:id="SDZ2-Redna-21-2000-05-11.sp108">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Jakič, replika.</p>
            </sp>
            <sp xml:id="SDZ2-Redna-21-2000-05-11.sp109">

               <speaker>ROMAN JAKIČ:</speaker>

               <p>Hvala za besedo. Drugi odstavek 70. člena govori o tem, da lahko pojasnim stališče.
               Repliciram kolegu Hvalici - in moja replika bo zelo kratka, gospod Hvalica, če me
               boste poslušali.</p>
               <p>Po logiki simetral, po tej logiki bi seveda gospod Bajc moral biti tisti, ki bi danes
               zagovarjal to spremembo, in jaz tisti, ki bi po logiki simetral moral danes
               nasprotovati temu. Moja intenca in tudi moj današnji nastop je govoril o tem, da me
               ne briga, kdo je opozicija in kdo je pozicija. In naj končam; da to moje stališče, da
               tudi ob spremembi simetral vztrajam na tem, da je treba z omejitvami razprav
               racionalizirati čas, pomeni edino, da se od leta 1998 do danes moje mnenje in
               mišljenje o tem ni spremenilo. Hvala.</p>
            </sp>
            <sp xml:id="SDZ2-Redna-21-2000-05-11.sp110">

               <speaker>PODPREDSEDNIK ANDREJ GERENČER:</speaker>

               <p>Hvala. Še zadnji razpravljalec, gospod Peče.</p>
            </sp>
            <sp xml:id="SDZ2-Redna-21-2000-05-11.sp111">

               <speaker>SAŠO PEČE:</speaker>

               <p>Hvala za besedo. Spoštovani navzoči! Po mojem mnenju gre v tem predlogu za
               nadaljevanje zgodbe o večinskem sistemu. Zato se toliko bolj čudimo predlagatelju,
               ker v osnovi izenačuje možnost pogovora. Za parlament je osnova komunikacija, ne je
               omejevati. V tem predlogu, ki ga predlagatelj oziroma eden od predlagateljev imenuje
               "evropski", češ da se je kaj takega naučil iz Evrope, zožati možnost razprav, zožati
               možnost replik, zožati delovanje tega državnega zbora, ki lahko pozitivne - recimo
               temu - spremembe prenese skozi pogovor. In danes tu - in res se bojim, da je to namen
               celotne liberalne demokracije - skuša poslancem onemogočati razprave; skuša poslance
               pripraviti do tega, da ne bodo mogli več po lastni presoji povedati, kar imajo
               povedati; da bodo lahko delali samo po tistem načelu, da lahko zastopajo vnaprej
               pripravljena stališča; torej se prijavljali k besedi takrat - torej predhodno -
               prejšnji dan, ko bodo imeli stališča napisana, ko na ta stališča ne bodo mogli
               vplivati preostali poslanci skozi svoje razprave. Je to demokracija? Si kot to
               predstavljate parlament? Če ste se to naučiliv Evropi, se mi zdi škoda - to je pa
               sedaj moje mnenje, pa lepo prosim, dobro poslušajte, da ne bo zopet problema kot so
               bili zadnjič - da tratite čas v Evropi. Hvala.</p>
            </sp>
            <sp xml:id="SDZ2-Redna-21-2000-05-11.sp112">

               <speaker>PODPREDSEDNIK ANDREJ GERENČER:</speaker>

               <p>Hvala. Želi še kdo razpravljati? V kolikor ne, zaključujem splošno razpravo.
               Prehajamo na razpravo o predlaganih sklepih in stališčih. Ob tem vas želim opozoriti,
               da bodo na podlagi 94. člena ustave, sklepi ali stališča sprejeta, če bosta zanje
               glasovali dve tretjini navzočih poslancev. Taka večina je potrebna tudi za sprejem
               vsake druge vsebinske odločitve v zvezi s tem poslovnikom.</p>
               <p>Najprej dajem v razpravo prvi sklep matičnega delovnega telesa, ki se glasi: "Predlog
               sprememb in dopolnitev poslovnika državnega zbora, prva obravnava, je primerna
               podlaga za pripravo predloga poslovnika za drugo obravnavo." Ugotovimo sklepčnost! Se
               opravičujem. Ali želi kdo razpravljati o tem sklepu? Gospod Miran Potrč. Se
               opravičujem.</p>
            </sp>
            <sp xml:id="SDZ2-Redna-21-2000-05-11.sp113">

               <speaker>MIRAN POTRČ:</speaker>

               <p>Gospod predsednik, jaz bi prosil, da se naši poslanski skupini pred odločanjem o tem
               sklepu da do 16.00 odmor.</p>
            </sp>
            <sp xml:id="SDZ2-Redna-21-2000-05-11.sp114">

               <speaker>PODPREDSEDNIK ANDREJ GERENČER:</speaker>

               <p>Želi še kdo razpravljati o predlogu sklepa? V kolikor ne, zaključujem razpravo o
               sklepu. Na predlog poslanske skupine združene liste bo odmor do 16.00 ure - zaradi
               posvetovanja v skupini.</p>
               <p><stage>(Seja je bila prekinjena ob 15.32 uri in se je nadaljevala ob 16.02 uri.)</stage></p>
            </sp>
            <sp xml:id="SDZ2-Redna-21-2000-05-11.sp115">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci, nadaljujemo z delom državnega zbora. Prosim, da
               ugotovimo navzočnost v dvorani! <stage>(58 prisotnih.)</stage></p>
               <p>Zbor je sklepčen. Poslanska skupina združene liste je prosila odmor. Želi predstavnik
               skupine kaj povedati? <stage>(Ne želi.)</stage> Torej prehajamo na odločanje o sklepu, ki sem ga
               pred pavzo prebral. Torej gre za dvotretjinsko ... večina mora biti navzočih
               poslancev. Sedaj ga še enkrat preberem. Sklep: "Predlog sprememb in dopolnitev
               poslovnika državnega zbora, prva obravnava, je primerna podlaga za pripravo predloga
               poslovnika za drugo obravnavo." Ugotovimo sklepčnost! <stage>(58 prisotnih.)</stage></p>
               <p>Kdo je za predlagani sklep? <stage>(34 poslancev.)</stage> Proti? <stage>(15 poslancev.)</stage></p>
               <p>Predlagani sklep ni bil sprejet.</p>
               <p>Prehajamo na <title>46. TOČKO DNEVNEGA REDA,</title> to je na obravnavo <title>PREDLOGA
                  OBVEZNE RAZLAGE 2. ČLENA ZAKONA O ZAGOTAVLJANJU SREDSTEV ZA REALIZACIJO TEMELJNIH
                  RAZVOJNIH PROGRAMOV OBRAMBNIH SIL REPUBLIKE SLOVENIJE V LETIH 1994-2003.</title>
               </p>
               <p>Predlog obvezne razlage je v skladu s poslovnikom državnega zbora in na podlagi
               sklepa državnega zbora z dne 22.3.2000 pripravil sekretariat za zakonodajo in pravne
               zadeve. Ali želi predstavnik sekretariata besedo? <stage>(Ne želi.)</stage> Želi besedo predstavnik
               vlade? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Dajem
               besedo poslankam in poslancem. Pisnih prijav nimam, razprava je na 5 minut. Želi kdo
               razpravljati? <stage>(Ne želi.)</stage> Ker ne želi nihče razpravljati..., a bo.Gospod Kopač,
               prosim.</p>
            </sp>
            <sp xml:id="SDZ2-Redna-21-2000-05-11.sp116">

               <speaker>MAG. JANEZ KOPAČ:</speaker>

               <p>Hvala za besedo. Želel sem - čakal sem pravzaprav, da ste povprašali, ali želi besedo
               predstavnik poslanske skupine.</p>
            </sp>
            <sp xml:id="SDZ2-Redna-21-2000-05-11.sp117">

               <speaker>PODPREDSEDNIK ANDREJ GERENČER:</speaker>

               <p>To sem vprašal, gospod Kopač.</p>
            </sp>
            <sp xml:id="SDZ2-Redna-21-2000-05-11.sp118">

               <speaker>MAG. JANEZ KOPAČ:</speaker>

               <p>Ja, ja. Saj, ker se ni nihče oglasil, moram reči, da izražam veliko začudenje. Mi smo
               namreč tu 1., 2. in 3. marca, če se še spomnite, preživeli 3 dni razprav o točno tem,
               kar je sedaj na dnevnem redu. Šlo je za interpelacijo proti ministru Gaspariju. Za
               zabavo sem si sprintal danes magnetogram - recimo - tega, kar je govoril dr. Jože
               Zagožen. In teh listov je kakšnih dvajset in tu je - ne mislim tega ponavljati, ampak
               govoril je o krutih številkah in o marsičem; skratka, na vsak način pa je nasprotoval
               takemu tolmačenju, kakršno je sedaj na dnevnem redu. Mi, ki smo na drugi strani
               menili, da so očitki zoper ministra Gasparija neutemeljeni, smo - vsaj jaz osebno, ne
               - nisem podpiral nabave orožja brez tega dodatnega tolmačenja, ki je danes tu na
               dnevnem redu in zato ga bom, seveda, tudi podprl.</p>
               <p>Vendar pa še enkrat pravim; bi bil silno vesel, če bi lahko slišal mnenje poslanske
               skupine socialdemokratske stranke, ki je imela takrat toliko povedati, tri dni nam je
               vzela vse skupaj, potem pa, ko sem šel pogledat, kako je potekalo glasovanje - ker je
               obvezna razlaga dvofazna in je državni zbor v prvi fazi že sprejel to obvezno razlago
               - sem nenadoma videl, da: prvič niti ni bilo nobenih razprav, drugič ni bilo nobenega
               nasprotovanja. Če še sedaj poslanska skupina socialdemokratske stranke v tej drugi
               fazi sprejemanja obvezne razlage ne bo razložila svojega pogleda na besedilo obvezne
               razlage, potem bom moral ugotoviti, da je morda v tistih dneh, torej 1., 2. in 3.
               marca letos velika količina besed predstavljala pravzaprav neko dvolično politiko.
               Pričakujem živahno razpravo in naslednje tri dneve nasprotovanja tej obvezni razlagi.
               Hvala.</p>
            </sp>
            <sp xml:id="SDZ2-Redna-21-2000-05-11.sp119">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Petan.</p>
            </sp>
            <sp xml:id="SDZ2-Redna-21-2000-05-11.sp120">

               <speaker>RUDOLF PETAN:</speaker>

               <p>Hvala za besedo. Torej, kot vidim, gospod Kopač takrat ni dobro poslušal in očitno ni
               prebral tudi stenograma, ampak je mogoče samo preletel; kajti, če bi to bil storil,
               potem ne bi bilo potrebno postavljati tega vprašanja in tudi nam sedaj ne bi bilo
               treba odgovarjati. Namreč, če se vrnemo na tisto, kar sicer mislim, da ravno ni ta
               točka - ampak v redu: ker smo bili izzvani, pa moram odgovoriti.</p>
               <p>Gospod Kopač, ste lahko videli in slišali ali pa bi lahko bili videli in slišali, da
               smo govorili o tem, da je interpelirani minister spremenil svoje stališče; in to
               pisno. Ne samo da je ustno spremenil svoje stališče, ampak pisno. Podpisal je
               dokument leta 1994, ki govori o takšnem tolmačenju. V letošnjem letu pa je podpisal
               dokument, ki govori o drugačnem tolmačenju, in tu je razlika, gospod Kopač. Ob
               interpelaciji smo se pogovarjali o tem - in tudi sam sem razpravljal - kako lahko
               verjamemo tudi drugim odločbam, stališčem kakršnegakoli, kateregakoli ministra, če se
               lahko to zgodi brez kazni. In, gospod Kopač, priznati boste morali, da to stališče
               drži. Kako se lahko zanesemo na nekoga, ki lahko pisno spremeni za 180 stopinj svoje
               stališče? To je odgovor. Lahko vam sicer odgovorim še kaj več, ampak mislim, da ni
               potrebe, ker ne bi želel moriti poslancev v zvezi s tem, kar sicer ni vsebina. Vendar
               spreminjanje stališča, pisnega stališča nekega ministra o isti zadevi - če gre še za
               toliko milijard - je pa verjetno potrebna interpelacija. Za to je šlo, gospod Kopač,
               in verjetno ne bo potrebnih dolgih tridnevnih govoranc v zvezi s tem. Mislim, da sem
               vam odgovoril.</p>
            </sp>
            <sp xml:id="SDZ2-Redna-21-2000-05-11.sp121">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Dr. Jože Zagožen, replika.</p>
            </sp>
            <sp xml:id="SDZ2-Redna-21-2000-05-11.sp122">

               <speaker>DR. JOŽE ZAGOŽEN:</speaker>

               <p>Hvala lepa za besedo. Če bi mislil, da je treba kakšno stvar iz takratne diskusije
               spremeniti, popraviti ali dopolniti, bi to napravil. Osebno te potrebe nimam. Gospod
               Kopač je pa zahteval pojasnilo poslanske skupine, zato prosim za eno uro odmora, da
               se lahko poslanska skupina o tem posvetuje in da bomo lahko dali odgovor poslanske
               skupine.</p>
            </sp>
            <sp xml:id="SDZ2-Redna-21-2000-05-11.sp123">

               <speaker>PODPREDSEDNIK ANDREJ GERENČER:</speaker>

               <p>Dr. Zagožen, ali se ne da skrajšati tega časa, ker bi naj bil posvet pred
               glasovanjem, ne za razpravo. Gre za to, da se posvetujete pred samim glasovanjem.
            </p>
            </sp>
            <sp xml:id="SDZ2-Redna-21-2000-05-11.sp124">

               <speaker>DR. JOŽE ZAGOŽEN:</speaker>

               <p>Sprašujem gospoda Kopača, ali vztraja na tem, da damo mnenje poslanske skupine - če
               ne vztraja, potem tudi ni potreben odmor.</p>
            </sp>
            <sp xml:id="SDZ2-Redna-21-2000-05-11.sp125">
               <speaker>PODPREDSEDNIK ANDREJ GERENČER:</speaker>
               <p>Gospod Kopač ne more vztrajati, da poslanska skupina da odgovor, to je bil le njegov
               predlog v tej razpravi - vi pa ga daste ali pa ne daste. Zato mislim, da ni potreben
               noben odmor in lahko nadaljujemo s to zadevo.</p>
               <p>Želi še kdo razpravljati? Gospod Kopač.</p>
            </sp>
            <sp xml:id="SDZ2-Redna-21-2000-05-11.sp126">

               <speaker>MAG. JANEZ KOPAČ:</speaker>

               <p>Želel bi odgovoriti samo gospodu Petanu. Morda sem zdaj res v prednosti, ker imam
               pred seboj magnetograme, tudi tega, kar je on govoril.</p>
               <p>Nikakor ni šlo za to, o čemer ste tu hoteli ali pa, kar ste tu predstavili kot glavni
               razlog za interpelacijo. Vaš glavni razlog za interpelacijo - naj vas sam spomnim, če
               se vi morda ne spomnite - je bil v tem, da je minister Gaspari sodeloval kot minister
               v vladi in kot član komisije, ki je nabavljala ali pa ki je odobravala dejanja v
               zvezi z nakupom orožja, ves čas, ko se je tolmačilo zakon drugače, ker je to bil tudi
               očitek računskega sodišča. Računsko sodišče ni vedelo, da bo minister Gaspari
               podpisal tisto izjavo skupaj z ministrom Demšarjem, in se vi nanjo pri interpelaciji
               tudi niste sklicevali - ste se naknadno, ker ste v času razprave v državnem zboru
               zanjo že vedeli, ko pa ste interpelacijo vlagali, ste se pa pisno sklicevali samo na
               mnenje računskega sodišča. Mnenje računskega sodišča pa je bilo tako, da je bilo
               nasprotno temu tolmačenju, ki je danes na dnevnem redu oziroma temu predlogu obvezne
               razlage; vendar ne želim utrujati državnega zbora. Lahko pa mi verjamete, da ker sem
               si pač za zabavo dal natisniti magnetograme iz tistih dni in vse to prebral, da
               pravzaprav lahko danes tu utemeljeno trdim, da je šlo v mnogih, ne vseh, ampak v
               mnogih razpravah tistih dni za nekaj, kar ni imelo zveze z bistvom stvari in da, vsaj
               ravnanje poslancev socialdemokratske stranke v prvi fazi sprejemanja te obvezne
               razlage in njihovo govorjenje prvega, drugega in tretjega marca v tem državnem zboru,
               predstavlja nekaj, kar se bistveno razlikuje. Takemu pojavu včasih rečemo dvoličnost.
               Hvala.</p>
            </sp>
            <sp xml:id="SDZ2-Redna-21-2000-05-11.sp127">

               <speaker>PODPREDSEDNIK ANDREJ GERENČER:</speaker>

               <p>Gospod Jerovšek! Gospod Kopač se je odpovedal želji, da pojasnjuje te... Če sem ga
               prav razumel. Gospod Jerovšek.</p>
            </sp>
            <sp xml:id="SDZ2-Redna-21-2000-05-11.sp128">

               <speaker>JOŽEF JEROVŠEK:</speaker>

               <p>Zelo sem hvaležen gospodu Kopaču, da govori o dvoličnosti. Vendar v tej zvezi bi ga
               prosil, da si nastavi ogledalo in si pogleda magnetograme. Jaz nimam sedaj tukaj pred
               sabo magnetogramov iz razprave, ko smo razpravljali in postavljali predsednika vlade
               - kandidata za predsednika vlade.</p>
               <p>Ob interpelaciji gospod Kopač, ki se ima za nespornega finančnega strokovnjaka, ni
               vedel besedice o problemih in finančnem neredu, in velikih napakah na finančnem
               področju in velikih težavah na finančnem ministrstvu, ko je bila tema o tem. Ko je pa
               bila tema izvolitev kandidata za predsednika vlade, pa je gospod Kopač govoril o
               popolnem neredu na finančnem področju. Pol ure traktata, če bo gospod Bajuk znal in
               vedel v celoti finančnih problemov. Jaz do takrat, ko ste vi, gospod Kopač,
               nastopili, nisem vedel, da je tako hudo stanje na finančnem področju, in se res
               bojim, da mogoče tudi vseznanje gospoda Bajuka ne bo pomagalo.</p>
               <p>Vendar o dvoličnosti, gospod Kopač, da vi tukaj govorite, ko takrat niste črhnili
               besede o problemih, potem ste pa bili pametni in govorili o popolnem neredu finančnem
               in ne vem kakšnih težavah - nimam te prednosti, kot imate vi, magnetograme, ampak si
               bom šel po magnetogram! Prosim vas lepo, bodite toliko, da vi ne govorite o
               dvoličnosti v zvezi s to temo. Lepo vas prosim! Hvala.</p>
            </sp>
            <sp xml:id="SDZ2-Redna-21-2000-05-11.sp129">

               <speaker>PODPREDSEDNIK ANDREJ GERENČER:</speaker>

               <p>Ker ne želi nihče več razpravljati in ker poslanci h končnemu besedilu obvezne
               razlage v skladu z drugim odstavkom 212. člena poslovnika ne morejo vlagati
               amandmajev, prehajamo na glasovanje o končnem besedilu obvezne razlage. Ugotovimo
               sklepčnost! <stage>(50 prisotnih.)</stage></p>
               <p>Kdo je za predlagani sklep? <stage>(37 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je predlog obvezne razlage sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>47. TOČKO DNEVNEGA REDA - PREDLOG ZA SPREJEM OBVEZNE RAZLAGE PRVEGA
                  STAVKA PRVEGA ODSTAVKA 27. ČLENA ZAKONA O DENACIONALIZACIJI.</title>
               </p>
               <p>Predlog za sprejem obvezne razlage je v obravnavo zboru predložila vlada Republike
               Slovenije. Želi predstavnik vlade besedo? Prosim, gospod Marušič, minister za
               pravosodje.</p>
            </sp>
            <sp xml:id="SDZ2-Redna-21-2000-05-11.sp130">

               <speaker>TOMAŽ MARUŠIČ:</speaker>

               <p>Gospod predsedujoči, hvala za besedo. Spoštovane poslanke in spoštovani poslanci!
               Moja dolžnost je, da obrazložim razloge za obvezno razlago prvega stavka prvega
               odstavka 27. člena zakona o denacionalizaciji ali 9. člena novele, ki smo jo
               sprejemali v tem državnem zboru v letu 1998.</p>
               <p>Že ob sprejemu novele so se pojavila različna stališča glede operativne uporabe,
               glede vsebine, pa tudi sicer glede 27. člena starega zakona o denacionalizaciji,
               nakar smo se zedinili z obrazložitvijo - to namreč izhaja tudi iz magnetograma te
               seje državnega zbora - da postane Sklad kmetijskih zemljišč in gozdov zavezanec v tem
               postopku in da lahko ta sklad direktno izroča in prepušča upravičencem, ki pa morajo
               biti kmetje oziroma glede katerih je treba spoštovati določbe zakona o kmetijskih
               zemljiščih; skratka, iz svojega fonda lahko direktno izroča in prepušča v last in
               posest kmetijska zemljišča. Torej, sklad je zavezanec.</p>
               <p>Po uveljavitvi te novele, te določbe, je prišlo glede tolmačenja 27. člena do
               različne sodne prakse. Pri tem navajam zlasti sodno prakso upravnega sodišča. Odločba
               z marca 1999 je štela, da je Sklad kmetijskih zemljišč in gozdov zavezanec za oddajo
               nadomestnih zemljišč, medtem ko so sledeče odločbe iz junija in julija istega leta
               zavzele drugačno stališče. Ena stvar je še vedno v postopku na vrhovnem sodišču, o
               kateri še ni odločeno, vendar: problem je drugod.</p>
               <p>V kolikor ne pride s strani tega državnega zbora do tolmačenja, da je sklad zares
               zavezanec za oddajo iz svojih fondov nadomestnih zemljišč, seveda po zaporedju o
               zakonu o kmetijskih zemljiščih, postopki denacionalizacije nikakor ne morejo steči.
               To je en vidik.</p>
               <p>Drugi vidik je pa v tem: v kolikor bi prišlo do izdaje denarnih odškodnin ali
               obveznic, bi bilo breme države prek odškodninskega sklada preveliko. Poleg tega, kot
               naslednji argument je tudi v tem, da člen 2 zakona o denacionalizaciji določa kot
               primarno vrnitev stvari v naravi in pa, seveda, odškodnino. V tem primeru, da ne bi
               obremenjevali državnih financ, in glede na to, da sklad kmetijskih zemljišč in
               gozdov, takrat ko se je sprejemala novela tega zakona, je bilo povsem umestno in
               pravilno zapisano in določeno da je sklad tisti zavezanec, ki mora iz svojih zemljišč
               oddajati upravičencem nadomestna zemljišča. Pri tem pa mora spoštovati zakon o
               kmetijskih zemljiščih.</p>
               <p>Zaradi tega je tudi - zaradi tega smo tudi v tej smeri, no v tem smislu, postavili
               tudi predlog - predlog za obvezno razlago tega zakona, kot izhaja iz Poročevalca št.
               15, na strani št. 90, se pravi, na strani številka 90 je tudi zapisano besedilo,
               tolmačenje tega zakona. V kolikor bi bili kakršnikoli dvomi, da je to res, potem tudi
               predlagam, naj se pregledajo magnetogrami tega zasedanja tega zbora, ko se je ta
               novela sprejemala. Hvala lepa.</p>
            </sp>
            <sp xml:id="SDZ2-Redna-21-2000-05-11.sp131">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod minister. Predlog je obravnaval tudi komisija za nadzor
               lastninskega preoblikovanja in privatizacije kot matično delovno telo. Želi besedo
               poročevalec komisije? <stage>(Da.)</stage> Predsednik, gospod Rejc.</p>
            </sp>
            <sp xml:id="SDZ2-Redna-21-2000-05-11.sp132">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje. Komisija za nadzor lastninskega
               preoblikovanja in privatizacije je obravnavala to, predlog obvezne razlage, ki ga je
               pripravila vlada. Glede na to, da to pomeni tudi pospeševanje in seveda hitrejše
               razreševanje problemov denacionalizacije, je komisija bila za to in seveda predlaga
               državnemu zboru, da to obvezno razlago sprejme. Hvala.</p>
            </sp>
            <sp xml:id="SDZ2-Redna-21-2000-05-11.sp133">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi besedo sekretariat za zakonodajo in pravne zadeve? <stage>(Da.)</stage> Prosim,
               gospa Bitenčeva.</p>
            </sp>
            <sp xml:id="SDZ2-Redna-21-2000-05-11.sp134">

               <speaker>TINA BITENC-PENGOV:</speaker>

               <p>Gospod podpredsednik, spoštovani zbor. Rada bi dala samo opozorilo, ki se pravzaprav
               tiče pravne tehnične priprave besedila te obvezne razlage. V samo besedilo se
               sekretariat nekako ni spustil zato, ker je v temelju nekako smatral, da obvezna
               razlaga niti ni potrebna; vendar se je matično delovno telo odločilo, pač, drugače in
               predlagalo drugačne sklepe. Pri čemer pa je hkrati predlagalo tudi, da se ta obvezna
               razlaga sprejme v predloženem besedilu.</p>
               <p>Jaz bi rada samo obvestila zbor, da bo sekretariat, upoštevajoč pravno tehničen
               pristop pri obveznih razlagah doslej, moral začetek tega besedila ustrezno
               redakcijsko popraviti, potem ko bo predložil besedilo v dokončno sprejetje zboru, kar
               pa v nobenem oziru ne bo vplivalo na samo vsebino obvezne razlage. Hvala lepa.</p>
            </sp>
            <sp xml:id="SDZ2-Redna-21-2000-05-11.sp135">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želijo besedo predstavniki poslanskih skupin? <stage>(Ne želijo.)</stage> Dajem besedo
               poslankam in poslancem. Pisnih prijav nimam, razprava je na 5 minut. Gospod Kopač,
               potem pa gospod Potrč.</p>
            </sp>
            <sp xml:id="SDZ2-Redna-21-2000-05-11.sp136">

               <speaker>MAG. JANEZ KOPAČ:</speaker>

               <p>Hvala za besedo. Predlagatelja, pa tudi župane, kar vas je tu, opozarjam na dikcijo
               te obvezne razlage, ki govori o tem, da je zavezanec Sklad kmetijskih zemljišč in
               gozdov. S tem se, seveda, strinjam in pritrjujem mnenju oziroma zagotavljanju
               ministra Marušiča, da je to bil resničen namen pri spremembah zakona o
               denacionalizaciji. Zato tej obvezni razlagi ne nasprotujem. Opozarjam pa na nekaj in
               se pravzaprav sprašujem, ali ste res mislili tako ali se je zapisalo tako. Zavezanec
               naj bi sedaj bil sklad - prav, to je bilo že tako ali tako mišljeno. Vendar je
               zavezanec tudi minister za nezazidana stavbna zemljišča, ki jih dobijo občinena
               podlagi zakona o javnih skladih. Tudi prav! Občine bodo vesele. One so sedaj ta
               zemljišča dobile in za njih je prijetno, če ne dobijo tudi obveznosti. Ampak te
               obveznosti ostanejo na državnem skladu kmetijskih zemljišč in gozdov. Sprašujem pa
               se, koliko srečni bodo na državnem skladu kmetijskih zemljišč in gozdov s tako
               določbo. Jaz osebno bi ne bil. Na to, moram reči, sem opozoril direktorico, gospo
               Marjo Majer-Cuk, in ni bilo nobenega odziva. Razumel sem, da bi na skladu moral biti
               interes ščititi državno premoženje na ta način. Jaz sem se zavzemal za to, da občine
               dobijo nezazidana stavbna zemljišča, vendar se mi zdi korektno, da dobijo tudi
               obveznosti, ki se nanašajo na nezazidana stavbna zemljišča, če jih že dobijo. No,
               kakorkoli že.</p>
               <p>V razpravi, ki nam je na voljo kot posameznim poslankam in poslancem, opozarjam na to
               in upam, da kasneje ne bo nesporazumov pri praksi, da bi še enkrat sprejemali kakšno
               obvezno razlago zdaj te, tu prisotne obvezne razlage. Hvala.</p>
            </sp>
            <sp xml:id="SDZ2-Redna-21-2000-05-11.sp137">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Potrč, imate besedo.</p>
            </sp>
            <sp xml:id="SDZ2-Redna-21-2000-05-11.sp138">

               <speaker>MIRAN POTRČ:</speaker>

               <p>Hvala lepa. Jaz soglašam z vsebino spremenjenega 27. člena zakona o
               denacionalizaciji, ki je določil, da je zavezanec za vračilo sklad kmetijskih
               zemljišč in gozdov. Takšna je bila večinska volja v državnem zboru, sprejeta
               odločitev, ne glede na to, kaj jaz o njej osebno mislim. Osebno mislim, da bodo
               nastopili resni problemi z vračanjem, ker skupnega, dovolj površin za vsa vračanja ne
               bo in da bo vprašanje tekmovanja in hitrosti in da bodo lahko ponovno v najslabšem
               položaju majhni lastniki, majhni upravičenci, ker jih bo največ, ker so najslabše
               organizirani, ker imajo najmanj denarja, da bi advokate plačevali in podobno. Na
               koncu bomo rekli, da se je denacionalizacija izvajala v korist velikih upravičencev
               in v škodo kmetov. Na to pač opozarjam, ampak to je posebne vrste problem, ki ga
               nismo uspeli ali niste uspeli predlagatelji, tudi slovenska ljudska stranka,
               razrešiti.</p>
               <p>Moram pa reči, da bom proti obvezni razlagi, ker se bo prvič zgodilo, prvič, da bomo
               sprejeli obvezno razlago v nasprotju z načeli, za katere smo se ob obveznih razlagah
               v tem državnem zboru dogovorili in se jih tudi dosledno držali. To povem še enkrat,
               spet samo zato, ker gre za denacionalizacijo, pri kateri tako ali tako ni nobenih
               principov, ampak so samo politični interesi. Doslej je vedno ta državni zbor zavrnil
               obvezno razlago, če je sekretariat ugotovil, da za to ni pravnih razlogov, ker ni
               potrebna ali ker presega okvir, ki ga je sam zakon določil. V tem primeru je
               obrazložitev vlade da je zakon jasen. Vsi mi smo govorili, da je zakon jasen, problem
               pa je, ker ga na različne načine tolmači sodna praksa. To ni argument za obvezno
               razlago, gospod minister, vi kot advokat to veste. Različno sodno prakso na koncu
               rešuje vrhovno sodišče in preko sodbe, ki je precendenčna, ali splošnega mnenja, se
               pač opredeli, kakšna naj bo praksa. Res je, da je za to potreben kakšen mesec, dva
               ali pa tudi leto. To se strinjam. Ampak to je doslej praksa. Mi bomo to prakso s to
               zahtevo - poudarjam še enkrat- samo ker gre za neustrezno rešitev in ker gre za
               neprincipialnost obnašanja pri neki politično občutljivi temi, spremenili.</p>
               <p>Jaz sem proti temu, da to naredimo, zato bom glasoval proti obvezni razlagi. Povem pa
               še enkrat, jaz odločitev, da pomeni zavezanost sklada, tudi za nadomestna, soglašam,
               ker ni drugega, kdo bi pa drug bil, razen, če hočemo vse v odškodnini vračati. V 42.
               členu pa obstoja pravica zahtevati tudi nadomestno vračilo. Moje mnenje je, da se
               bomo s to določbo, s tema dvema, 27. in 42., še velikokrat srečevali, ker smo jih
               slabo rešili in zaradi tega, ker smo jih - povem še enkrat - rešili v škodo tistih,
               ki bi dejansko, bi rekel, zemljo najbolj potrebovali in v imenu katerih se tukaj
               največkrat govori. Hvala.</p>
            </sp>
            <sp xml:id="SDZ2-Redna-21-2000-05-11.sp139">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo razpravljati? Gospod Lešnik Zoran, potem gospod Rejc.</p>
            </sp>
            <sp xml:id="SDZ2-Redna-21-2000-05-11.sp140">

               <speaker>ZORAN LEŠNIK:</speaker>

               <p>Hvala lepa gospod podpredsednik. Za razliko od kolega Potrča bom jaz seveda obvezno
               razlago podprl iz čisto praktičnega razloga. Nesporno je, da nam denacionalizacijski
               postopki stojijo, ker se tisti, ki bi jih naj izvajali, sklicujejo na to potrebno
               razlago 27. člena. Da ta moja ugotovitev ni iz trte zvita, naj povem, da sem danes
               deset minut pred začetkom seje govoril s skladom in mi je gospa, ki je sicer izredno
               prijazna, ne bom rekel imena in priimka, odgovorila naslednje: "Počakajte, da dobimo
               to potrebno razlago." Ampak to "počakajte" traja že kar nekaj časa. Osebno sem bil
               namreč prepričan, da smo s spremembo 27. člena zadevo rešili, pa je v resnici nismo.
               In poglejte, samo kot primer bom povedal: kombinat, ki je zdaj upravljalec tistega
               zemljišča, je pripravljen to zemljišče odstopiti. Tisti, ki bi naj dobil to
               nadomestno zemljišče, bi rad to zemljišče obdelal. Območna enota sklada je
               pripravljena, upravna enota je izdala odločbo, v skladu kmetijskih zemljišč pa zaradi
               tega, ker nimajo razlage - ne bom se na kaj drugega skliceval - pa tega ne
               sprovedejo. In ta njiva je zdaj - danes smo 11. maja, če se ne motim - neobdelana,
               koruza bi pa morala biti posejana, čeprav je približno štiri dni še čas za tiste
               zgodnejše hibride.</p>
               <p>Zaradi tega, spoštovane kolegice in kolegi - povedal sem samo en primer, vendar
               trenutno imam pet takih primerov, kjer se denacionalizacijski postopki ne
               uresničujejo samo in zgolj zaradi tega, ker ni te razlage - vas prosim, podprite to
               razlago. In če sem pravilno razumel ministra in če pravilno razumem, kaj je zapisano,
               vendarle gre za nadomestna zemljišča tistim, ki zemljo - no, sedaj morda ne bom
               pravilno rekel - obdelujejo, ki iz tezemlje pridobivajo prihodek in jim ni moč vrniti
               tistega, kar jim je bilo na takšen ali drugačen način odvzeto. Konkretno bom povedal
               - to ve tudi kolega Miran - gre za zemljo, na kateri stoji goveja farma - tiste
               zemlje ni možno vrniti. Lastnik, kmet, biželel drugo zemljo. Gre za zemljišče, ki je
               bilo odprodano, in je danes že tretji lastnik, pa ga ni moč vrniti. Gre za nadomestno
               zemljišče. Povsod tam, kjer je to možno vrniti, predlagam, da se tistim, ki jim je
               kmetijstvo osnovni vir za preživljanje, vrne. Hvala lepa.</p>
            </sp>
            <sp xml:id="SDZ2-Redna-21-2000-05-11.sp141">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Rejc.</p>
            </sp>
            <sp xml:id="SDZ2-Redna-21-2000-05-11.sp142">

               <speaker>IZIDOR REJC:</speaker>

               <p>Spoštovani gospod podpredsednik, gospe in gospodje! Ta obvezna razlaga je tudi
               rezultat tistega naročila oziroma sklepa državnega zbora, ko smo obravnavali zakon o
               izvajanju zakona o denacionalizaciji in 13. poročilo, v katerem smo tudi povedali, da
               naj vlada pripravi oziroma dopolni vse stvari, tako določene uredbe, določene razlage
               in vse, kar bi lahko pospešilo hitrejšo denacionalizacijo. In to je ena tistih reči -
               ta predlog obvezne razlage je prav tista zadeva, ki pomeni izčiščenje oziroma je bolj
               natančno povedano, kako je sklad kmetijskih zemljišč in gozdov zavezanec.</p>
               <p>Sami veste oziroma bilo je povedano, da je sekretariat za zakonodajo in pravne zadeve
               temu ugovarjal oziroma da so rekli, da to ni potrebno. Žal je tudi med pravniki
               dostikrat določeno neskladje, kar velja tudi za sodišča. Menim, da je to neskladje
               potrebno v državnem zboru urediti ter ta neskladja in zaviranja izključiti. Zato bom
               podprl to obvezno razlago. Hvala.</p>
            </sp>
            <sp xml:id="SDZ2-Redna-21-2000-05-11.sp143">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod Potočnik Franc.</p>
            </sp>
            <sp xml:id="SDZ2-Redna-21-2000-05-11.sp144">

               <speaker>FRANC POTOČNIK:</speaker>

               <p>V slovenski ljudski stranki bomo to obvezno razlago podprli, ker ocenjujemo, da je
               zadnji čas, da se poglavje o denacionalizaciji zaključi.</p>
               <p>Dosedanja sodna praksa je pokazala, da je ta obvezna razlaga potrebna, kljub temu da
               je stališče sekretariata za zakonodajo in pravne zadeve takšno, da je iz samega
               zakona jasno to, kar je bil namen zakona. Sklad je bil nenazadnje tudi ustanovljen z
               utemeljitvijo, dabo peljal procese v zvezi z vračanjem nekdaj podržavljenih
               kmetijskih zemljišč in gozdov.</p>
               <p>Nekaj sodnih odločb je bilo takšnih, ki so odločitve sklada kmetijskih zemljišč in
               gozdov Republike Slovenije anolirale v tem smislu, da bi lahko posameznim
               interesentom vračali nadomestna zemljišča. Nadomestna zemljišča se bodo vračala v
               skladu s kriteriji, ki jih predpisuje zakon o kmetijskih zemljiščih, kjer je jasno
               naveden prednostni vrstni red, kdo je do tega upravičen. Prav gotovo je, da vsi
               upravičenci oziroma vsi, ki so vložili zahtevke za vračanje kmetijskih zemljišč in
               gozdov in ki jih ni možno vrniti v naravi, tudi s to obvezno razlago ne bodo mogli
               dobiti zemljišč. Marsikje teh nadomestnih kmetijskih zemljišč in gozdov ni dovolj.
               Ampak vendarle prednostno tisti, ki se ukvarjajo s kmetijsko dejavnostjo, bodo te
               svoje zahtevke lahko uresničili. Jaz pričakujem, da bo državni zbor s to obvezno
               razlago pripomogel k temu, da to poglavje zaključimo.</p>
               <p>Slovenska ljudska stranka bo glasovala za to obvezno razlago 27. člena zakona o
               denacionalizaciji.</p>
            </sp>
            <sp xml:id="SDZ2-Redna-21-2000-05-11.sp145">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še kdo besedo? Zaključujem splošno razpravo in prehajamo na
               odločanje o predlogu sklepov.</p>
               <p>Prvi sklep: Predlog Vlade Republike Slovenije za sprejem obvezne razlage prvega
               odstavka 27. člena zakona o denacionalizaciji se sprejme. Drugo: Končno besedilo
               obvezne razlage pripravi sekretariat za zakonodajo in pravne zadeve. Želi kdo v zvezi
               s tem razpravljati? <stage>(Ne želi.)</stage> Predlagam, da glasujemo o obeh sklepih skupaj.
               Ugotovimo sklepčnost! <stage>(52 prisotnih.)</stage></p>
               <p>Kdo je za predlagana sklepa? <stage>(48 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je predlog sklepa sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>34. TOČKO DNEVNEGA REDA, NA OBRAVNAVO PREDLOGA ZAKONA O IZJEMNEM
                  ZNIŽANJU DAVČNE OBVEZNOSTI, HITRI POSTOPEK, PRVA OBRAVNAVA.</title>
               </p>
               <p>Predlog zakona je v obravnavo zboru predložila Vlada Republike Slovenije. Želi
               predstavnik vlade besedo? Prosim. Državna sekretarka gospa Kolarjeva.</p>
            </sp>
            <sp xml:id="SDZ2-Redna-21-2000-05-11.sp146">

               <speaker>MILOJKA KOLAR:</speaker>

               <p>Hvala za besedo. Spoštovane poslanke in poslanci. Predlog zakon o izjemnem znižanju
               davčne obveznosti je realizacija dogovora o politiki plač, ki je bil sklenjen med
               socialnimi partnerji za obdobje 1999-2000, ki je med drugim dogovoril tudi to, da se
               znižajo oziroma razbremenijo najnižji dohodkovni razredi. Ta zakon predvideva izjemno
               znižanje po obračunu dohodnine za leti 1999 in 2000, in sicer tako, da bodo
               razbremenjeni vsi tisti davčni zavezanci, ki dosegajo 45% letne bruto plače za leti
               1999 in 2000, v celoti. To se pravi, ne bodo plačali nobene dohodnine oziroma jim bo
               med letom vplačana dohodnina v celoti vrnjena.</p>
               <p>V tako imenovanem drugem razredu oziroma zaradi tega, da bi se dosegel bolj zvezen
               prehod med tistimi, ki bodo v celoti oproščeni plačila dohodnine, in tistimi, ki
               dosegajo od 40% do 42% povprečne letne plače, se za te razbremenjuje obveznost
               dohodnine v višini 70%. Tisti, ki dosegajo od 42% do 45% povprečnih letnih dohodkov
               na nivoju letne plače, bodo oproščeni oziroma se jim bo znižala davčna obveznost iz
               naslova dohodnine za 40%.</p>
               <p>Finančni efekti in s tem dosežena razbremenitev kot socialna komponenta najnižjih
               dohodkovnih razredov je okoli 4,5 milijarde, s tem da se bo vračilo dohodnine za leto
               1999 vračalo v dveh obrokih, in sicer prvi obrok v avgustu letošnjega leta, drugi
               obrok v februarju leta 2001, in po obračunu dohodnine za leto 2000 bo prvi obrok
               septembra 2001, drugi obrok pa decembra 2001. Zaradi znižanja administrativnih
               stroškov se predvideva, da bodo tisti, katerih bo celotni znesek vračila dohodnine
               znašal do 35 tisoč tolarjev, dobili to vrnjeno v enkratnem znesku, in to za leto 1999
               že v avgustu letošnjega leta.</p>
               <p>In na koncu. To je v bistvu, da rečem, izjemen, enkraten zakon, ki iz razloga, ker
               kot vemo, je dohodnina sintetični letni davek, da se seveda med letom ne more
               spreminjati in seveda da se med letom tudi ne morejo zniževati akontacije dohodnine.
               Poleg tega pa sedanji sistem dohodnine ne omogoča take socialne komponente oziroma
               takega učinka, ker vemo, da je ta sistem naravnan pri olajšavah na davčno osnovo in
               ne olajšave oziroma znižanje davčne obveznosti kot dohodnine. Hvala.</p>
            </sp>
            <sp xml:id="SDZ2-Redna-21-2000-05-11.sp147">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospa državna sekretarka. Predlog zakona je obravnaval tudi odbor za
               finance in monetarna politiko kot matično delovno telo. Želi besedo poročevalec? <stage>(Ne
               želi.)</stage> Želi besedo predstavnik sekretariata za zakonodajo in pravne zadeve? <stage>(Ne
               želi.)</stage> Želijo besedo predstavniki poslanskih skupin? Prosim, gospod Miran Potrč,
               poslanska skupina združene liste.</p>
            </sp>
            <sp xml:id="SDZ2-Redna-21-2000-05-11.sp148">

               <speaker>MIRAN POTRČ:</speaker>

               <p>Hvala lepa. Rad bi se zahvalil predsedniku odbora za finance, da je danes sklical
               odbor in da lahko državni zbor o tej, po mojem, pereči stvari pravočasno odloča.
               Glede na soglasje na matičnem delovnem telesu verjamem in tudi na obrazložitev vlade
               ter dogovor med socialnimi partnerji, da bomo ta zakon sprejeli. Mi ga podpiramo.
               Hvala.</p>
            </sp>
            <sp xml:id="SDZ2-Redna-21-2000-05-11.sp149">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Želi še katera poslanska skupina besedo? <stage>(Ne želi.)</stage> Dajem besedo
               poslankam in poslancem. Pisnih prijav nimam, razprava je omenjena na pet minut. Želi
               kdo razpravljati? <stage>(Ne želi.)</stage> Zaključujem splošno razpravo.</p>
               <p>Prehajamo na drugo obravnavo - razprava ter odločanje o posameznih členih predloga
               zakona. Zboru predlagam, da skladno z drugo alineo člena 189 poslovnika po končani
               razpravi in glasovanju o amandmajih in členih razpravlja in glasuje skupaj o vseh
               preostalih členih, h katerim niso bili vloženi amandmaji. Predlagani sklep ne bo
               sprejet, če mu bo nasprotovala najmanj ena tretjina navzočih poslancev. Ugotovimo
               sklepčnost! <stage>(42 prisotnih.)</stage> Ugotovimo sklepčnost! <stage>(46 prisotnih.)</stage></p>
               <p>Kdo je za tak predlog? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o 10. členu in amandmaju, ki je v poročilu odbora. Dajem 10.
               člen in amandma v razpravo. Želi kdo razpravljati? <stage>(Ne želi.)</stage> Zaključujem razpravo in
               prehajamo na odločanje. Ugotovimo sklepčnost! <stage>(44 prisotnih.)</stage> Spet sta se nam dva
               izgubila. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet. Člen je spremenjen, o njem ne bomo glasovali.</p>
               <p>Opravili smo razpravo o vloženem amandmaju. Prehajamo na razpravo o preostalih
               členih, h katerim niso bili vloženi amandmaji. Želi kdo besedo v tej zvezi? <stage>(Ne
               želi.)</stage> Dajem na glasovanje preostale člene, h katerim niso bili vloženi amandmaji.
               Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da so preostali členi sprejeti.</p>
               <p>Prehajamo na razpravo o naslovu zakona. Želi kdo besedo? <stage>(Ne želi.)</stage> Prehajamo na
               glasovanje.</p>
               <p>Na glasovanje dajem naslov zakona. Ugotovimo sklepčnost! <stage>(45 prisotnih.)</stage> Ugotovimo
               sklepčnost! <stage>(48 prisotnih.)</stage></p>
               <p>Kdo je za naslov zakona? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo naslov zakona sprejeli.</p>
               <p>Prehajamo na <title>tretjo obravnavo</title> predloga zakona.</p>
               <p>Ugotavljam, da je bil sprejet en amandma. Če želijo kvalificirani predlagatelji
               vložiti amandmaje, naj to storijo čim prej. <stage>(Ne želijo.)</stage> Potem pa sprašujem, ali želi
               kdo razpravljati o zakonskem predlogu v celoti? <stage>(Ne želi.)</stage> Sprašujem sekretariat za
               zakonodajo in pravne zadeve, ali smo usklajeni? <stage>(Smo.)</stage> Hvala lepa. Torej ni razloga,
               da ne bi glasovali o zakonu v celoti.</p>
               <p>Ker je zakon usklajen, dajem na glasovanje zakon v celoti. Ugotovimo sklepčnost! <stage>(43
               prisotnih.)</stage> Drugič ugotavljamo sklepčnost. <stage>(47 prisotnih.)</stage></p>
               <p>Kdo je za zakon v celoti? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Kolegice in kolegi, izčrpali smo vse, kar smo lahko danes storili. Točki 24 in 25 -
               torej, za točko 24 ni predstavnika vlade. O točki 25 bo jutri razpravljal odbor. 10.
               točka je sicer pripravljena, ampak še nismo dobili gradiva na mizo. Točko 35 pa bo
               jutri zjutraj obravnaval odbor. Tako da bomo jutri ob 10.00 uri vse to dobili na mize
               in bomo lahko o vseh teh zadevah razpravljali. Gradiva pa pridejo v pisarne
               poslanskih skupin oziroma poslancev, ne poslanskih skupin. Torej, za danes bi
               končali.</p>
               <p>Proceduralno ima še gospod Rudi Petan.</p>
            </sp>
            <sp xml:id="SDZ2-Redna-21-2000-05-11.sp150">

               <speaker>RUDOLF PETAN:</speaker>

               <p>Hvala za besedo, gospod podpredsednik. Izkoriščam to priložnost, da bi gospodu Kopaču
               povedal tisto, česar on ni uspel prebrati. Ker pa je uporabil težke besede o
               sprenevedanju, pa mu lahko povem, da je bilo 2.3.2000 ob 15.50 uri z moje strani
               korektno povedano tisto, kar sem že prej povedal. Da pa ne bo mislil, da je to
               izmišljeno, mu bom izročil tole gradivo, ki ga imam s seboj, pa sem podčrtal, kaj si
               naj prečita. To se pravi, tisto o sprenevedanju poslanske skupine SDS in pa moje
               sprenevedanje je čisto, bom rekel ne vem, neresnica in bi bila potrebna replika, o
               čemer smo se prej pogovarjali.</p>
               <p>Jaz sem vzel sicer proceduralno, da to javno povem, zato ker je tudi gospod Kopač bil
               nekorekten in je javno govoril to, kar je povedal o sprenevedanju iz poslanske
               skupine socialdemokratov. Hvala lepa.</p>
            </sp>
            <sp xml:id="SDZ2-Redna-21-2000-05-11.sp151">

               <speaker>PODPREDSEDNIK ANDREJ GERENČER:</speaker>

               <p>Dobro. Hvala. Prekinjam sejo. Jutri nadaljujemo ob 10. uri. <title><stage>(SEJA JE BILA
                  PREKINJENA 11.5.2000 OB 16.52 URI.)</stage></title>
               </p>
            </sp>
         </div>
      </body>
   </text>
</TEI>
