<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ2-Redna-06-1997-07-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|B88FCEFFE14A753FC125654F0034A5BE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=B88FCEFFE14A753FC125654F0034A5BE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Redna-06-1997-07-24.DZ" n="06">
               <name>Redna</name>
               <date when="1997-07-24"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Redna-06-1997-07-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 6. seje</stage>
            <stage type="date">(24. julij 1997)</stage>
            <stage type="chairman"> Sejo sta vodila: Miroslav Luci in Andrej Gerenčer podpredsednika Državnega
            zbora.</stage>
            <stage type="time"> Seja se je začela ob 10.09 uri.</stage>


            <sp xml:id="SDZ2-Redna-06-1997-07-24.sp1">

               <speaker>PODPREDSEDNIK MIROSLAV LUCI:</speaker>

               <p>Spoštovane kolegice poslanke, kolegi poslanci, gospe in gospodje! Pričenjam
               nadaljevanje 6. seje Državnega zbora Republike Slovenije. Poslance prosim, da se
               umirijo. Prosim poslance, da zasedejo svoja mesta. Poslanke in poslanci, Državni zbor
               zaseda, prosim, da zasedete svoja mesta. Obveščen sem, da so zadržani in se današnje
               seje ne morejo udeležiti naslednje poslanke in poslanci: Alojz Peterle, Franc Pukšič,
               Franc Potočnik, Jože Lenič za pričetek seje, Jožef Košir, Alojz Vesenjak. Prosim, da
               ugotovimo prisotnost v dvorani. <stage>(61 prisotnih.)</stage> Zbor je sklepčen in lahko odloča.</p>
               <p>Na sejo so vabljeni tudi predstavniki Vlade Republike Slovenije, pozdrav tudi njim.
               Današnje nadaljevanje 6. seje bomo pričeli z obravnavo včeraj prekinjene <title>19.
                  TOČKE DNEVNEGA REDA, Z DRUGO OBRAVNAVO PREDLOGA ZAKONA O ZAČASNEM ZADRŽANJU
                  IZVAJANJA NEKATERIH DOLOČB ZAKONA O DENACIONALIZACIJI</title> in zakona o izvrševanju
               kazenskih sankcij. Zatem bomo prešli na obravnavo prekinjene 23. točke, predloga
               zakona o odškodnini svojcem padlim v vojni za Slovenijo in trajnim invalidom vojne za
               Slovenijo ter na obravnavo 25. točke, predloga zakona o spremembah zakona o delavcih
               v državnih organih, skrajšani postopek, nato dalje po dnevnem redu.</p>
               <p>Ustavili smo se pri prvem amandmaju. Poslanska skupina Združene liste je zahtevala
               polurni odmor, seja je bila prekinjena in zato predajam besedo gospodu Potrču.</p>
            </sp>
            <sp xml:id="SDZ2-Redna-06-1997-07-24.sp2">

               <speaker>MIRAN POTRČ:</speaker>

               <p>Hvala lepa. Dobro jutro vsem. Spoštovane kolegice in kolegi! Mi smo včeraj zahtevali
               odmor do danes do 10. ure, kot smo rekli, da bi poskušali, v kolikor je pač v eni
               noči mogoče, preveriti nekatere pravne vidike dogovora med ljubljanskim
               rimskokatoliškim škofijstvom, ki ga zastopa in predstavlja dr. Franc Rode,
               ljubljanski nadškof in metropolit, in med Republiko Slovenijo, ki jo zastopa Vlada
               Republike Slovenije, predsednik vlade dr. Janez Drnovšek.</p>
               <p>Prek noči smo nekatere pravne vidike dogovora poskušali ocenjevati in rad bi povedal,
               da so rezultati te prve ocene za pravno korektnost tega dogovora - ne samo
               zaskrbljujoči, ampak, lahko rečem, tudi zastrašujoči. Nobene podlage v ustreznih
               zakonih, kar zadeva predsednika vlade, takšen dogovor nima. V skladu z zakonom o
               denacionalizaciji so res možni dogovori in poravnave upravičencev in zavezancev do
               denacionalizacije. V prvem odstavku 69. člena, na to se je včeraj skliceval tudi
               gospod Zagožen, piše: <q>"Upravičenci in zavezanci lahko med postopkom pred organom prve
               stopnje vsak čas sklenejo poravnavo o premoženju, ki je predmet denacionalizacije.
               Poravnava lahko obsega vse premoženje denacionalizacije ali njegov del."</q> Torej gre
               izrazito za pravico, ki jo imajo le upravičenci in zavezanci za denacionalizacijo.
               Toda nadalje. Vsebina teh poravnav mora biti v skladu s pravicami in obveznostmi, ki
               jih imata vsak upravičenec, predvsem pa vsak zavezanec v skladu z zakonom. Za to naj
               bi poskrbel upravni organ, ki vodi postopek denacionalizacije in pred katerim se
               sklepa poravnava. Potrebno je povedati, da so stranke v postopku na podlagi 60. člena
               zakona o denacionalizaciji, citiram prvi odstavek: <q>"Stranke v postopku za
               denacionalizacijo so upravičenec, njegov pravni naslednik ter zavezanec oziroma druga
               pravna fizična oseba, ki ima za varstvo svojih pravic ali pravnih koristi pravico se
               udeleževati postopka."</q> V drugem odstavku 69. člena, ki govori o poravnavi, pa je
               napisano: <q>"Organ prve stopnje lahko opozori stranke v postopku na možnost poravnave
               in jim pomaga, da se poravnajo."</q> Naslednji stavek, ki je bistven: <q>"Poravnava ne sme
               biti v nasprotju s prisilnimi določbami zakona."</q> Se pravi, upravni organ mora ves čas
               skrbeti za to, da se tudi eventualna poravnava opravlja v skladu z določili tega
               zakona in mora izrecno nasprotovati ali pa ne sprejeti poravnavo, ki bi bila v
               nasprotju s prisilnimi določbami tega zakona. Razpolaganje s pravicami in obveznostmi
               izven zakona torej ni dopustna.</p>
               <p>Iz vsebine dogovora med rimskokatoliškim škofijstvom in med vlado sicer ni razvidno,
               za kakšno vsebino urejanja medsebojnih pravic in obveznosti gre, vendar včerajšnje
               med seboj nasprotujoče si izjave gospoda nadškofa in predsednika vlade ob vsebini
               tega dogovora gotovo kažejo, da vsebina dogovora ni jasna, da si jo razlaga vsak po
               svoje, predvsem pa, da oba - da tako rečem partnerja, če smem uporabiti ta izraz -
               pričakujeta, da bo drugi sprejel odločitve, ki niso vsebina sedanjih rešitev zakona o
               denacionalizaciji, ampak gredo prek, drugače naj bi se uredilo. Po zakonu o
               denacionalizaciji se lahko torej sporazumeta le upravičenec in zavezanec in nihče
               drug, ki sta osebi, ki razpolagata z upravičenimi, ki so predmet sporazuma. V
               navedenem primeru, posebej tudi glede na vsebino dogovora, je najverjetneje zavezanec
               za denacionalizacijo Sklad kmetijskih zemljišč in gozdov, ne pa Vlada.</p>
               <p>V 1. točki tega dogovora namreč piše: <q>"Stranki ugotavljata, da je rimokatoliško
               škofijstvo vložilo zahtevek za vračilo v naravi odvzetih gozdov in drugih površin
               podržavljenih z odločbo št. 983/4 Okrajne komisije za agrarno reformo, Ljubljana z
               dne 17.9.1947."</q> Republika Slovenija pa je prek svojega sklada kmetijskih zemljišč in
               gozdov zavezanec v postopku denacionalizacije po tem zakonu. Samo iz tega sklepamo,
               da gre za Sklad kmetijskih zemljišč in gozdov in predvsem za gozdove, čeprav smo
               včeraj zahtevali; namreč odločbo številka 983/4 Okrajne komisije za agrarno reformo,
               Ljubljana doslej še nismo dobili in jo verjetno tudi v bodoče ne bomo, ker gospod
               minister tudi sedaj ne posluša in se raje pogovarja.</p>
               <p>Tako je mogoče ali pa vsaj razvidno iz samega dogovora in zato je tudi najverjetneje,
               da predsednik vlade ni imel pooblastil, ni imel pravic podpisati dogovor o vsebini
               pravic in obveznosti, s katerimi vlada ne razpolaga. Sklad kmetijskih zemljišč in
               gozdov je namreč z zakonom ustanovljena pravna oseba, ki ne le gospodari z zemljišči
               in gozdovi, ki so ji dani v opravljanje, temveč ima glede njih tudi izključno
               razpolagalno pravico. Glede njih nastopa v pravnem prometu. Zakon o Skladu kmetijskih
               zemljišč in gozdov je objavljen v Uradnem listu, št. 10 od 24. februarja 1993 in v
               njem so tudi naslednje določbe: 2. člen - ustanovi se Sklad kmetijskih zemljišč in
               gozdov Republike Slovenije, ki gospodari s kmetijskimi zemljišči, kmetijami in
               gozdovi v lasti Republike Slovenije. 4. člen - v katerem piše, da Sklad kmetijskih
               zemljišč in gozdov v drugi alinei 4. člena izvaja promet s kmetijskimi zemljišči,
               kmetijami in gozdovi. Se pravi promet, pridobitev, osvojitev je izključna pristojnost
               Sklada kmetijskih zemljišč in gozdov. V 6. členu piše, da sklad vodi in zastopa
               direktor sklada. Direktor, kakšne pogoje mora naprej imeti. In naprej, v 20. členu
               piše - sklad je zavezanec za vračilo zemljišč, kmetij in gozdov prejšnjim lastnikom v
               skladu s predpisi o denacionalizaciji. Rad bi vedel, ali je imel gospod predsednik
               vlade pooblastilo sklada, da sme v njegovem imenu kot pravni zastopnik, ker drugega
               potem tukaj ne bi moralo biti, odločati o premoženju Sklada kmetijskih zemljišč in
               gozdov. Če tega ni imel, je samovoljno si prisvojil funkcijo in naloge, ki jih je ta
               državni zbor po zakonu <q>"povedel"</q> Skladu kmetijskih zemljišč in gozdov in je torej
               nastopal kot nepooblaščena oseba, kot oseba, ki si določene pristojnosti prisvojila,
               lahko se pa tudi kakšen drug grši izraz za to uporabi. Tudi predsednik vlade namreč,
               kakor koli si v svoji samovolji predstavlja, da ima vse pravice, mora spoštovati
               zakone, ki jih je sprejel ta državni zbor in mora poslovati samo v okviru pravic in
               pristojnosti, ki jih ima. Če mu neke pravice zakon ne daje, takšne pravice nima.</p>
               <p>Sprašujem torej, pričakujem da nam bo vlada dala odgovor poleg vprašanja, ki ga je
               včeraj postavil gospod Peterle, ali je imel predsednik pooblastilo vlade za tak
               dogovor in tudi, ali je imel pooblastilo Sklada kmetijskih zemljišč in gozdov za
               takšen dogovor, ki ga je podpisal.</p>
               <p>Nadalje, po zakonu o denacionalizaciji se je denacionalizacijski zahtevki rešujejo v
               upravnem postopku. Nobenega drugega postopka ni. Upravni postopek vodi pristojna
               upravna enota ali pa delavec v njej in le v izjemnih primerih ga vodijo nekatera
               ministrstva, kdaj je zapisano v zakonih. Upravni postopek v zvezi z denacionalizacijo
               pa nikoli ne vodi vlada, še manj pa predsednik vlade, ki nima za to niti pooblastila
               v zakonu, bojim se, pa da tudi nima znanj, da bi lahko upravni postopek vodil.
               Upravni postopek se v zadevah denacionalizacije začne na zahtevo strank,
               denacionalizacijskih upravičencev, nadalje pa ga pristojni upravni organ vodi po
               uradni dolžnosti, izključno v skladu z zakonom in konča tudi z upravno odločbo. Nič
               drugega kot upravna odločba ni zaključek postopka denacionalizacije in naj se
               ugotovi, ali je pravica dana ali pravice ni, ali je dana v delu ali ne v delu, in
               tudi če je sklenjenja poravnava, se ta poravnava vključi v odločbo o
               denacionalizaciji.</p>
               <p>Trdimo zato, da dogovor predsednika vlade in ljubljanskega nadškofa po začasnem
               moratoriju izdaje denacionalizacijskih odločb, v kolikor gre za zahtevke ljubljanske
               nadškofije, na vodenje upravnih postopkov nima ali pa vsaj ne bi smelo imeti prav
               nobenega upliva in nobenega pravnega učinka. Mogoče bi bilo le pričakovati, da
               ljubljanska nadškofija oziroma rimskokatoliško škofijstvo kot denacionalizacijski
               upravičenec sporoči vsem upravnim organom, ki vodijo postopke na njeno zahtevo, da
               naj ti postopki do nadaljenega mirujejo. To pravico pa bi imela kot upravičenec
               sporočiti tem organom tudi brez takšnega dogovora, ne glede na to, da bi se na njega
               sklicevala ali ne, ker seveda ima pravico s svojim zahtevkom razpolagati in ima
               pravico za to, da razmisli, kako bo ravnala, eventualno predlaga tudi mirovanje
               postopka.</p>
               <p>Ponavljam torej, upravni postopki bodo po naših trditvah z 1. avgustom 1997 dalje
               morali, ne glede na dogovor, normalno dalje teči; razen, če bo upravičenec, to je
               rimskokatoliško nadškofijstvo slehernemu upravnemu organu, v katerem postopek teče,
               sporočila, da prosi in predlaga, da se do 31. oktobra uvede mirovanje postopka. Če
               bodo to naredili, potem bodo postopki mirovali v skladu z zakonom, ne glede na to,
               ali je dogovor bil podpisan ali ni bil podpisan.</p>
               <p>In končno, vendar še zdaleč ne najmanj pomembno; prepričani smo, da je v skladu z
               zakonom o denacionalizaciji rimskokatoliška cerkev denacionalizacijski upravičenec z
               enakimi pravicami pa tudi z enakimi obveznostmi, kot jih imajo drugi
               denacionalizacijski upravičenci. Tudi za cerkev poenostavljeno govorim o cerkvi -
               mora veljati zakon in tudi ona lahko svoje pravice uveljavi le v skladu z zakonom.
               Odločitev o tem pa se mora sprejeti v predpisanem upravnem postopku, kot ga zopet
               predvideva in predpisuje zakon o denacionalizaciji. Niti vlada, še manj pa predsednik
               vlade se ne more z rimskokatoliškim škofijstvom sporazumeti mimo ali izven okvirov
               zakona. Odločitev o tem sedaj, ko imamo zakon o denacionalizaciji enostavno ni več
               odločitev politične narave, ampak je treba stvar reševati po pravni poti, tako kot
               zakon o denacionalizaciji določa.</p>
               <p>In kaj je tisto, kar sem prej omenil, kar za mene iz citiranih izjav ne vliva
               največjega zaupanja v enako razumevanje in v vsebino samega dogovora. Že včeraj na
               televizijskem dnevniku je bilo mogoče slišati v zvezi s tem izjave gospoda nadškofa
               in metropolita, pa tudi izjave predsednika vlade, danes pa v Dnevniku piše, pod
               narekovaji, kar naj bi šlo za citat, tudi naslednje: <q>"Nadškof in metropolit, doktor
               Franc Rode"</q> - napisano na strani 4 v današnjem Dnevniku, citiram - <q>"razumemo"</q> -
               namreč dogovor - <q>"razumemo ga kot obvezo države, da bo upoštevala naše zahteve po
               vrnitvi imetja, hkrati pa s tem sporazumom zagotavljamo potreben čas za izvedbo
               zahtevnih postopkov denacionalizacije."</q> Gospod predsednik vlade pa je izjavil: <q>"da je
               to čas za to, da bi se sporazumevali o različnih modalitetah eventualnega vračanja:
               ali v naravi ali v odškodnini ali da bo del poklonjeno visokogorskim kmetom in
               podobno."</q> Tu seveda vidim zelo veliko razliko v tolmačenju tega dogovora. Iz tega,
               kar govori gospod nadškof, se da jasno razbrati, da je on z vsebino dogovora
               zadovoljen, saj na njegovi podlagi meni, da je vlada in s tem tudi država že z
               dogovorom priznala upravičenost zahtevkov ljubljanske nadškofije. Od tega dogovora
               dalje za gospoda nadškofa - jaz trdim, da upravičeno, ker konec koncev je dogovor
               podpisal predsednik vlade - sploh ni več sporno, ali ima ljubljanska nadškofija
               pravico do vrnitve vsega svojega premoženja in zahtevka ne glede na to, kako ga je
               pridobila, in ne glede na to, kako je z njim v preteklosti že razpolagala. Predsednik
               vlade ji je zagotovil, da je upravičenje in zahtevek v celoti že po temelju in po
               vsebini nesporen. Verjamem, da je gospod nadškof vesel, ker mu je to gospod
               predsednik vlade mimo pooblastil, ki bi jih smel in ki jih ima, da bi lahko o tem
               odločal, takšno zagotovilo dal.</p>
               <p>Odločitev o tem bi bilo namreč nujno treba sprejeti v okviru zakona o
               denacionalizaciji po upravnem postopku in če je tako, kot si razlaga gospod nadškof
               in metropolit, je predsednik vlade s podpisom tega dogovora dejansko odločal o
               konkretnih pravicah in vloženih zahtevkih, ki bi se jih moralo reševati v skladu z
               zakonom o denacionalizaciji v upravnih enotah v konkretnih postopkih. Da bo jasno, da
               ne gre ravno za bagatelo, po cenitvah, ki jih je ali pa po oceni vrednosti, ki jo je
               napravila vlada v svojih poročilih z, priznam, nemožnostjo natančne ekstabulacije na
               posamezne dele, ampak kljub temu približne, se vrednost premoženja, ki naj bi bilo
               vrnjeno rimskokatoliški cerkvi, približuje 1 milijardi mark. To lahko dokumentiram
               kasneje, če bo treba. In o tem premoženju je mimo zakona razpolagal gospod predsednik
               vlade. Tukaj gre, za takšno grobo prekoračitev pooblastil, da ne vem, kaj bi še bilo
               mogoče o tem reči. Vse gornje torej govori za to, da je predsednik vlade prekoračil
               svoja pooblastila - in to zelo grobo; da se je v nasprotju z zakonom dogovoril o
               premoženju, s katerim vlada sploh ne razpolaga, ampak razpolaga nekdo drug; da se je
               zelo verjetno pogodil v nasprotju z vsebino zakona o denacionalizaciji; da se je
               pogodil v nasprotju z zakonom, ker ni spoštoval predvidenega postopka, ki mora biti
               izveden v zakonu o denacionalizaciji in podobno.</p>
               <p>To so nezaslišane kršitve zakona, včeraj pa smo slišali, da se koalicija s tem
               dogovorom in s takimi kršitvami zakona celo pohvali, ker meni, da je bil narejen
               velik dosežek, ker je predsednik vlade tako grobo prekršil zakonodajo, ki jo je
               sprejel ta državni zbor.</p>
               <p>In v drugem delu na kratko še nekaj. Mi smo obljubili, da bomo po svojem znanju, ki
               pa priznam, da je v tem delu mnogo skromnejše od prvega dela, poskušali videti tudi,
               kako je s pooblastili gospoda nadškofa za podpis takega dogovora. Moramo najprej
               reči, da po vsej verjetnosti gospod nadškof za podpis takega dogovora vsa pooblastila
               tudi v skladu s kanonskim pravom ima, posebej, če bo uspel dokazati - mislim pa, da
               za to ima osnovo - da je s takim dogovorom samo pridobil in nič izgubil, zaradi tega,
               ker mu je predsednik vlade zagotovil stvari, na katere se bo lahko vsaj politično, če
               ne pravno skliceval, saj mu je rekel: <q>"Vse, kar zahtevate, je upravičeno in vse boste
               od države dobili nazaj mimo upravnih postopkov in, če je treba, tudi mimo zakona."</q>
               Gotovo ima v korist cerkve na Slovenskem, pa tudi vesoljne cerkve pravico, da ji
               pridobi premoženjsko korist in v tem delu najbrž nič ne dvomim o tem, da je takšno
               pooblastilo popolno. Če pa bi sicer poskušali pogledati nekatere določbe zakonika
               cerkvenega prava, potem seveda glede razpolaganja s premoženjem ni več tako nesporno,
               da ima gospod nadškof in metropolit pravico samostojnega razpolaganja v vsakem
               primeru in neomjeno. Glede upravljanja: namreč, kot upravljanje se po zakoniku
               cerkvenega prava štejejo v najširšem smislu vsi pravni posli in ukrepi, ki so
               povezani s premoženjem rimskokatoliške cerkve bodisi s pridobivanjem, vzdrževanjem
               ali odtujevanjem. To se odraža že v kanonu 1254, ki določa, da ima cerkev - poudarjam
               - neodvisno od državne oblasti naravno pravico pridobivati, imeti, opravljati in
               odtujevati premoženje za namene, ki so ji v lasti. V zvezi s tem je treba omeniti
               tudi kanon 1290, ki narekuje uporabo državnega prava, če ni v nasprotju s cerkvenim.
               Mislim, da je bilo prav to oboje poudariti. Gotovo ima cerkev pravico pridobivati,
               ampak po svojem pravu trdi, da neodvisno od državne oblasti in da se prvenstvo
               uporablja prava za odnose v cerkvi njen zakonik cerkvenega prava, državni predpisi pa
               se uporabljajo samo, če niso z njim v nasprotju. Če so z njim v nasprotju, ne veljajo
               državni predpisi, ampak veljajo cerkveni predpisi. To je v kanonu 1290 jasno
               zapisano. Velja pravilo, da posamezna pravna oseba kot nosilec premoženja ne more
               ravnati samostojno. Preden se loti določenih ravnanj, mora za to imeti soglasje
               določenega organa. Tako se lahko to soglasje šteje tudi kot nadzor, nadzor pa všteva
               tudi pridobitev soglasja za to, da se določeni pravni posli sklepajo, posebej, če ti
               pravni posli dosežejo določeno vrednost pri sami prodaji. Pri tem je več ali manj
               nesporno - piše pa v kanonu 134, da je kot nadzorni organ v prvi vrsti mišljen papež
               - sveti oče, ki ima pravico v cerkvi kot celoti odločati o vsem in da obstoja splošna
               podrejenost za odločitve papežu.</p>
               <p>Prav je pri tem povedati, da apostolski Sveti sedež razpolaga ne samo z lastnim
               premoženjem, kar je normalno, ampak je hkrati tudi najvišje računsko sodišče in
               kontrolni organ za razpolaganje z vsem premoženjem v rimskokatoliški cerkvi kjerkoli
               in da hkrati ima tudi konkretna pooblastila za odločanje o tem, ali je bilo
               razpolaganje ustrezno ali ne. Kot določa kanon 1273, rimski papež po prvenstvu
               vodstva je vrhovni upravitelj in oskrbnik vsega cerkvenega premoženja. Pri tem je
               treba poudariti, da papež ni lastnik dobrin. Lastniki so posamezne pravne osebe v
               okviru rimskokatoliške cerkve, vendar lahko papež v okviru prvenstva, vodstva in
               vrhovnega upraviteljstva in oskrbništva, v skladu s tem predpisuje uporabo dobrin
               glede na cerkvene cilje in da lahko hkrati odloča tudi o tem, ali bo ali ne k
               posameznim pravnim poslom dajal soglasje. V kanonu 331 je papež opredeljen kot
               naslednik Petra, ki mu je Gospod podelil službo in je glava škofovskega zbora,
               Kristusov namestnik na zemlji in pastir vesoljne cerkve, zato ima v moči svoje službe
               vrhovno, polno, neposredno in splošno redno oblast v cerkvi, ki jo mora vedno
               svobodno izvrševati. Še ostreje je ta funkcija opredeljena v kanonu 333, ki ga ne
               opredeljuje le kot nosilca oblasti nad vesoljno cerkvijo, ampak ima prvenstvo redne
               oblasti nad vsemi delnimi cerkvami in nad njihovo stalno skupnostjo, s katero se
               hkrati krepi in varuje lastna, redna in neposredna oblast, ki jo imajo škofje nad
               svojimi delnimi cerkvami, ki so jim zaupane. Zoper papeževe odločitve ni pritožbe.
               Papež ima torej...</p>
            </sp>
            <sp xml:id="SDZ2-Redna-06-1997-07-24.sp3">

               <speaker>PODPREDSEDNIK MIROSLAV LUCI:</speaker>

               <p>Gospod Potrč, oprostite, je to razlaga, zakaj ste včeraj vzeli pol ure odmora.</p>
            </sp>
            <sp xml:id="SDZ2-Redna-06-1997-07-24.sp4">

               <speaker>MIRAN POTRČ:</speaker>

               <p>Ja, je. <stage>(V klopeh nemir.)</stage> Saj vem, da vas ne zanima. Meni je normalno, da vas ne
               zanima, ampak si bom še kljub temu samo dve tri minute, ker sem v zaključku, vzel, da
               to razlago končam.</p>
               <p>...Papežu pripada v temelju nadzor nad upravljanjem s premoženjem. V prvi vrsti papež
               to opravlja z izdajanjem predpisov, ki imajo predvsem okvirni pomen za celotno
               cerkev, glede na krajevne posebnosti pa lahko izda tudi partikularne predpise.
               Posebnosti so urejene v kanonu 1292, drugi odstavek, kjer piše, da če gre za stvari,
               katerih vrednost presega najvišjo vsoto, ki jo določa Cerkev, ali za stvari, ki so
               podarjene Cerkvi, za zaobljube ali za dragocene umetnine ali starine, se za njihovo
               odtujitev zahteva dovoljenje Svetega sedeža.</p>
               <p>Torej, ko bo šlo za neposredno odločanje, ne v primeru tega dogovora, bo treba
               ocenjevati tudi te vidike. Jaz sem zelo zavestno z opozorilom, da gre v tem drugem
               delu za naše skromnejše znanje in da smo koristili mnenja tudi, priznam, mnogih
               drugih, ki so te stvari spremljali in jih citirali, želeli opozoriti samo na to, da
               vse te trditve, da je tako popolnoma nesporno, da lahko ljubljanski nadškof svobodno
               razpolaga s premoženjem ljubljanske nadškofije, niso točne, da za to v cerkvenem
               pravu obstajajo omejitve in da so te omejitve za odnose v cerkvi pomembnejše kot pa
               odnos cerkve do državnega prava. Ker v primeru neskladij uporabljajo cerkveno pravo,
               ne pa državne predpise. Mislim, da je prav, da tudi te stvari vemo.</p>
               <p>In končno, ne toliko v zvezi s kanonskim pravom, ker verjamem, da je tukaj težko
               zahtevati od vlade, da ga pozna, čeprav bi bilo tudi to koristno; kar zadeva pa prvi
               del, ker sem ocenil grobo kršenje pooblastil predsednika vlade pri podpisu tega
               dogovora, pričakujem, da bo vlada, njen predstavnik na tej seji danes, zdaj in takoj
               ovrgel te naše ugotovitve in povedal, da je bilo ravnanje predsednika vlade v skladu
               z zakonom. Ampak pričakujem, da ko bo to povedal, bo prav tako citiral člene zakona
               in zakone, kot sem to storil jaz. Sam sem namreč iz konkretnih členov dokazal, da
               predsednik vlade takih pooblastil ni imel. Zdaj pa želim, da vlada dokaže obratno,
               ker sicer je gospod predsednik podpisal dogovor, za katerega niti slučajno ni imel
               nikakršnega pooblastila, temveč pomeni grobo kršenje veljavne zakonodaje. Hvala.</p>
            </sp>
            <sp xml:id="SDZ2-Redna-06-1997-07-24.sp5">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Potrč. To je bila v bistvu razprava oziroma zaključek včerajšnjega
               posvetovanja, ki ga je Poslanska skupina Združene liste zahtevala v odmoru do danes
               do 10.00 ure. Na to replike ni.</p>
               <p>Nadaljujemo z <title>drugo obravnavo</title> zakona o začasnem zadržanju izvajanja
               nekaterih določb zakona o denacionalizaciji in zakona o izvrševanju kazenskih sankcij
               in razpravo na dva amandmaja k 1. členu. Nadaljujemo z razpravo k 1. členu, dveh
               amandmajev. Včeraj sta nam preostali še dve repliki: prva replika gospoda Mozetiča,
               ki ga trenutno ni tukaj, in druga replika gospoda Hvalice na včerajšnje izvajanje, ne
               vem, komu replicira. Gospod Hvalica, Jelinčič želi proceduralno.</p>
            </sp>
            <sp xml:id="SDZ2-Redna-06-1997-07-24.sp6">

               <speaker>IVO HVALICA:</speaker>

               <p>Hvala lepa. Bom spomnil, moja replika, spoštovani poslanci, je bila na izvajanje
               gospoda Potrča, na včerajšnji dan. Tam ni rekel nič manj kot to, da je bil sprejem
               zakona o denacionalizaciji največja neumnost. Je bilo tako? No!</p>
               <p>Torej, če je bil sprejem tega zakona največja neumnost, ne vem, vem sicer, da
               Kitajska, pa Kuba takšnega zakona še nista sprejeli, za Severno Korejo ne vem, pa me
               tudi ne briga, tam vlada nepojmljiva komunistična beda in pač niso še prišli do tja,
               da bi lahko kaj takega sprejeli. Jaz sem opazil še nekaj. Kljub zagotavljanju
               Združene liste o izjemni načelnosti njihove stranke, kljub nepojmljivi kritiki do
               sedaj prijateljski LDS stranki, sem pa opazil eno malo podrobnost. Tu, na tem zakonu
               ni podpisa predsednika Združene liste. Ne vem, to ni slučajno. Ni slučajno! Med 17
               podpisi ni podpisa predsednika Združene liste. Kakorkoli že, jaz ugotavljam nekaj,
               zelo sem zadovoljen, da je že po nekaj mesecih razpadla <q>"gozdna koalicija"</q>.
               Nepojmljivo sem zadovoljen. Dobili smo sicer nekaj v zameno za to, dobili smo novega
               laičnega pridigarja, specialista za cerkveno pravo, ampak to je že drugo poglavje.
               Hvala lepa.</p>
            </sp>
            <sp xml:id="SDZ2-Redna-06-1997-07-24.sp7">

               <speaker>PODPREDSEDNIK MIROSLAV LUCI:</speaker>

               <p>Hvala lepa. To je bila replika na včerajšnje izvajanje. Replik več ni. Gospod
               Jelinčič ima proceduralno.</p>
            </sp>
            <sp xml:id="SDZ2-Redna-06-1997-07-24.sp8">

               <speaker>ZMAGO JELINČIČ:</speaker>

               <p>Dober dan vsem skupaj! Gospod predsedujoči, prej ste izjavili, da prehajamo na drugo
               obravnavo zakona. Kot mi je znano, nismo še glasovali o tem, da zakon lahko prehaja v
               drugo obravnavo in zaradi teh neusklajenosti v imenu poslanske skupine Slovenske
               nacionalne stranke zahtevam eno uro odmora. Hvala.</p>
            </sp>
            <sp xml:id="SDZ2-Redna-06-1997-07-24.sp9">

               <speaker>PODPREDSEDNIK MIROSLAV LUCI:</speaker>

               <p>Gospe in gospodje poslanci, ugotavljam in po stenogramu lahko ugotovimo, da je bila
               seja vodena korektno in da smo prešli na drugo obravnavo, na obravnavo prvega
               amandmaja k 1. členu, zato to ni razlog za prekinitev seje. Če imate drug razlog,
               gospod Jelinčič, ga prosim navedite.</p>
            </sp>
            <sp xml:id="SDZ2-Redna-06-1997-07-24.sp10">

               <speaker>ZMAGO JELINČIČ:</speaker>

               <p>Gospod predsedujoči, do danes so se seje vodile drugače. Morda gre še za kakšen
               dogovor, ki ga je pa mogoče kakšna druga stranka ali kakšen posameznik dogovoril z
               Liberalno demokracijo Slovenije ali mogoče direktno z gospodom predsednikom slovenske
               vlade, ki se tako rad dogovarja na nekakšnih gostilniških dogovorih. Navkljub vsemu
               zaradi situacije, kakršna je, se moramo v poslanski skupini dogovoriti, kako bomo o
               zadevi razmišljali, razpravljali in odločali še naprej. Zato vztrajam na moji ustavni
               pravici, da imamo eno uro odmora. Hvala.</p>
            </sp>
            <sp xml:id="SDZ2-Redna-06-1997-07-24.sp11">

               <speaker>PODPREDSEDNIK MIROSLAV LUCI:</speaker>

               <p>To je seveda drugi razlog, to pravico pa imate, ne pa zaradi kršenja vodenja seje. S
               sejo nadaljujemo ob 11.45 uri.</p>
               <stage type="time">(Seja je bila prekinjena ob 10.47 uri in se je nadaljevala bo 11.51 uri.)</stage>
            </sp>
            <sp xml:id="SDZ2-Redna-06-1997-07-24.sp12">

               <speaker>PODPREDSEDNIK MIROSLAV LUCI:</speaker>

               <p>Spoštovane poslanke in poslanci! Nadaljujemo <title>Z DRUGO OBRAVNAVO PREDLOGA ZAKONA O
                  ZAČASNEM ZADRŽANJU IZVAJANJA NEKATERIH DOLOČB ZAKONA O DENACIONALIZACIJI IN ZAKONA
                  O IZVRŠEVANJU KAZENSKIH SANKCIJ.</title> Ugotavljamo sklepčnost! <stage>(70 prisotnih.)</stage> Zbor
               je sklepčen in lahko nadaljuje z delom. Želi besedo gospod Jelinčič, ki je predlagal
               odmor? <stage>(Da.)</stage></p>
            </sp>
            <sp xml:id="SDZ2-Redna-06-1997-07-24.sp13">

               <speaker>ZMAGO JELINČIČ:</speaker>

               <p>Hvala lepa, gospod podpredsednik. Nedvomno je, da je današnji predsedujoči,
               podpredsednik Državnega zbora, gospod Luci pravzaprav nepravilno vodil sejo, ker ni
               zaključil razprave v prvi obravnavi. Namreč, razprava se zaključi tako, da se vpraša,
               če kdo še želi razpravljati in ko se ugotovi, da nihče več ne želi razpravljati,
               predsedujoči zaključi razpravo v prvi obravnavi in preide v drugo obravnavo. Tega
               gospod Luci ni storil ne danes ne včeraj, tukaj imam magnetogram in s tem ni ravnal
               po poslovniku Državnega zbora. Poslovnik Državnega zbora govori namreč tako, 203.
               člen, ki obravnava hitri postopek: <q>"Če državni zbor sklene, da bo odločal o zakonu po
               hitrem postopku, združi vse tri obravnave predloga zakona na isti seji, tako da se po
               vrsti opravijo splošna razprava, razprava in glasovanje o členih ter razprava in
               glasovanje o zakonskem predlogu v celoti. Pri hitrem postopku ne veljajo roki, ki so
               določeni za posamezna opravila v rednem zakonodajnem postopku. "</q>Poslovniška komisija
               je imela na zahtevo poslanca prejšnjega sklica, gospoda Štefana Kocipra svojo
               razpravo, in sicer in to poročilo je tudi objavljeno v Poslovniku Državnega zbora in
               je njegov integralni del. Takole piše poročilo o obravnavi in o sprejetju razlage
               203. člena poslovnika Državnega zbora: <q>"Poslanec gospod Štefan Kociper je dne
               30.7.1993 podal poslansko pobudo za razlago 203. člena poslovnika Državnega zbora. V
               pobudi je pristojno komisijo za poslovnik zaprosil, da v razlagi tega člena predvsem
               odgovori na naslednja vprašanja. Ali je mogoče dikcijo prevega odstavka 203. člena
               tolmačiti tako, da potem, ko je Državni zbor sklenil, da bo združil vse tri obravnave
               predloga zakona na isti seji, tako da se hkrati opravi splošna razprava, razprava in
               glasovanje o členih ter razprava in glasovanje o zakonskem predlogu v celoti,
               predsedujoči med obravnavo zakona po hitrem postopku, ko še ni bila opravljena in
               zaključena hkrati splošna razprava, razprava in glasovanje o zakonskem predlogu v
               celoti "</q> - v oklepaj je dal še posebej - opozarjam <q>"hkratna"</q> in ne fazna <q>"obravnava"</q>
               - ker besedilo tega člena izrecno in decidirano govori o združitvi vseh treh obravnav
               predloga, tako da se hkrati opravi - "da Državnemu zboru na glasovanje predloga
               sklepa, da je Državni zbor Republike Slovenije opravil obravnavo predloga sklepa, da
               je Državni zbor Republike Slovenije opravil obravnavo predloga sklepa kot prvo
               obravnavo zakona in ga sprejema.</p>
               <p>Člani komisije so glede na določila drugega odstavka 334. člena poslovnika Državnega
               zbora hkrati obravnavali na seji dne 7.9.1993 poslansko pobudo gospoda Štefana
               Kocipra za razlago 203.člena poslovnika Državnega zbora. O vprašanju izvedbe hitrega
               postopka za sprejem zakona so člani komisije govorili že 12. seji komisije dne
               21.7.1993 in sprejeli stališče. V razlagi na seji 7.9.1993 so člani poudarili, da če
               Državni zbor sklene, da bo odločal o zakonu po hitrem postopku, Državni zbor združi
               vse tri obravnave predloga zakona na isti seji, tako da opravi splošno razpravo,
               razpravo in glasovanje o členih ter razpravo in glasovanje o zakonskem predlogu v
               celoti." To je prvi odstavek 203. člena. Posamezne obravnave je moč ločiti le, če
               tako na predlog poslanca odloči Državni zbor.</p>
               <p>Mi o tem nismo odločali, niti nismo mogli odločati, ker je gospod predsedujoči
               samovoljno peljal zadevo naprej. Nadaljujem. V konkretnem zastavljenem primeru je
               potemtakem predsedujoči lahko in moral, in moral, ponuditi državnemu zboru sprejem
               sklepa, da je opravljena splošna razprava, opravljena predstavitev zakona, predloga
               zakona v državnem zboru in razprava o razlogih, ki zahtevajo sprejem zakona ter o
               načelih in ciljih zakonskega predloga in s tem končana prva obravnava, če je tak
               sklep predlagal državnemu zboru vsaj eden od poslancev. Še enkrat poudarjam, tega
               predloga nihče ni mogel dati, ker je gospod predsedujoči šel enostavno naprej in ni
               izvedel zaključka prve faze, tako kot sem v začetku rekel, da bi moral.</p>
               <p>Na 11. seji državnega zbora je do obravnavane situacije prišlo pri sprejemanju
               predloga zakona o prisilni poravnavi, stečaju in likvidaciji. Iz magnetograma
               razprave je razvidno, da je bil predlog zakona uvrščen na dnevni red 11. seje
               državnega zbora in da se ga bo sprejemalo po hitrem postopku. Pri obravnavi te točke
               dnevnega reda pa je predsedujoči, gospod doktor Lev Kreft glede na predlog
               zainteresiranega delovnega telesa in s tem poslancev, članov delovnega telesa,
               predlagal državnemu zboru naslednji sklep: Državni zbor bo obravnaval predlog zakona
               o prisilni poravnavi, stečaju in likvidaciji v prvi obravnavi na tej seji. Državni
               zbor je sklep sprejel z večino glasov. Člani komisije so po razpravi sprejeli k 203.
               členu naslednjo razlago: 203. člen poslovnika Državnega zbora določa potem
               zakonodajnega postopka pri hitrem postopku sprejemanja zakona. Vsebina člena
               poudarja, potem ko se je državni zbor odločil za sprejemanje zakona po hitrem
               postopku, združitev vseh treh obravnav; prve, druge, tretje obravnave in glasovanja o
               zakonu na isti seji. Dejansko hitri postopek poteka v naslednjih stopnjah: državni
               zbor obravnava predlog predlagatelja - to je drugi odstavek 201. člena - da se zakon
               sprejme po hitrem postopku, kar dejansko pomeni, da državni zbor opravlja prvo
               obravnavo, to je v skladu s prvim odstavkom 183. člena.</p>
               <p>Po končani razpravi državni zbor odloča o predlogu predlagatelja in če ga ne sprejme,
               se uporabljalo določbe o prvi obravnavi predloga zakona, o tem govori 202. člen
               poslovnika; kar pomeni, da državni zbor odloča o možnostih iz prvega odstavka 185.
               člena. Če dražvni zbor sklene, da bo odločal o zakonu po hitrem postopku sledi
               naslednja stopnja, v kateri državni zbor združi vse tri obravnave predloga zakona na
               isti seji, tako da opravi splošno razpravo, razpravo in glasovanje o členih ter
               razpravo in glasovanje o zakonskem predlogu v celoti. To je prvi odstavek 203. člena.
               V tej stopnji opravi državni zbor najprej razpravo k predlogu zakona ob hkratni možni
               konkretni razpravi o posameznih členih predloga zakona, poslanci pa lahko vlagajo
               amandmaje. Amandmaje lahko poslanec predstavi in vloži ustno, vendar ga mora nato
               pred glasovanjem predložiti predsedniku Državnega zbora še v pisni obliki. O tem
               govori 204. člen. In če ne more vložiti pisno, mora predsednik Državnega zbora do
               takrat prekiniti sejo, da lahko poslanec pisno vloži tisti amandma, ki ga je prej
               podal ustno. Sledi drugi del te stopnje, ko Državni zbor razpravlja po vrstnem redu
               posebej o vsakem členu predloga zakona in nato še o naslovu zakona. Razprava lahko
               poteka na način iz 198. člena. Pri vsakem členu lahko poslanec vloži ustni amandma,
               ki ga mora še pred glasovanjem podati v pisni obliki, nato pa zbor o tem členu
               glasuje na način iz 192. člena tega poslovnika. Kopije amandmaja se naj bi, razen če
               bi se Državni zbor odločil drugače, razdeljevali poslancem na seji zbora, saj je
               predvideti, da zaradi narave hitrega postopka to časovno ni pomembno, hkrati pa bodo
               takšni zakoni imeli najbrž le nekaj členov, zato bodo vloženi amandmaji
               maloštevilni.</p>
               <p>Predsedujoči Državnega zbora bo nato ustno opozoril poslance, da prehaja Državni zbor
               na tretjo obravnavo predloga zakona. Predlagatelji amandmaja po prvem odstavku 197.
               člena tega poslovnika bodo lahko v času razprave o zakonskem predlogu kot celoti in
               možne obravnave v skladu z drugim stavkom prvega odstavka 196. člena tega poslovnika,
               vlagali amandmaje po odločbi prvega odstavka 204. člena tega poslovnika. Pri tem
               imajo poslanske skupine možnosti zahtevati prekinitev seje zaradi posvetovanja, kar
               jim omogoča drugi odstavek 72. člena tega poslovnika, poslanec pa le, če tako sklene
               državni zbor. Ta čas bodo lahko izkoristili tudi za pripravo amandmajev. Da ne bi
               bilo kakšnih zapletov oziroma nejasnosti, bi prebral 72. člen tega poslovnika, ki bo
               pojasnil, da predsedujoči mora dati odmor, kadar to zahteva poslanska skupina. Takole
               pravi 72. člen: <q>"Predsedujoči lahko med sejo prekine delo državnega zbora in določi,
               kdaj se bo nadaljevalo. Predsedujoči prekine delo državnega zbora, če to zahteva
               poslanska skupina zaradi posvetovanja v skupini."</q> To je drugi odstavek 72. člena.
               Naprej piše tako: <q>"Predsedujoči prekine delo državnega zbora, če se ugotovi, da seja
               ni več sklepčna, če so potrebna posvetovanja, če je treba dobiti mnenja delovnih
               teles ali vlade"</q> - kar je tudi pomembno, ker sodim, da morda bo potrebno tudi na tej
               seji zahtevati kakšno mnenje vlade, tako da upam, da bo tudi gospod Plevelj svetoval
               gospodu predsedujočemu, da naj spoštuje poslovnik in naprej - <q>"če je treba dobiti
               mnenja delovnih teles ali vlade in v drugih primerih, kadar tako sklene državni
               zbor."</q> Četrti odstavek: <q>"Če je delo državnega zbora prekinjeno zato, ker seja ni več
               sklepčna, sklepčnosti pa ni niti v nadaljevanju seje, predsedujoči sejo za ta dan
               konča."</q></p>
               <p>Zdaj bom nadaljeval s pojasnitvijo osnove. Nadalje sledi zadnji del te stopnje, ko
               državni zbor glasuje o zakonskem predlogu v celoti, kar določa 197. člen tega
               poslovnika, se pravi poslovnika Državnega zbora. Vloga matičnega delovnega telesa in
               sekretariata za zakonodajo in pravne zadeve je med hitrim postopkom določena v drugem
               odstavku 204. člena. Ker sodim, da bo potrebno tudi kakšno dodatno mnenje tega
               organa, bom prebral drugi odstavek 204. člena. Tako pravi: <q>"Na seji lahko amandma
               predloži posamezen poslanec, matično delovno telo, predlagatelj zakona ali vlada,
               kadar ni sama predlagateljica zakona. Državni zbor lahko zahteva, da se o predloženem
               amandmaju takoj izreče matično delovno telo, sekretariat za zakonodajo in pravne
               zadeve, predlagatelj in vlada."</q> Združitev vseh navedenih faz zakonodajnega postopka
               pa ne ovira možnosti, da državni zbor na predlog vsaj enega poslanca sklene, da ne bo
               prešel na naslednjo obravnavo oziroma na glasovanje o zakonu. To se pravi, en sam
               poslanec ima pravico to zahtevati in državni zbor mora o tem glasovati po tistem, ko
               da predlog na glasovanje predsedujoči državnega zbora. Razlog za predlagani sklep
               poslanca in nato državnega zbora bo v tem, da bo poslanec oziroma bo večina poslancev
               menila, da obravnavani predlog zakona ne izpolnjuje predpostavk za nadaljnjo
               obravnavo. Takšen predlog sklepa pa lahko poda tudi zainteresirano delovno telo, kar
               v tem primeru pač ne bo, kajti zainteresirano delovno telo se je že tako ali tako
               zelo težko sestalo, komaj da odločilo, seveda zaradi tega, ker smo imeli, marsikdo je
               imel občutek, da liberalni demokraciji ni do tega, da bi se to delovno telo sestalo
               in da bi odločalo. Samo taka razlaga je mogoča iz smiselne in med seboj povezane
               razlage celote poslovnika. Posamezna obravnava posameznih obravnav faz zakonodajnega
               postopka namreč ni mogoče izključiti niti pri obravnavi zakona po hitrem postopku. To
               se pravi, da sem imel prav, faze morajo biti jasno določene in ugotovljene in po
               ugotovitvi tudi ločene med seboj.</p>
               <p>Teh obravnav tudi ni mogoče v celoti opraviti hkrati, saj so za posamezno obravnavo
               predvidene različne postopkovne možnosti. Hkratno obravnavo je zato v skladu s
               stališčem komisije za poslovnik, sprejeti na 12. seji z dne 21.7.1993, treba razumeti
               tako, da se obravnave brez prekinitve prelivajo iz ene v drugo, vendar se lahko pri
               vsaki obravnavi sprejmejo vse odločitve, ki jih taka obravnava zahteva oziroma
               predvideva. Po prvi obravnavi se lahko sprejmejo odločitve, predvidene v 185. členu.
               185. člen pravi takole: <q>"Državni zbor po končani prvi obravnavi predloga zakona
               odloči: da se na isti ali na naslednji seji opravi druga obravnava predloga zakona v
               besedilu, ki je bilo predloženo za prvo obravnavo; da predlagatelj zakona ali
               sekretariat za zakonodajo in pravne zadeve v določenem roku pripravi besedilo
               predloga zakona za drugo obravnavo v skladu s stališči državnega zbora, sprejetimi po
               končani prvi obravnavi; da se zakon ne sprejme. Državni zbor glasuje najprej o
               predlogu matičnega delovnega telesa. Če Državni zbor po končani prvi obravnavi
               odloči, da se druga obravnava predloga zakona v besedilu, predloženem za prvo
               obravnavo, opravi na isti seji, določi tudi rok za vlaganje amandmajev, ki ne sme
               biti krajši od 48 ur. Državni zbor ne more odločiti, da se druga obravnava opravi na
               isti seji, če temu nasprotuje najmanj tretjina navzočih poslancev."</q> In tudi te
               možnosti tukaj nismo imeli zaradi tega, ker je predsedujoči ob asistenci gospoda
               Plevelja, ki bi moral strokovno suportirati vodenje seje, ni spoštoval poslovniških
               določil.</p>
               <p>Naprej pravi razlaga takole: <q>"V drugi obravnavi - zakona namreč - se lahko vlagajo in
               sprejmejo amandmaji, v tretji obravnavi pa lahko k členom, h katerim so bili v drugi
               obravnavi sprejeti amandmaji, vlagajo amandmaje le pooblaščeni predlagatelji po prvem
               odstavku 179. člena. "</q>Če komu ni jasno, kdo so ti predlagatelji, bom prebral 179.
               člen poslovnika Državnega zbora. <q>"Državni zbor razpravlja o predlogu zakona na treh
               obravnavah - fazah zakonodajnega postopka. Državni zbor lahko sprejme sklep o
               prekinitvi obravnave, da bi delovno telo podalo mnenje o predlogu zakona in o
               nadaljevanju obravnave na isti ali naslednji seji delovnega telesa."</q></p>
               <p>Hkrati je potrebno poudariti, da poslovnik predvideva splošno prioriteto in obveznost
               glasovanja o vseh postopkovnih vprašanjih, o čemer govori tretji odstavek 88. člena
               poslovnika. Da ga ne bom bral, si lahko sami pogledate, kaj piše. No, na željo
               gospoda Jakiča bom prebral tudi 88. člen Poslovnika Državnega zbora. Gospod Mozetič,
               najprej bom prebral 88. člen, potem se bom pa odločil, če gospod Jakič morda ne bo
               razumel tega, da bom prešel k 1. členu in pa začel tam brati. Mislim, želje kolegov
               poslancev je pač potrebno spoštovati.</p>
               <p>88. člen pravi takole. <q>"Glasovanje se opravi po končani razpravi o predlogu, o
               katerem se odloča. Pred glasovanjem ima poslanec pravico obrazložiti svoj glas, če s
               tem poslovnikom ni drugače določeno. Obrazložitev glasu ne sme trajati več kot 5
               minut. O postopkovnih vprašanjih odloča državni zbor takoj brez razprave in brez
               obrazložitve glasu. Dokler ni odločeno o postavljenem postopkovnem vprašanju, ni
               mogoče dajati novih predlogov za odločitev o postopkovnih vprašanjih."</q></p>
               <p>Dalje je potrebno poudariti o predvidevanju poslovnika, da daje pravico državnemu
               zboru, da vedno odloča tudi o vrnitvi predloga zakona v prejšnjo obravnavo. O tem
               govori tretji odstavek 197. člena tega poslovnika. In pa to, da državni zbor lahko
               odloči, da o zadevi, tudi če je na dnevnem redu, ne želi odločati na isti seji. O tem
               pa govori prvi odstavek 73. člena poslovnika Državnega zbora. Vse te določbe je treba
               uporabljati tudi ob hitrem postopku, saj niso izrecno izključene, je pa njihova
               uporaba tudi logična. Državni zbor lahko po ponovni oceni predloga za hitri postopek,
               ki ga je ob dnevnem redu sicer sprejel, sprejme drugačno odločitev. Takšna razlaga
               končno sledi tudi četrtemu odstavku 278. člena poslovnika, ki izjemno določa, da
               državni zbor mora uporabiti hitri postopek le, če je za sprejem zakona po hitrem
               postopku, vlada vezala svojo zaupnico. Žal vlada ni vezala zaupnice na to vprašanje,
               čeprav bi bilo morda smiselno, vendar pa je Socialdemokratska stranka Slovenije tako
               ali tako vložila zadevo, na kateri bomo o zaupnici sklepali in mislim, da ugodno za
               slovenski narod.</p>
               <p>Mislim, da sem s tem pojasnil gospodu predsedujočemu, da dejansko ni zaključil
               razprave in bi ga prosil, da naj v skladu s citiranimi členi poslovnika Državnega
               zbora izpolni svojo dolžnost in naj najprej povpraša, ali so še kakšne razprave in če
               razprav ne bo več, ugotovi, da razprav ni več in potem preide na drugo obravnavo.
               Hvala lepa.</p>
            </sp>
            <sp xml:id="SDZ2-Redna-06-1997-07-24.sp14">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Jelinčič. Bili bi lahko nekoliko krajši, ampak je tako, razlagali
               ste, zakaj ste vzeli 30 minut odmora. Ugotovili smo, da poslovnik ni bil kršen.
               Smiselno, prva razprava se lahko konča, smiselno, na dva načina: ali se reče, da se
               je končala prva razprava, ali rečemo, da pričenjamo z drugo obravnavo.</p>
               <p>Rekli smo tako, da ker ni več razprave, pričenjamo z drugo obravnavo. Takrat ste,
               gospod Jelinčič, imel možnost, da protestirate in takrat uvedete to, kar ste želeli
               sedaj. Sicer pa je, upam, nekoliko prepozno. Izvolite. Replike na to sicer ni, ampak
               lahko zahtevete, da o tem odloči državni zbor.</p>
            </sp>
            <sp xml:id="SDZ2-Redna-06-1997-07-24.sp15">

               <speaker>ZMAGO JELINČIČ:</speaker>

               <p>Potem pa proceduralno zahtevam, da o tem odloči državni zbor, kajti gospod
               predsedujoči, tukaj imam magnetogram včerajšnje seje in moram vam povedati, da nikjer
               v magnetogramu niste zaključili seje.</p>
               <p>Zadnje vaše besede so bile take: <q>"Podpredsednik Miroslav Luci: Hvala lepa. Torej je
               zahteva za polurni odmor. Jutri ob 10.00 nadaljujemo z nadaljevanjem predloga zakona
               o začasnem zadržanju izvajanju izvrševanju kazenskih sankcij. Nadaljujemo s predlogom
               zakona odškodnine svojcem padlih v vojni za Slovenijo in trajnim invalidom vojne za
               Slovenijo in s 25. točko - predlog zakona o spremembah zakona o spremembah zakona o
               delavcih v državnih organih in naprej po dnevnem redu, kakor je predlagan. Čez 15
               minut po tej seji se začne seja Odbora za gsopodarstvo. Prosim, da se člani... Točno
               ob 18.00 uri pa Odbor za infrastrukturo. Prosim poslance, da se udeležijo teh dveh
               teles. S tem zaključujemo in nadaljujemo jutri ob 10.00."</q> Gospod predsedujoči! Nikjer
               niste zaključili prve obravnave zakona. In danes, ko ste to izjavil, da prehajamo v
               drugo obravnavo, sem jaz vstal in zaradi tega prosil za odmor. In zdaj sem vam
               pojasnil, da niste zaključili tega in vendarle trdite po svoje naprej. Razumem,
               gospod precedujoči, niste pravnik, vendar zraven vas sedi pravnik, ki bi te zadeve
               moral poznati, pa jih ne pozna. Ali bomo sedaj postavljali tudi vprašanja o
               strokovnosti strokovnih delavcev v državnem zboru. Mislim, da na tak način se ne da
               delati, držimo se poslovnika in delajmo po poslovniku.</p>
            </sp>
            <sp xml:id="SDZ2-Redna-06-1997-07-24.sp16">

               <speaker>PODPREDSEDNIK MIROSLAV LUCI:</speaker>

               <p>Gospod Jelinčič, kaj predlagate?</p>
            </sp>
            <sp xml:id="SDZ2-Redna-06-1997-07-24.sp17">

               <speaker>ZMAGO JELINČIČ:</speaker>

               <p>Ali je že tako globoka ta kriza v slovenski državi, da pravo nič več ne velja oziroma
               velja zgolj takrat, kadar je nekaterim v korist?</p>
               <p>Zato predlagam, da Državni zbor glasuje o tem, ali ste pravilno vodili sejo ali niste
               pravilno vodili seje.</p>
            </sp>
            <sp xml:id="SDZ2-Redna-06-1997-07-24.sp18">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospod Jelinčič. Ima gospod Jelinčič kar prav, splošne razprave o tem
               zakonu nisem zaključil, ker jo je zaključila gospa podpredsednica Eda Okretič-Salmič,
               poglejte trak 374. ob 11.40 uri: <q>"Hvala gospod Hvalica. Želi še kdo besedo? Torej
               zaključujem s splošno razpravo."</q></p>
               <p>Nadaljeval sem z drugo obravnavo, sedaj dajem razlago, ki je bila dana. Torej, da je
               prva obravnava zaključena in seveda, da se smiselno lahko tolmači zaključek prve
               razprave na dva načina. Ali z začetkom druge razprave, glasovanja pa tako ali tako v
               prvi obravnavi ni. Če bi bil vložen v tistem trenutku predlog gospoda Jelinčiča, če
               bi bil takrat prisoten v dvorani - ker on najrajši nekaj pove, potem pa oddite in
               potem ne ve, kaj se dogaja, to se mu večkrat zgodi - pa pride do teh zapletov.</p>
               <p>Prehajamo na glasovanje o mojem predlogu. Replike ni! Glasujemo o... Tolmačenje moram
               dati na glasovanje, ki sem ga pač obrazložil. Ugotavljamo prisotnost v dvorani!
               Obrazložitve ni! <stage>(66 prisotnih.)</stage></p>
               <p>Kdo je za argumente, ki smo jih dali o pravilnosti vodenja seje? <stage>(44 poslancev.)</stage> Je
               kdo proti? <stage>(14 poslancev.)</stage></p>
               <p>Ugotavljam, da predlog gospoda Jelinčiča ni izglasovan.</p>
               <p>Nadaljujemo z <title>drugo obravnavo...</title> Proceduralno gospod Potrč, izvolite.</p>
            </sp>
            <sp xml:id="SDZ2-Redna-06-1997-07-24.sp19">

               <speaker>MIRAN POTRČ:</speaker>

               <p>Hvala lepa. Gospod precedujoči zaradi korektnosti bi rad povedal, da ni bilo fer, ko
               ste brali scenogram, da ste ga bral samo do tistega dela, kjer vam odgovarja.
               Podpredsednica Eda Okretič-Salmič je namreč rekla: <q>"Hvala, gospod Hvalica"</q>, tukaj je
               pika. <q>"Želi še kdo besedo?"</q> - je vprašaj. <q>"Zaključujem splošno razpravo"</q> - je pika.
               <q>"Bi zaključili razpravo?"</q> je vprašaj. <q>"Proceduralno?"</q> - je vprašaj. <q>"Prosim."</q> In
               besedo je dobil doktor Zagožen, ki je zahteval pol ure odmora in ga tudi dobil. Hvala
               lepa.</p>
            </sp>
            <sp xml:id="SDZ2-Redna-06-1997-07-24.sp20">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod Potrč. Točno ste prebrali: <q>"Zaključujem splošno razpravo."</q> Pika.
               <q>"Bi zaključili razpravo?"</q> Vprašaj. <q>"Proceduralno?"</q> je dvignil nekdo roko. <q>"Prosim"</q> in
               Franc Zagožen je, torej je bilo: <q>"Zaključujem splošno razpravo."</q> Pika. Videla je
               roko, po mojem in <q>"Bi zaključili razpravo"</q>, tam je pa bilo vprašanje, Poslanska
               skupina Slovenske ljudske stranke si jemlje pol ure odmora za posvet. Proceduralno?
               Gospod Zagožen.</p>
            </sp>
            <sp xml:id="SDZ2-Redna-06-1997-07-24.sp21">

               <speaker>DR. FRANC ZAGOŽEN:</speaker>

               <p>Ja, pojasnilo v zvezi s tem zapletom, ker sem bil pač tisti, ki sem prosil za odmor.
               Bilo je natančno tako in je dobro zabeleženo. Gospa podpredsednica je zaključila
               razpravo, jaz sem pa dvignil roko in potem je vprašala: <q>"Bi zaključili razpravo"</q> in
               sem ji moral pojasniti, da želim dati proceduralni predlog in vse to je zabeleženo.
               Torej, gospod Jelinčič je danes popolnoma <q>"mimo usekal"</q>.</p>
            </sp>
            <sp xml:id="SDZ2-Redna-06-1997-07-24.sp22">

               <speaker>PODPREDSEDNIK MIROSLAV LUCI:</speaker>

               <p>Torej po manjšem zapletu prehajamo na <title>drugo obravnavo</title>, nadaljujemo
                  <title>DRUGO OBRAVNAVO PREDLOGA ZAKONA O ZAČASNEM ZADRŽANJU IN IZVAJANJU NEKATERIH
                  DOLOČB ZAKONA O DENACIONALIZACIJI IN ZAKONA O IZVRŠEVANJU KAZENSKIH
               SANKCIJ.</title>
               </p>
               <p>Smo pri 1. členu. Proceduralno? Gospod Potrč.</p>
            </sp>
            <sp xml:id="SDZ2-Redna-06-1997-07-24.sp23">

               <speaker>MIRAN POTRČ:</speaker>

               <p>Gospod predsedujoči, ob zaključku pojasnila poslanske skupine po včerajšnjem odmoru
               sem izjavil, da pričakujem, da bo odgovor na trditve, ki sem jih dal, povedal
               predstavnik vlade. Sprašujem predstavnika vlade, ali namerava ali ne namerava dati
               odgovor na moje trditve, v kateri sem - po svojem prepričanju - povedal, pokazal,
               dokazal, da je predsednik vlade v nasprotju z zakonom včeraj sklepal dogovor.
               Sprašujem ga, ali misli odgovore dati ali jih ne misli dati. Hvala.</p>
            </sp>
            <sp xml:id="SDZ2-Redna-06-1997-07-24.sp24">

               <speaker>PODPREDSEDNIK MIROSLAV LUCI:</speaker>

               <p>Hvala. Torej sedaj imamo predlog. Predlog zakona o začasnem zadrževanju nekaterih
               določb zakona o denacionalizaciji in zakona o izvrševanju kazenskih sankcij, hitri
               postopek. Minister bo, če želi, odgovoril na vprašanje, ki je bilo dano. Zadolžen je
               gospod minister Marušič.</p>
            </sp>
            <sp xml:id="SDZ2-Redna-06-1997-07-24.sp25">

               <speaker>TOMAŽ MARUŠIČ:</speaker>

               <p>Hvala lepa. Spoštovane poslanke, spoštovani poslanci! Vlada je dolžna - pa bi se tudi
               oglasila, ne glede na dani poziv - odgovoriti na določena vprašanja v zvezi z
               dogovorom, ki je bil sklenjen med Vlado Republike Slovenije in rimskokatoliškim
               škofijstvom. To smo dolžni pojasniti, zaradi česar tudi dajem ustrezna pojasnila.
               Rimskokatoliška cerkev v Sloveniji je po zakonu o denacionalizaciji vložila zahtevke
               za vse svoje premoženje, ki je bilo podržavljeno bodisi iz naslova zakona o agrarni
               reformi bodisi iz naslovov zakona o nacionalizaciji, kot tudi drugih zakonov, ki so
               vsi našteti v členu 3 zakona o denacionalizaciji. V zvezi s temi zahtevki tečejo
               upravni postopki pri upravnih enotah. Mimogrede rečeno, da nadzor nad delom upravnih
               enot sodi pod ministrstvo za notranje zadeve, prav tako tečejo postopki, na prvi
               stopnji seveda, v okviru ministrstev, zlasti ko gre za nepremičnine in premoženje
               naravne in kulturne dediščine.</p>
               <p>V vseh teh postopkih ima Rimskokatoliška cerkev status upravičenca do
               denacionalizacije, skratka status stranke v upravnem postopku; stranka v upravnem
               postopku pa odloča in razpolaga s svojimi zahtevki. Skratka, upravičenec do
               denacionalizacije v upravnem postopku in tudi po zakonu o denacionalizaciji ima
               pravico svoje zahtevke spreminjati, dopolnjevati, umikati, sklepati poravnave,
               predlagati vrnitve v prejšnje stanje; v primeru spornega temelja ima pravico tudi
               zaprositi in predlagati prekinitev postopka, ima pravico predlagati odložitev
               narokov, prav tako ima pravico prositi oziroma zahtevati oziroma predlagati izdaje
               odločbe - izdaje upravne odločbe zaradi eventualnih drugačnih rešitev. Prav tako ima
               vso pravico, kar se tudi zakonsko favorizira, skleniti poravnavo v upravnem postopku.
               Prav tako, kar doslej se <q>"rešpektiralo"</q>, ima stranka v postopku pravico zahtevati
               izdajo upravne odločbe v roku dveh mesecev od dneva vložitve svojega zahtevka.</p>
               <p>Ob upoštevanju vsega tega, kar sem ravnokar naštel in navedel, podpisani dogovor, ki
               ste ga dobili včeraj na vpogled, pomeni, da se je Rimskokatoliška cerkev kot stranka
               v postopku denacionalizacije odpovedala izdaji meritornih upravnih odločb vse do 31.
               oktobra letošnjega leta, s čimer se hkrati daje upravnim organom <q>"na znanje"</q>, naj v
               tem roku ne odločajo o posameznih zahtevkih, v katerih nastopa Rimskokatoliška cerkev
               kot upravičenec do denacionalizacije.</p>
               <p>Vlada Republike Slovenije s podpisanim dogovorom ničesar ne prejudicira, niti najmanj
               pa ne prejudicira bodočih vsebinskih rešitev upravnih organov. Vlada Republike
               Slovenije po svojem predsedniku se je v tem postopku le dogovorila, da se bo o
               upravičenosti oziroma neupravičenosti zahtevkov z upravnimi odločbami, ki se nanašajo
               na denacionalizacijo, odločalo le po 31. oktobru letošnjega leta. Za takšno
               dogovarjanje in ravnanje pa ima predsednik Vlade Republike Slovenije pooblastila po
               določilih zakona o Vladi Republike Slovenije. Poudarjam, da s podpisom tega dogovora
               Vlada Republike Slovenije vnaprej ni prevzela nikakršnih obveznosti o tem, kakšne naj
               bodo vsebinske rešitve odločb upravnih organov, ki bodo izdane po 31.10.1997. Vlada
               Republike Slovenije je izrazila le svojo voljo, da pententne postopke po zakonu o
               denacionalizaciji sporazumno reši. V času do 31. oktobra letošnjega leta bo Vlada
               Republike Slovenije temeljito - po predhodnem mnenju državnega pravobranilstva -
               proučila utemeljenost vseh posamičnih zahtevkov Rimskokatoliške cerkve v Sloveniji in
               skušala z njo doseči sporazumno poravnavo v upravnem postopku oziroma v postopkih
               denacionalizacije. Hvala lepa.</p>
            </sp>
            <sp xml:id="SDZ2-Redna-06-1997-07-24.sp26">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Marušiču kot odgovornemu vlade za vprašanja, ki ste jih podali.
               Replika, gospod Potrč.</p>
            </sp>
            <sp xml:id="SDZ2-Redna-06-1997-07-24.sp27">

               <speaker>MIRAN POTRČ:</speaker>

               <p>Hvala lepa. Gospodu ministru in predstavniku vlade se za odgovor zahvaljujem. Sem
               mnenja, da je odgovor korekten in velja si ga po vsebini zapomniti. Odgovor v celoti
               potrjuje izjavo, ki smo jo zjutraj dali. Potrjuje namreč, da ni dvoma o tem, da ima
               upravičenec Rimskokatoliška cerkev pravico razpolagati s svojimi zahtevki. To smo
               tudi rekli. Med ostalim, če želite, citiram, da je mogoče to razumeti na način, da
               rimskokatoliška oziroma ljubljanska nadškofija kot denacionalizacijski upravičenec
               sporoči vsem upravnim organom, ki vodijo postopke na njeno zahtevo, da naj ti
               postopki do nadaljnjega mirujejo. Ta pravica obstaja in na ta način je to mogoče
               razumeti. Za to zadostuje enostranska izjava volje, zato ni potreben dogovor.</p>
               <p>Tolmačenje, kakršno je bilo včeraj dano v obrazložitvi vloženega amandmaja, je pa
               seveda, gospod Marušič, popolnoma drugačno od tistega, kar ste vi včeraj povedali.
               Obrazložitev amandmaja je govorila o tem, da ste se Vlada in Rimskokatoliška cerkev
               po nečem sporazumeli in jaz sem trdil, da takšnega pooblastila za sporazum Vlada ni
               imela in vi temu danes niste oporekali, za kar se vam zahvaljujem in s tem samo
               ugotavljam, da ste vse pomisleke, ki smo jih izrazili, potrdili.</p>
               <p>Prosim, da se na ta način v bodoče razume ta dogovor, da se ga spoštuje tako, da bo
               predlagatelj oziroma upravičenec ustreznim upravnim organom sporočil svojo namero, da
               naj se do 31. oktobra ne opravlja, sicer morajo upravni organi naprej delovati; zato,
               da smo o tem problemu mi razpravljali v državnem zboru, ni dovolj, tudi to ni dovolj,
               da je gospod Marušič rekel, da misli, da bi tako moralo biti; to morajo upravni
               organi dobiti, sicer morajo naprej delovati v skladu z obveznostmi, ki jih na tej
               točki imajo.</p>
               <p>In mislim, da bi bilo prav, da se hkrati ugotovi ta izjava gospoda Marušiča tudi
               zaradi zjutraj že citiranih drugačnih izjav in drugačnega razumevanja vsebine
               dogovora s strani matropolita nadškofa dr. Rodeta. To samo pomeni: da je bilo ali v
               medsebojnem dogovarjanju drugače, kot je gospod Marušič razložil, pa tega mi ne vemo;
               da je dogovor zapisan na način, da se da na različne načine tolmačiti ali pa, da si
               ga metropolit in gospod nadškof tolmači narobe. In jaz bi svetoval, da mu gospod
               Marušič današnjo izjavo, kaj ta dogovor pomeni pošlje in bomo videli, kakšna bo
               reakcija gospoda nadškofa, ker po tistem bo moral ugotoviti, da si je razlagal
               drugače, on sam, kot pa to razlaga v imenu Vlade tukaj pred Državnim zborom gospod
               Marušič. Pravi namreč, da Vlada ni dala nobene izjave, da Vlada ni ničesar priznala
               in da se bodo postopki normalno vodili pred upravnimi organi, da pa je samo
               Rimskokatoliška cerkev kot upravičenec, ki z svojimi zahtevki lahko razpolaga,
               izjavila, da se odpoveduje vodenju postopkov do 31. oktobra 1997.</p>
               <p>Gospod Marušič, torej vaša izjava je korektna in jaz jo popolnoma v pravnem smislu
               sprejemam. Dejansko stanje, je pa na žalost zelo drugačno od tega, kakor ste vi tukaj
               razložili. Hvala.</p>
            </sp>
            <sp xml:id="SDZ2-Redna-06-1997-07-24.sp28">

               <speaker>PODPREDSEDNIK MIROSLAV LUCI:</speaker>

               <p>Hvala lepa gospodu Potrču. Gospod Jelinčič ima repliko na izvajanjem gospoda
               ministra.</p>
            </sp>
            <sp xml:id="SDZ2-Redna-06-1997-07-24.sp29">

               <speaker>ZMAGO JELINČIČ:</speaker>

               <p>Hvala lepa. Nedvomno je, da brez posebne zahteve na upravne organe, ki bi jo moral
               poslati gospod Marušič - upam, da jo bo - se ne bo nič zavrlo. Zadeve bodo tekle
               svojo pot, ne glede na ta sporazum, ki sta ga podpisali Rimskokatoliška cerkev in
               Vlada.</p>
               <p>Po 11. členu zakona o obligacijskih razmerjih so udeleženci v obligacijskem razmerju
               enakopravni. Torej ne gre za pogodbo, kar dogovor o vsebini je, po zakonu o
               obligacijskih razmerjih, ker država Slovenija lahko sklepa enakopravno pogodbo le z
               državo Vatikan. Sklenila pa je pogovor z ljubljansko nadškofijo. To se pravi, ne gre
               za enakopravnost obeh strank v postopku. To se pravi, je ta pogodba torej nična; ne
               obvezuje nikogar, najmanj pa upravne delavce v denacionalizacijskem postopku. Mislim,
               vredna je toliko, kolikor je vreden tisti papir, na katerem je pač napisana. To gre
               za nekakšen gostilniški dogovor, ki je dan na papir zato, da bi zamazal oči slovenski
               javnosti.</p>
               <p>Poleg tega po 69. členu zakona o denacionalizaciji lahko sklenejo poravnavo
               upravičenci in zavezanci pred organom I. stopnje. Torej sploh ne gre za poravnavo po
               ZDEN-u. Če je upravičenec rimskokatoliško škofijstvo, dejansko je pa po zakonu
               upravičenec - po zakonu cerkvenega prava - upravičenec rimski papež, pa zavezanec ni
               Vlada Republike Slovenije oziroma predsednik vlade Janez Drnovšek, ampak je po 51.
               členu ZDEN-a zavezanec Slovenski odškodninski sklad. Za vire sredstev Slovenskega
               odškodninskega sklada pa je zadolžen Sklad kmetijskih zemljišč in gozdov Republike
               Slovenije po 3. točki prvega odstavka 49. člena zakona o denacionalizaciji. Organ,
               pristojen za poravnavo, pa je po 1. točki prvega odstavka 54. člena zakona o
               denacionalizaciji občinski upravni organ, pristojen za kmetijstvo - to se pravi
               upravna enota. Sicer pa v dogovoru, ki smo ga dobili na mizo, ni dogovorjena nobena
               poravnava, ampak je samo dogovor o dogovarjanju oziroma sporazumevanju. To se pravi,
               gre za neko megleno obljubo, ki ji lahko verjamemo ravno toliko, kot lahko verjamemo
               eni od obeh strank ali obema strankama, ki sta v koaliciji. In moratorij lahko
               predpiše le Državni zbor z zakonom. Po drugem odstavku 5. člena zakona o vladi vlada
               opravlja z nepremičninami in drugim premoženjem, če glede posameznih nepremičnin s
               posebnim zakonom ni drugače določeno. In zakon o denacionalizaciji je tak poseben
               zakon, v katerem je to drugače določeno. In tudi sicer vlada ni pristojna za
               sklepanje takšnega dogovora, kar je razvidno iz 4. člena poslovnika Vlade Republike
               Slovenije. Še manj pa je za tako podpisovanje oziroma odločanje kompetenten oziroma
               pristojen predsednik vlade sam. Po 22. členu zakona o vladi in po 3. členu poslovnika
               Vlade Republike Slovenije vlada dela in odloča na sejah vlade, kjer sklepa veljavno,
               če je na seji navzoča večina članov, ter sprejema sklepe in druge odločbe z večino
               glasov vseh članov. To se pravi, bi morala biti v preambuli dogovora, ki smo ga
               včeraj dobili na mizo, navedena številka seje in datum seje vlade ter predpisi, na
               podlagi katerih je vlada sklenila ta dogovor oziroma lahko sklene tak dogovor. To se
               pravi vlada niti formalnopravno ne vsebinsko ni pristojna za sklepanje takšnega
               dogovora. Enako pa seveda velja tudi za rimsko nadškofijo oziroma rimskokatoliško
               škofijstvo - za ljubljansko nadškofijo.</p>
               <p>Namreč, po 393. kanonu zakona cerkvenega prava res zastopa v vseh pravnih zadevah
               škofijo krajevni škof, vendar po 381. členu oziroma kanonu zakonika cerkvenega prava
               je oblast krajevnega škofa omejena, saj ne more odločati o zadevah, ki so po pravu
               ali z odločitvijo papeža pridržane vrhovni ali drugi cerkveni oblasti. In kot je
               rekel že danes gospod Potrč, po 1.273 kanonu zakonika cerkvenega prava, je rimski
               papež vrhovni upravitelj in oskrbnik vsega cerkvenega premoženja, zato...</p>
            </sp>
            <sp xml:id="SDZ2-Redna-06-1997-07-24.sp30">

               <speaker>PODPREDSEDNIK MIROSLAV LUCI:</speaker>

               <p>Gospod Jelinčič, imate repliko gospodu ministru, ste se najavil.</p>
            </sp>
            <sp xml:id="SDZ2-Redna-06-1997-07-24.sp31">

               <speaker>ZMAGO JELINČIČ:</speaker>

               <p>...Tako je, razlagam pravne akte. Zato o teh zadevah, kot je predvideno v dogovoru,
               ki smo ga včeraj dobili na mizi, ne more odločati krajevni škof, še zlasti zaradi
               vseh kanonov od 1.254 do 1.298. To se pravi, zadeva, ki smo jo dobili včeraj na mizo,
               je nična, je neobvezujoča ali za eno ali za drugo stran in ni nič drugega kot pesek v
               oči, ki ga meče slovenskemu narodu v oči slovenska vlada.</p>
            </sp>
            <sp xml:id="SDZ2-Redna-06-1997-07-24.sp32">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Replika? Repliko ima gospod Sovič.</p>
            </sp>
            <sp xml:id="SDZ2-Redna-06-1997-07-24.sp33">

               <speaker>BORIS SOVIČ:</speaker>

               <p>Cenjene dame, spoštovani! Iz nastopa gospoda ministra veje nekaj nejasnosti, zato bi
               rad na to opozoril in vljudno prosil za pojasnilo.</p>
               <p>Prvič, ta dogovor, vsaj tako iz njega preberemo, govori o tem, da v dogovoru
               nastopata predsednik vlade in ljubljanski nadškof in metropolit. Prvo vprašanje, ki
               ga imam, je, ali se ta dogovor nanaša tudi na drugi dve slovenski škofiji na
               mariborsko in koprsko ali ima podpisnik pod številko 2 tudi to pooblastilo. In drugo,
               že v razpravi kolega Potrča je bilo omenjeno, da se del zahtevkov nanaša tudi na
               premoženje občin. Ali je torej ta dogovor, vsaj v svoji zamisli, vključeval tudi
               tisto premoženje. Če bi ga, me zanima, ali ima prvopodpisani pooblastila občin, ki se
               jih to tiče. Hvala.</p>
            </sp>
            <sp xml:id="SDZ2-Redna-06-1997-07-24.sp34">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Ali želi gospod minister odgovoriti? Želi! Izvolite gospod minister.</p>
            </sp>
            <sp xml:id="SDZ2-Redna-06-1997-07-24.sp35">

               <speaker>TOMAŽ MARUŠIČ:</speaker>

               <p>Hvala. Spoštovane poslanke, spoštovani poslanci! Odgovarjam na postavljeno
               vprašanje.</p>
               <p>Ne poznam cerkvenega prava, niti ne poznam notranjega ustroja cerkvene hierarhije,
               vendar lahko zatrdim, da so škofije samostojne cerkvene pravne osebe in da pogodba -
               dogovor je bil sklenjen z rimskokatoliškim škofijstvom - ljubljanskim, vendar gre
               tukaj za slovenskega metropolita, vendar stvar je treba obravnavati tudi z drugih
               vidikov. Vsi ste prejeli in imate predseboj 12. poročilo o izvajanju zakonov o
               denacionalizaciji in lahko ugotovite, da je v postopkih denacionalizacije skupno
               37.724 hektarov gozdov, od tega pripada odpada na ljubljansko škofijo 28 tisoč, vsa
               razlika pa je porazdeljena na vse preostale cerkvene pravne osebe, vendar površinsko
               nikjer ne presega 1000 hektarjev gozdov.</p>
               <p>Tako da po podatkih, ki mi jih je sedaj najkasneje posredovalo kmetijsko ministrstvo,
               odpade na preostalo Slovenijo približno 7.000 oziroma točneje 6.805 hektarov gozdov.
               Samo toliko, če to zadovoljuje.</p>
               <p>Sklenjen je bil pa dogovor z ljubljanskim škofijstvom za 28 tisoč hektarjev gozdov.
               Hvala lepa.</p>
            </sp>
            <sp xml:id="SDZ2-Redna-06-1997-07-24.sp36">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister Marušič. Repliko ima Polonca Dobrajc.</p>
            </sp>
            <sp xml:id="SDZ2-Redna-06-1997-07-24.sp37">

               <speaker>POLONCA DOBRAJC:</speaker>

               <p>Hvala za besedo. Spoštovani precedujoči, spoštovane kolegice poslanke in poslanci!
               Tudi sama bi se zahvalila predstavniku vlade, ministru za pojasnilo, hkrati pa bi ga
               še enkrat prosila, da v imenu vlade jasno in glasno pove in zanika novice, ki so bile
               objavljene včeraj v drugem dnevniku in danes na prvi strani častnika Delo, kajti
               neprimerno je, da se javnost zavaja zaradi nerazumevanja zadeve, zaradi premalo
               pojasnjenih zadev, kajti zapis, ki je v Delu, je popolno nasprotje tega, o čemer se
               danes pogovarjamo v državnem zboru in včeraj. Gre pa za poročanje oziroma
               interpretacijo zadev, kakor je slediti iz poročil predstavnika upravičenca, to je
               gospoda nadškofa, gospoda Rodeta.</p>
               <p>In sicer v Delu piše sledeče: <q>"Vlada in Cerkev podpisali dogovor o vračanju imetja."</q>
               Podnaslov. <q>"Država priznava Cerkvi upravičenost zahtevka in se zavezuje, da ga bo
               tudi upoštevala."</q> Naprej. <q>"Ljubljanski nadškof in slovenski metropolit, doktor Franc
               Rode ter predsednik slovenske vlade, doktor Janez Drnovšek, sta danes podpisala
               dogovor med Vlado in Rimskokatoliško cerkvijo o vračanju cerkvenega imetja. V njem
               država priznava Cerkvi upravičenost zahtevka in se zavezuje, da ga bo v skladu z
               zakonom o denacionalizaciji tudi upoštevala."</q> Vlada po tem zapisu, po tem poročilu -
               torej vlada ni sklenila proceduralnega dogovora o odlogu, temveč je pripoznala
               zahtevek - vlada je pripoznala zahtevek kot stranka v postopku. Nadalje sledi tekst:
               "Doktor Janez Drnovšek in nadškof doktor Franc Rode sta še sklenila, da se bodo
               današnji dogovori <stage>(zaradi tehničnih razlogov)</stage> začeli udejanjati po 31. oktobru." To
               naj bi bil ta dogovor, ki smo ga dobili včeraj na mizo in kjer sta podpisana
               predsednik vlade, doktor Janez Drnovšek, in doktor Franc Rode.</p>
               <p>Še enkrat bi vprašala vlado, ali je bil podpisan dogovor o tehnični izvedbi
               sporazuma, kjer Vlada priznava zahtevek, ali ne. Kajti, ne glede na vse - tako je
               očitno pojasnil predstavnikom medijev doktor Franc Rode - kajti očitno je to poročilo
               z njegove tiskovne konference. In bi lepo prosila predstavnika vlade, da nejasnosti
               razjasni. Hvala.</p>
            </sp>
            <sp xml:id="SDZ2-Redna-06-1997-07-24.sp38">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Gospod minister, želite odgovoriti? <stage>(Želi.)</stage> Izvolite, gospod minister
               Marušič.</p>
            </sp>
            <sp xml:id="SDZ2-Redna-06-1997-07-24.sp39">

               <speaker>TOMAŽ MARUŠIČ:</speaker>

               <p>Spoštovane poslanke in poslanci, vlada ne more odgovarjati za to, kar se piše po
               časnikih. Niti tako vlada ne more vedeti in odgovarjati za izjave gospa škofa doktor
               Rodeta. Vse, kar je vlada naredila, je tu pred vami, bom rekel bolje rečeno, je
               transparentno. Vlada vam je samo skušala osvetliti pravno vsebino dogovora, ki ga je
               podpisal njen predsednik z doktorjem Rodetom.</p>
               <p>Še enkrat. Mi lahko govorimo in razpravljamo samo o aktih, o pravnih dejanjih pa tudi
               političnih dejanjih in razlogih, ki jih obravnavamo v državnem zboru. Kar se piše
               drugod in komentira, verjemite mi, da je to stvar predvsem drugih tretjih oseb. Če
               pogledamo dogovor, ki je tu pred vami, potem jasno izhaja iz drugega odstavka, da se
               stranki, to se pravi stranki - to se pravi enostrani stranki bi rekel takole: v
               terminologiji zakona o denacionalizaciji imamo na eni strani zavezanca, na drugi
               strani imamo pa upravičenca - se dogovorita, se pravi se sporazumeta brez kakršnih
               koli obveznosti, da bosta najkasneje do konca oktobra z medsebojnim sporazumevanjem -
               medsebojno sporazumevanje pomeni - vsaj tako smo se učili - medsebojno popuščanje na
               obeh straneh. Popuščanje na strani zavezanca, popuščanje na strani upravičenca in le
               taka pot pripelje do medsebojnega sporazuma, kot je tukaj v drugem odstavku
               nakazano.</p>
               <p>Obe stranki tudi soglašata, naj postopki do tega datuma, do tega termina mirujejo.
               Res izraz <q>"mirovanje postopka"</q> spada bolj v pravdni postopek kot v upravni postopek,
               tu gre za lapsus, ampak vsebinsko - če to stvar tolmačim v okviru upravnega postopka
               - potem bom rekel to, da predlagatelj v upravnem postopku - to je upravičenec do
               denacionalizaicije - prosi in predlaga, naj se o njegovem zahtevku meritorno
               vsebinsko ne odloči do konca oktobra tega leta. Drugače tolmačenje tega sporazuma
               bodisi kot pravnik bodisi kot član te vlade ne poznam. Kar komentirajo drugi, to je
               pač njihova stvar. Hvala lepa.</p>
            </sp>
            <sp xml:id="SDZ2-Redna-06-1997-07-24.sp40">

               <speaker>PODPREDSEDNIK MIROSLAV LUCI:</speaker>

               <p>Hvala lepa, gospod minister. Replika. Oprostite, gospod Sovič je bil prej, ampak se
               bosta že sporazumela. Dobro.</p>
            </sp>
            <sp xml:id="SDZ2-Redna-06-1997-07-24.sp41">

               <speaker>MIRAN POTRČ:</speaker>

               <p>Hvala lepa. Še enkrat se za jasne besede zahvaljujem gospodu ministru in jih
               sprejemam na znanje na način, da on osebno kot predstavnik vlade ne odgovarja za
               načne izjave in napačno tolmačenje, ki ga je o vsebini dogovora izjavil ali na
               podlagi njegovih izjav zapisal slovenski tisk, in sicer Delo in Dnevnik. V redu,
               možno. Samo prosim, da se tako to interpretira, da ne bo kasneje, jutri zopet
               sprenevedanje, da nismo vedeli, kaj je. To je predstavnik vlade tu izjavil: <q>"Ne
               odgovarjam za to, kako kdo tolmači."</q> Tolmačimo tako, kot smo mi povedali, tu pa ni
               nobenega dogovora in nobenega sporazuma, kakor dr. Rode piše.</p>
               <p>Vprašal bi pa gospoda ministra, če mi je dovoljeno, še nekaj. Ali je Vlada,
               pripravljena ali ima mnenje tolmačiti tudi razlage poslancev ali vodij poslanskih
               skupin - gospoda Anderliča in gospoda Franca Zagožna? V obrazložitvi k amandmaju sta
               namreč oba gospoda v imenu dveh poslanskih skupin vladajoče koalicije zapisala:
               <q>"...Ker je med ljubljansko nadškofijo in Vlado Republike Slovenije prišlo do
               dogovora"</q> - se pravi ne enostranska izjava volje, ampak dogovora<q>" - da glede gozdov
               in drugih zemljišč, ki so predmet denacionalizacijskega zahtevka ljubljanske
               nadškofije, postopki pred upravnimi organi mirujejo do 31. oktobra 1997, sedaj pa
               naprej: "</q>in da se bo poskušala doseči poravnava med Vlado Republike Slovenije<q>" -
               poudarjam med Vlado, ki teh pooblastil, kot je rekel gospod minister, nima, ker s tem
               premoženjem ne razpolaga, ampak tukaj je napisano med Vlado Republike Slovenije in
               ljubljansko nadškofijo, in sicer poravnava glede obsega in glede načina vračanja
               premoženja, ki je predmet njihovega zahtevka, je s tem rešen problem glede največjega
               dela premoženja, ki je predmet reševanja v tem zakonu."</q></p>
               <p>Ali bo gospod minister rekel, da tudi za izjave vodij poslanskih skupin dveh
               koalicijskih strank ne odgovarja. V redu. Ker sicer pa je iz tega razvidno, da sta
               predsednika oziroma vodje obeh poslanskih skupin mislila, da vlada ima to pooblastilo
               in da se bo vlada vse naprej v imenu države - po obsegu in glede načina vračanja -
               pogajala z rimskokatoliško cerkvijo, ne pa, da bodo o tem tekli normalni upravni
               postopki, tako kot danes že vsi vemo - tudi gospod minister je rekel - da bi morali
               teči.</p>
               <p>In v drugem delu je tu v obrazložitvi napisano: <q>"V skladu s tem dogovorom postopki do
               omenjenega roka glede zahtevka ljubljanske nadškofije ne bodo tekli do omenjenega
               roka, zato je nepotrebno podaljšati moratorij."</q> Se pravi v skladu s tem dogovorom, ne
               pa, tako kot je danes tudi gospod minister povedal, na podlagi tega, da bo potrebno
               to enostransko izjavo volje ljubljanske nadškofije, da ti postopki pač ne tečejo,
               sporočiti ustreznim upravnim organom, da bodo to vedeli - oba predsednika oziroma
               vodje poslanskih skupin menita, da je dogovor, ki ga nepooblaščeno podpiše predsednik
               vlade, zadosti, da uprava in pravna država pri nas ne funkcionira.</p>
               <p>Gospod minister imate besedo, lepo vas prosim. Hvala.</p>
            </sp>
            <sp xml:id="SDZ2-Redna-06-1997-07-24.sp42">

               <speaker>PODPREDSEDNIK MIROSLAV LUCI:</speaker>

               <p>Hvala lepa. Ura je 13.00 trenutek še, repliko ima še... Se je odpovedujete? Se
               odpoveduje. Sta pa na vrsti še od včeraj dva razpravljalca, ker smo pri drugi
               obravnavi, k 1. členu amandmaja k 1. členu. Gospod Potrč in gospod Klinc sta
               prijavljena še od včeraj. Aurelio Juri se je še prijavil za razpravo, gospod Mozetič,
               Presečnik. No, nadaljevali pa bi prijavljanje kasneje. Nadaljujemo ob 14.30 uri.
               Prosim, da smo točni.</p>
               <stage type="time">(Seja je bila prekinjena ob 13.02 uri in se je nadaljevala ob 14.40 uri.)</stage>
            </sp>
            <sp xml:id="SDZ2-Redna-06-1997-07-24.sp43">

               <speaker>PODPREDSEDNIK ANDREJ GERENČER:</speaker>

               <p>Kolegice poslanke, kolegi poslanci, nadaljujemo z delom državnega zbora. Prosim, da
               najprej ugotovimo sklepčnost. <stage>(66 prisotnih.)</stage> Zbor je sklepčen in lahko nadaljuje
               delo.</p>
               <p>Smo pri drugi obravnavi 19. točke dnevnega reda. Razprava je o amandmajih k 1. členu.
               Imam prijavljenih osem razpravljalcev, in sicer Mirana Potrča, Štefana Klinca,
               Miroslava Mozetiča, Aurelia Jurija, Jakoba Presečnika, Zorana Lešnika in Janeza
               Mežana. Gospod Mežan se odpoveduje razpravi. <stage>(Komentar v dvorani.)</stage> Tako sem dobil
               napisano, se opravičujem.</p>
               <p>Besedo dajem gospodu Miranu Potrču.</p>
            </sp>
            <sp xml:id="SDZ2-Redna-06-1997-07-24.sp44">

               <speaker>MIRAN POTRČ:</speaker>

               <p>Hvala lepa. Ker je bilo... Naj si še enkrat jaz vzamem pravico, da vas vsaj za posluh
               prosim, pač za tišino prosim, za posluh ne, to kakor kdo hoče. Lahko dela tudi kaj
               drugega.</p>
               <p>Ker je bilo že veliko povedanega, samo naslednje. Pomen našega predloga o moratoriju
               - delovno rečeno - je v tem, da bi dali temu državnemu zboru priložnost in čas, da
               obravnava predloge sprememb in dopolnitev zakona o denacionalizaciji. Če te možnosti
               ne bo, potem je pač moje trdno prepričanje - verjamem, da še kakšnega od
               predlagateljev zakona - da bo razprava o spremembah in dopolnitvah zakona o
               denacionalizaciji postala nepotrebna in nesmiselna zaradi tega, ker bo potem gotovo
               potrebno, da upravni delavci in upravni organi pospešeno začnejo izvrševati zakon,
               ker bo potem s strani tistih, ki imajo ugovore zoper kakršnekoli spremembe -
               utemeljeno rečeno, da je sedaj ne 30, ampak 40% izvršenih odločb - da bo razlikovanje
               med enimi, ki so dobili odločbo po sedaj veljavnih rešitvah v zakonu, in drugimi,
               kjer bi prišlo do spremembe, še večje in podobno. Hotel sem reči, da če nismo
               pripravljeni sprejeti dejstva, da nekatere rešitve v zakonu terjajo ponovno preverko
               - trdim, da nekatere terjajo - potem verjamem, da je nesmiselno o tem moratoriju
               razmišljati.</p>
               <p>Drugo, mislim, da terja oceno tudi dejstvo, da so se od časa sprejetja zakona, pa
               kakorkoli ga ocenjujemo, in do danes razmere na tem področju bistveno spremenile.
               Prvič so se razčistile materialne stvari in drugič, danes ne gre več samo za nekaj
               posameznikov, ki smo ves čas bili ocenjevani kot hudobci, ki nečesa ne dovolimo,
               ampak danes gre za mnoge ljudi, ki na posameznih točkah priznavajo neoperativnost ali
               pa nekonsistentnost ali pa nesprejemljive rešitve v sedanjem zakonu. Če to želimo
               popraviti, si je treba dati čas in temu je namenjen ta moratorij.</p>
               <p>Mislim, da bi bilo prav pri tem opozoriti, da nikjer ni rečeno, da je ponoven
               moratorij nemogoč, da bi bil protiustaven. O tem konkretnem predlogu Ustavno sodišče
               ni razsojalo. Res pa je, da prav gotovo moratorij v nobenem primeru ni simpatična
               odločitev, ni dobra odločitev, ker nekaj prelaga in gotovo je, da bo vsaka sprememba,
               ki jo bomo danes v zakonu sprejeli, terjala najbolj tehten razmislek prav zato, ker
               šest let ni bilo pripravljenosti, da bi se o teh problemih resneje spregovorilo.</p>
               <p>Rad bi povedal, da pomisleke do zakona leta 1991 nisem imel samo jaz, recimo, da vsaj
               nekaj imen povem, ki imajo prav gotovo višje spoštovanje in drugačno težo, kot jo ima
               moje mnenje. Takrat nas je dr. Jeffrey Sachs v državnem zboru opozoril, da dajmo
               narediti vse, samo zakona o denacionalizaciji ne sprejmimo, ker je tudi po njegovem
               mnenju to škodljivo in bo prišlo zgolj do velikih medsebojnih prepirov, ekonomskih
               efektov ne bo dalo nobenih. Kaj mu kdo predpisuje, ne vem, ampak to je bilo njegovo
               mnenje. Na to je izrecno opozarjal dr. Aleksander Bajt, na to je izrecno opozarjal
               takratni varuh človekovih pravic in še mnoge bi se dalo našteti, tako da ni mogoče
               izključno samo s političnimi etiketami o teh stvareh govoriti. Konec koncev je v
               predzadnjem omizju dr. Zdenko Rus rekel približno nekaj podobnega in opozoril tiste,
               ki niso pripravljeni še danes videti, kaj bi se dalo popraviti, da pač ne delajo
               pametno in da bo sicer velika škoda za državo, če nobenih sprememb ne bomo
               pripravljeni sprejeti. Vse, čemur prigovarjam, je, da dajmo še pet mesecev časa in
               poskušajmo oceniti, ali je kako malenkost mogoče spremeniti ali ne. In kot argument
               za to nekaj dejstev. Poglejte, strinjam se, da danes nihče več ne ugovarja potrebnim
               spremembam zakona o izvrševanju kazenskih sankcij in tudi noben amandma v tej smeri
               ne gre in jaz verjamem, da bo ta del, da rečem v narekovajih <q>"moratorija"</q> sprejet.
               Ampak poglejte, leta 1995 je o tem odločalo Ustavno sodišče, v letu in pol ni bilo
               nobene vlade, ki bi bila pripravljena na tej točki najti kakršenkoli pameten predlog.
               V zadnjem nas minister za pravosodje obvešča, da je pa zdaj končno oblikovana neka
               delovna medresorska skupina, ki bo do 25. julija pripravila predlog. Po letu in pol!
               To je pač za mene skrajno neodgovorno in ne morem verjeti, da so resni nameni, če se
               na ta način dela. Bi bilo pa dobro in na žalost ministra ni in jaz bi prosil, da se
               nam pove, ali lahko izvemo za podatke, kaj se na tej točki dogaja.</p>
               <p>Minister je zadnjič na Rejčevi komisiji rekel, da gre za milijardne zahtevke. Naj nam
               jih pove, ne po imenih firm, ampak naj nam pove, koliko teh zahtevkov je, ali ima
               ministrstvo pregled, ali nima, kaj bo to pomenilo za državo. Sam vem za nekatere
               primere, pa iz korektnosti ne želim imenovati imen, ker tudi nimam tega pooblastila,
               pri katerih je zaradi zakona o izvrševanju kazenskih sankcij nekaj, poenostavljam,
               manjših zgradb ali barak, vrednih danes več, kot so vredne dve, tri nove tovarne s
               poslovnimi prostori vred, ki so bile od nacionalizacije leta 1947 do danes zgrajene v
               uspešnih podjetjih. To je faktična posledica zaradi tega, ker se je pač računalo, da
               bi po panogi, ki je in če bi veljala svetovna merila, bil dobiček 10, 11 in več
               procentov letno, da bi bil ta dobiček normalno vlagan tudi v razširjanje
               reprodukcije, da bi se vsakih 7, 8 let vrednost povečala in se je tako v tem času
               vrednost tistega ocenjenega premoženja, ki je bilo zaplenjeno, povečala med 7- do
               10-krat v različnih podjetjih. In to se zdaj oceni, hkrati pa se oceni sedanja
               vrednost in se reče: sedanja vrednost je manjša, nobeno lastninjenje ni mogoče, vrne
               se v celoti tako, kot je bilo pač danes znano. Če je to sprejemljiva rešitev za vas,
               potem vam moram reči, da jaz trdim, da ni sprejemljiva rešitev. In za take primere,
               bi jaz prosil, da nam minister pove, koliko jih je, ne pa samo, da izjavi, da gre za
               milijardne zahtevke. Prosil bi, da nam minister pove, ker zdaj že dolgo govorimo, o
               teh problemih ugotovitvenih odločb o državljanstvu po 63. členu. Ustavno sodišče nam
               zdaj že šest mesecev - mislim, da se nisem zmotil - po moje lahko tudi upravičeno
               piše, da bi bilo možno te probleme razrešiti na ta način, da bi upravni organi na
               prvi stopnji uvedli obnovo postopka. Jaz ministra sprašujem, ker gre za 142 primerov
               - ali nam lahko da informacijo, da je v teh 142 primerih obnova postopka že sprožena
               in da se že ve, da v teh primerih, kjer je šlo za v narekovajih <q>"podelitev
               državljanstva"</q> za napačno, nezakonito ugotovitev državljanstva, ni nobenih pogojev,
               da bo vrnjeno. Če to ni narejeno, potem oprostite, nas nekdo zavaja: ali minister,
               vlada, ki tega ne naredi, ali pa Ustavno sodišče, ki nam dopoveduje, da bi bilo to
               mogoče narediti, ali pa nekaj tretjega. Ampak, jaz bi to enostavno rad vedel. In za
               takšne primere gre in prav bi bilo, da nam jih na nek način pojasnite in poveste.</p>
               <p>Podobno se da govoriti v teh primerih, ki zadevajo plačilo večje vrednosti, zaradi
               tega, ker niso upoštevane odškodnine in podobne stvari. Rad bi vedel, če nam tudi
               vlada pove, kolikšen je znesek najemnin, ki jih mora plačevati bivšim ali sedanjim
               lasnikom zaradi denacionalizacije, še bolj interesantno bi bilo povedati, če nam
               pove, koliko plačuje lastnim funkcionarjem ali uslužbencem na ta račun, ker tudi za
               takšne primere gre, pa jih tudi ne bi želel imenovati, pa imajo pomemben položaj že
               nekaj let v zvezi z zakonom o denacionalizaciji in tudi sicer v samem
               ministrstvu.</p>
               <p>Tako da je veliko takšnih primerov, o katerih bi se dalo govoriti, in to je razlog,
               zaradi katerega menim, da je tokrat res zadnji čas, da smo pripravljeni še
               obravnavati spremembe in dopolnitve zakona. Če pa tega moratorija ne sprejmemo,
               pričakujem, da boste vsi tisti, ki boste danes proti, seveda proti toliko bolj tudi
               takrat in da boste povedali, da je sedaj pa res nekorektno, da se bo - takrat bo pa
               že 6 let in pol po sprejemu zakona - o čemerkoli o zakonu o denacionalizaciji
               diskutira, razen da se ga izvede. Jaz pa trdim, da bo izvedba tega zakona, resnično,
               to državo stala ogromne denarje.</p>
               <p>Poglejte mi imamo upravičeno tudi pri Rejčevi komisiji, poročila o tem, kaj se je
               dogajalo z lastninjenjem in so tam podatki o tem, da je prišlo na podlagi revizij do
               nove ugotovitve vrednosti v narekovajih <q>"povečane vrednosti"</q> za - mislim, gospod Rejc
               - 85 milijard tolarjev. Kar je, recimo, nekaj manj kod milijarda mark. Krasno,
               odlično, hvala bogu, dobro je, da smo takšen zakon sprejeli. V tem primeru gre za
               razliko, ki uradno ugotovljena med 3 in pol in 6 milijard, za 2 milijardi in pol je
               že ugotovljeno, da smo se zmotili pri oceni, ko smo govorili o zakonu o
               denacionalizaciji. Ob tem, drage gospe in gospodje, še ni nihče upošteval, kaj je po
               zakonu izvrševanju kazenskih sankcij - pri tem jaz trdim, da nismo še upoštevali, ali
               bodo realne podlage ali ne za vrnitev vsega v naravi in koliko bo treba dodatno
               plačati odškodnin; pri tem nismo upoštevali, da res - če ne upoštevamo povečano
               vrednost in izplačane odškodnine - poklanjamo del premoženja, kar država ni dolžna
               storiti; pri tem ne upoštevamo dejstva, da vsak dan govorimo, da moramo iti v reformo
               pokojninskega sistema, da bo to ogromno "koštalo2 to državo; da je prevelik obseg
               socialnih dajatev, da je naša država postala draga in da enostavno ne bo mogla
               konkuritati tudi ob vstopu v Evropo. Nalagamo ji pa na tej točki popolnoma nepotrebno
               breme. Nepotrebno, ker bi se dalo pravice iz denacionalizacije urediti tudi drugače
               in tudi krivice na drug način poravnati. Hvala.</p>
            </sp>
            <sp xml:id="SDZ2-Redna-06-1997-07-24.sp45">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo dajem gospodu Štefanu Klincu.</p>
            </sp>
            <sp xml:id="SDZ2-Redna-06-1997-07-24.sp46">

               <speaker>ŠTEFAN KLINC:</speaker>

               <p>Spoštovani podpredsednik, poslanke in poslanci! Drugače bi povedal. Zakaj je to
               potrebno? Zakaj se dva dni pogovarjamo o nečem, če nikomur nič ne dajemo? Vračamo
               samo tisto, kar nam je bilo vzeto. Drage gospodje in gospe! Jaz ne zahtevam več kot
               tista 2 hektarja zemlje, ki mi je bilo odvzeto in jo ne morem nazaj dobiti, ker pač v
               enem členu piše, da se s kompleksom ne more vrniti. In povem vam še enkrat, rajši se
               danes pogovarjamo, kako bomo denar dobili. Spomnite se nazaj, da 50 let nihče ni
               plačeval najemnine. Nihče ni plačeval davka. To so milijarde. Tako kot gospod Potrč
               pravi, da bomo morali plačati. Izračunajte nazaj, to so milijarde, če bi jih samo
               kmetje imeli in bi redno davek plačevali. In tudi tu se moramo zamisliti.</p>
               <p>Potem se bom spomnil za nazaj, včeraj, tu sta bila dva in sta grozila LDS-u in moji
               stranki - Slovenski ljudski. Mislim, da je to neumestno, da se na tem prostoru drug
               drugemu grozi. Po domače pač mi pravimo, kdor drugemu jamo koplje - tako veste, kaj
               se mu potem zgodi. Mislim, da je pravilno, da se naša vlada pogaja s cerkvijo. Nisem
               za to, da se vsem vrne, nasprotno, vse to, kar je gospod Potrč od začetka povedal,
               tujim državljanom, veleposestnikom, za cerkev pa vedno trdimo, najdimo kompromis,
               najdimo sporazum, da se bomo dogovorili tako, da bo za oba prav.</p>
               <p>In še nazadnje vam povem. Poglejte, dva dni se pogovarjamo padlih v vojni in ki so
               bili poškodovani ali umorjeni. Prav je in jih podpiram, da dobijo. Nihče se ne
               vpraša, ko so bili odpeljani in spravljeni s tega sveta, premoženje zaplenjeno,
               otroci mali bili - pri nas nas je bilo sedem, ko so očeta zaprli - nihče se ne
               vpraša, kaj pa ti. Zakaj pa ti niso dobili neko podporo? Zakaj ne bi tem nekaj
               priznali? Ostali so brez očeta in brez premoženja, danes se pa tu kregamo, da jim
               vrnemo nazaj. Nič drugega ne dajemo.</p>
               <p>Gospod Potrč, vse tisto, kar je bilo vloženo, se ne more dati. Pri nas smo v Hočah
               vrnili impregnacijo - bivši lastnik, ima nekaj čez 30% v solastništvu, ostalo imajo
               delavci in ostalo podjetje in tako naj delajo vsi drugače. In danes se rajši menimo,
               koliko bomo dobili denarja na ta račun, ko bomo vrnili, ki bodo plačevali davke in
               najemnine.</p>
            </sp>
            <sp xml:id="SDZ2-Redna-06-1997-07-24.sp47">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Gospod minister je želel besedo. Verjetno bo odgovoril tudi na vprašanje
               gospoda Potrča.</p>
            </sp>
            <sp xml:id="SDZ2-Redna-06-1997-07-24.sp48">

               <speaker>TOMAŽ MARUŠIČ:</speaker>

               <p>Predsednik, hvala lepa. Spoštovane poslanke, poslanci. Odgovarjam na vprašanje
               gospoda Potrča in sicer v zvezi z aplikacijo 145. člena zakona o izvrševanju
               kazenskih sankcij. Takoj bi uvodoma povedal samo kratko zgodovinsko pojasnilo, za kaj
               gre. V letih po 2. svetovni vojni, ko se je začelo s prvim petletnim planom, katerega
               je bil edini cilj podržaviti vso privatno lastnino, razen tiste, ki je služila za
               tvoje osebne namene, in ta proces podržavljenja je bil nekje končan v letu 1958 z
               zakonom o nacionalizaciji najemnih zgrad in gradbenih zemljišč. Skratka, gre tukaj
               skoraj za desetletni proces podržavljanja, nacionalizacije in tako naprej. Del
               premoženja ja bil tudi podržavljen iz naslova zaplembe premoženja kot stranske kazni
               ob izreku kazenske obsodbe. To vprašanje vračanja premoženja po kazenskih obsodbah
               rešuje člen 145 zakona o izvrševanju kazenskih sankcij. Mislim, da je bilo zelo
               modro, ko se je sprejemal zakon o denacionalizaciji v letu 1991, da je člen 92 tega
               zakona izenačil upravičence do denacionalizacije bodisi iz naslova zaplembe
               premoženja bodisi iz naslova podržavljenja po zakonu o agrarni reformi, po zakonu o
               nacionalizacijah in tako naprej. Skratka, ta kategorija, obe kategoriji
               podržavljenjcev oziroma zaplenjencev, če smem tako imenovati, sta bili povsem
               izenačeni.</p>
               <p>6. člen zakona o denacionalizaciji ima jasno načelo, da gre tu za restitucijo za
               vrnitev premoženja in da ne prihajajo v poštev zahtevki po splošnih principih
               odškodninskega prava. 6. člen zakona o denacionalizaciji to jasno pravi. Namreč, kaj
               se je tu dogodilo. V letu 1993, mi smo v letu 1994, ne morem citirati številke, je
               Ustavno sodišče določbo 92. člena razveljavilo. Pardon, določilo 92. člena zakona o
               denacionalizaciji je razveljavilo in tu se je postavil problem - pravni problem polne
               odškodninske odgovornosti, poudarjam poleg vrnitve premoženja še polne odškodninske
               odgovornosti za tiste državljane, ki jim je bilo premoženje zaplenjeno. Tu so se
               začeli pojavljati odškodninski zahtevki, ko se je poleg vrnitve premoženja tudi
               uveljavljala uporabnina za uporabo nekega premoženja. Oziroma izgubljen dobiček,
               izgubljen dohodek iz tega premoženja. Situacija je bila tudi pravno nekoliko
               nevzdržna, ker bo po vsej verjetnosti upravičenec težko dokazal, da bi v polnih 50-ih
               letih njegovo podjetje, ki je bilo sicer zaplenjeno ali nacionalizirano, nemoteno
               obratovalo. Logično, da gre tukaj za dokazovanje, ki je precej težko, pravno vzeto.
               Vendar, v decembru lanskega leta smo prejeli pravno mišljenje Ustavnega sodišča, ko
               pravi, da med enimi in drugimi ne sme biti razlike. Kajti, motiv države, motiv
               vladajoče stranke je bil enak, torej racio vsega dogodka je bila zaplemba oziroma
               nacionalizacija celotnega premoženja. Zato sem prej tudi naredil tisti uvod.</p>
               <p>Kako na to reagira vlada? S tem, da je bila ustanovljena medresorska komisija, ki
               skuša to pravno praznino, če smem tako imenovati, sanirati, vendar se je ta
               medresorska komisija v prejšnjem tednu zedinila, da je treba vnesti korekcijo v zakon
               o denacionalizaciji, ki naj ponovno izenači zaplenjence z upravičenci do
               denacionalizacije. S tem naj bi se ta stvar rešila. Dejansko pa so iz tega naslova
               izgubljenega dohodka uporabnine vložene številne tožbe pri sodiščih, vloženi tudi
               številni zahtevki ali opomini pred vložitvijo - tožbo pri Ministrstvu za finance.
               Naše ministrstvo, ki je pristojno, pa tekoče likvidira odškodnine iz naslova
               neupravičenih obsodb - torej osebam, ki so bile neopravičeno obsojene bodisi po
               zadnjih judikaturah ali tudi prejšnjih judikaturah do leta 1958, in sicer zgolj za
               pretrpljeno moralno škodo, zgolj za osebno škodo. Upam, da sem odgovoril.</p>
            </sp>
            <sp xml:id="SDZ2-Redna-06-1997-07-24.sp49">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Replika, gospod Potrč.</p>
            </sp>
            <sp xml:id="SDZ2-Redna-06-1997-07-24.sp50">

               <speaker>MIRAN POTRČ:</speaker>

               <p>Gospod minister, še enkrat hvala. Midva sva danes zelo vljudna drug do drugega, kar
               me veseli.</p>
               <p>Rekli ste, da je vloženih mnogo tožb, mnogo najav, mnogo opominov, da to vodi in
               evidentira minister za finance, vi imate druge vrste. Ali se da povedati, koliko je
               tega, ali ima vlada pregled ali ne, ali nam je pripravljena dati zaradi tega, ker
               moram reči, da jaz od vlade zahtevam nekatere podatke in mi odgovarja, da mi jih ne
               more dati, ker gre za varstvo osebnih podatkov ali za poslovno tajnost in to
               sprejmem. Ampak pazite! Ta odgovor mi dajo tudi, če zahtevam samo številke, kar
               pomeni, da ne želi dati informacij. Ker številka, ko gre za to, ali so problemi ali
               ne in kakšna je dimenzija, pa ni varstvo niti poslovnih podatkov niti varstvo
               osebnih, zato pa me zanima, ali lahko tu gospod minister to pove.</p>
               <p>Drugič, če lahko kaj poveste tudi v zvezi s 63. členom in kaj je bilo narejeno v
               ministrstvu, da bi se izvršilo tisto napotilo Ustavnega sodišča, da naj
               prvostopenjski upravni organi uvedejo obnove postopka in onemogočijo, da bi se
               realizirali denacionalizacijski zahtevki, ker je prišlo do nezakonite odločbe o
               ugotovitvi državljanstva. Hvala.</p>
            </sp>
            <sp xml:id="SDZ2-Redna-06-1997-07-24.sp51">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister.</p>
            </sp>
            <sp xml:id="SDZ2-Redna-06-1997-07-24.sp52">

               <speaker>TOMAŽ MARUŠIČ:</speaker>

               <p>Hvala. Spoštovani! Torej ne bi mogel govoriti o preciznih, otočnih številkah, lahko
               navajam približno, samo tega ne bi želel. Podatki so zbani glede zahtevkov, ki so v
               tožbah - civilnih tožbah pred sodišči - pri greneralnem državnem pravobranilstvu,
               vlada to stvar lahko prebavi, ni problem, preostali podatki so pa pri ministrstvu za
               finance. Koliko je pa naše ministrstvo izplačalo iz naslova moralnih kot duševnih
               bolečin, in tako naprej, za to pa lahko tudi poskrbimo, tako da tu ne bo problemov in
               lahko tole do prihodnje seje - po vsej verjetnosti do te izredne, ki bo v prihodnjem
               tednu bo malo težko, ampak do septembra se bo verjetno dalo, lahko pa tudi do
               prehodnje seje.</p>
               <p>To se dobi. Glede člena 63. Bila so dana ustrezna navodila, vendar ne s strani našega
               ministrstva, ker naše ministrstvo je dolžno samo voditi statistiko in nekje
               kontrolirati - številčno kontrolirati, koliko zadev je rešenih, nima pa s tem v zvezi
               nobene operativne pristojnosti. Na to bi moralo potem Ministrstvo za notranje zadeve
               odgovoriti na vprašanja, aplikacije člena 63. zakon o denacionalizaciji.</p>
               <p>Glede podatkov: imena in naslovi upravičencev do denacionalizacije so uradna tajna,
               so osebni podatki, lahko pa se poskrbi globalno številko, kot sem že prej omenil, v
               vsakem primeru. Lahko pa tudi posamezne zahtevke, vsekakor še vedno opozarjam na 12.
               poročilo o izvajanju zakona o denacionalizaciji, ki je bilo že pred meseci tu v tem
               državnem zboru. Hvala.</p>
            </sp>
            <sp xml:id="SDZ2-Redna-06-1997-07-24.sp53">

               <speaker>PODPREDSEDNIK ANDREJ GERENČER:</speaker>

               <p>Hvala lepa gospod minister. Besedo dajem gospodu Miroslavu Mozetiču.</p>
            </sp>
            <sp xml:id="SDZ2-Redna-06-1997-07-24.sp54">

               <speaker>MIROSLAV MOZETIČ:</speaker>

               <p>Hvala za besedo. Drage kolegice, spoštovani kolegi! Mi smo sicer rekli, da pri tej
               točki dnevnega reda ne bomo sodelovali, ker je zadeva očitno v nasprotuju z ustavo in
               pelje v smer, ki enostavno ne daje nikakršnega rezultata in tudi ta naša
               predvidevanja in izjave se tudi pokazala za točno.</p>
               <p>Ampak poglejte, jaz bom sedaj samo neke zadeve bom v smislu replike, nekaj bom pa
               potem še povedal. Tudi kar zadeva samega zakona, ker se sedaj tukaj poskuša
               prikazovati, da se ni hotelo - potem ko je Ustavno sodišče reklo, da v treh točka bi
               lahko, če so posebni razlogi, ki jih tudi v svoji ustavni odločbi obrazložilo, na
               kakšen način tudi mora državni zbor v to poseči, če poseže - že 19. marca letos na
               kolegiju, ko smo se pogovarjali o dnevnih redih dela naprej in je bil govor tudi o
               zakono o spremembi zakona o denacionalizaciji - oziroma naslov je drugačen, ampak da
               gre za tak zakon - sem rekel, da v naši poslanski skupini ni vprašanja, da se bomo
               spustili v razpravo. Vendar! Naj se umakne vse tisto, kar je bilo takrat v postopku.
               Takrat mislim, da sta bili dve ali celo tri zahteve za referendum, bil je Bavčarjev
               zakon, nisem prvo podpisani, zato ga tako imenujem, drugače je več predlogov in imeli
               smo odločbo ustavnega sodišča. In sem jasno povedal; vse to naj se umakne, naj
               pripravi vlada svoj predlog in smo takoj pripravljeni, tudi na izredni seji, če je
               treba, se spustiti v razprave. Vendar ta zadeva takrat ni bila narejena, nihče tega
               ni naredil, en referendum je šel tudi naprej in je podpisovanje trakačp približno dva
               meseca. Mislim, da je tudi en ustavni sodnik jasno povedal v tistem delu, kjer je
               pisalo, kdo je odgovoren za to, da smo izgubili šest mesecev, da smo zdaj konec
               julija. Sicer bi pa lahko tisto spremembo v tistem delu, za kar je Ustavno sodišče
               reklo, da bi lahko se spustili in spreminjali zakon za nazaj, bi ga lahko že imeli.
               In v tem smislu kakršenkoli zakon o moratoriju ta trenutek sprejmemo, je v nasprotju
               z ustavo, kakršenkoli. Ker je Ustavno sodišče je zakon o moratoriju razveljavilo, je
               pa reklo in nam dalo šest mesecev časa, da v določenih točkah pa lahko nekaj
               popravimo. Sicer pa ga je razveljavilo kot neustavno. Tukaj danes poslušamo o
               cerkvenem, civilnem in ne vem kakšnem pravu in vse sorte neumnosti, ampak dejstva so
               pa tukaj. Problem sam ni enostaven, je težak, ampak dejstva so enostavna.</p>
               <p>Tukaj sem spet imel občutek, ki je v bistvu grozljiv. Poglejte, tukaj sprašujemo - na
               srečo imena niso dostopna, nekateri prihajajo do teh imen - da je med upravičenci do
               vrnitve premoženje, ki so jim ga vzeli. Ampak, na kakšen način hočemo ta imena? Zato,
               da jih bo nekdo obsojal: poglejte jih, barabe, hočejo svoje premoženje nazaj! Točno
               isto, kar so delali z njimi 45 - 50 let nazaj. To je nekaj, zdi se, da se je v teh
               petdesetih letih naša zavest o tem, kaj je prav in kaj ni prav, kaj je lastnina in
               kaj je pošteno in nepošteno, popolnoma obrnila na glavo. Tudi mene zanimajo zneski.
               Koliko, recimo, smo mi dolžni, bom rekel, vrniti kot država - jasno pa je, da država
               dobiva denar z davki - koliko smo mi dolžni vrniti tem ljudem, ki so bili oškodovani,
               ki imajo zdaj pravico do tega, da se jim vrne bodisi premoženje bodisi odškodnina
               zaradi tega, ker je država storila določene stvari narobe. Ampak ne zato, ravno v
               nasprotju s tistim, ko nekateri hočejo imeti zneske, da bi prikazovali: poglejte,
               kakšne zneske mora naša država vračati in to celo za škodo, ki jo je storila neka
               druga država, naši otroci in ne vem kdo še vse. Ja, seveda: mi, naši otroci in še
               njihovih otrok otroci bodo to vračali, ampak zakaj. Nisem kaj dosti slišal v teh dveh
               dneh razprave tukaj odgovor zakaj. Zato, ker je bilo očitno nekaj storjenega krepko v
               nasprotju s principi pravičnosti in pravne države, kot jih pojmujemo od leta 1990
               naprej, na žalost od leta 1945 do leta 1990 jih nismo tako pojmovali. In tukaj je ves
               ta vzrok.</p>
               <p>Je pa lahko z vidika vprašanja, ali si država lahko privošči tako hitro ali
               kakorkoli. Ampak to je čisto drugo vprašanje. To je čisto drugo vprašanje in zato, iz
               tega razloga sem se prijavil k tej razpravi, ker sicer mislim, da je vsem povsem
               nepotrebna.</p>
               <p>In če grem zdaj, recimo, k tistim amandmajem. Tudi delno zaradi tega, ker - bom
               rekel, glede na to, da smo mi rekli, da nas ne bo zraven - je pač prišlo potem do
               nekih dogovorov oziroma do nekih spremenjenih stališč dveh vladnih strank, tako da
               sta se določene stvari drugače namenili storiti v tem delu.</p>
               <p>Mene ta dogovor, ki sta ga sklenila predsednik vlade in ljubljanski nadškof, niti ne
               zanima. Ampak tudi če ga preberem - in ko ga berem, ne piše tako, kot ga je razlagal
               gospod minister - ampak to ni problem, ker to ni. Nerodno je samo to, da sta vladni
               stranki vzeli ta dogovor za obrazložitev svojega amandmaja. Dovolj bi bilo, če bi
               svoj amandma obrazložile s tem, da so vse tiste točke, ki so jih črtali,
               protiustavne. O vseh teh zadevah je praktično Ustavno sodišče že odločalo in reklo,
               da je to protiustavno, da se tako ne da narediti. Da je pa možno spremeniti v zakonu
               - v zakonu o spremembi zakona, ne moratorijem. Moratorij ničesar ne rešuje. Da se
               uredi in da se določi, kateri primeri so premoženja, ki je v bistvu fevdalnega
               izvora. Da se to opredeli, da bodo potem lahko upravni organi, ko bodo odločali,
               imeli temelj, da rečejo: tega in tega premoženja ne vrnemo, ampak tega še zdaj nismo
               storili. V to smer, bom rekel, je ta amandma, ki je predlagan in v tem smislu bom ta
               amandma podprl, ker dejansko gre v smer, kar je Ustavno sodišče reklo, kaj je še
               treba popraviti in česa ne.</p>
               <p>In še točka, ki se tiče, bom rekel tam pri državljanstvih in potem pri zakonu o
               izvrševanju kazenskih sankcij. Te amandmaje bom podprl, zakona pa ne bom, zato ker je
               kljub vsemu in kljub tej spremembi protiustaven - po moji oceni in udi po oceni
               Ustavnega sodišča, ker je tak zakon že razveljavljal. Tudi tista določba je, kar
               zadeva tistega člena zakona o izvrševanju kazenskih sankcij, je ta sprememba
               sprejemljiva samo z vidika, da so izenačeni tako tisti, ki zahtevajo svoje ukradeno
               premoženje nazaj po zakonu o denacionalizaciji, kot pa po zakonu o izvrševanju
               kazenskih sankcij. Ampak sicer poglejte, zakaj je ta določba - in to smo imeli že
               prej, to je star zakon. Ker je vsak, ki je bil protizakonito, ki je bil protipravno
               obsojen za neko dejanje in zaprt in ki mu zraven je še, recimo, bila izrečena kazen
               zaplembe premoženja in se to izkaže, da je bilo protipravno, protizakonito,
               neupravičeno, je povsem normalno - in to smo imeli že v prejšnji ustavi Socialistične
               republike Slovenije - je država dolžna plačati odškodnina. Ker protipraven odvzem
               prostosti, kar je zaporna kazen, in še protipraven odvzem premoženja to je kršitev
               temeljnih človekovih pravic. V prvi vrsti dostojanstva in človekove osebe in
               prostosti človeka, to je nedovoljeno posegati vanjo, razen v tistih primerih, ki jih
               določa zakon in je to v skladu z zakonom. In isto velja s premoženjem. In to so
               problemi, tisti temeljni problemi. Tisto, kar je pa bilo rečeno in kar je Ustavno
               sodišče - bom rekel v teh zadnjih odločbah - reklo, da bi pa lahko in da bi
               popravljali, nismo popravili. Šest mesecev smo izgubljali čas; ampak ne po naši
               zaslugi. Ker, še enkrat ponavljam. Takoj, ko je ta državni zbor v tem mandatu, ker
               odločba je bila nekje na izteku mandata prejšnjega državnega zbora, takoj smo bili
               pripravljeni v to iti. Vendar ne, najboljše je bilo delati referendum, vzburjati
               ljudi, da ljudje zdaj zahtevajo vračilo, da cerkev zahteva nazaj, da se ji vrne itn.
               To je bil tudi rezultat potem pri referendumih, pri ratifikaciji, da se pač ljudje
               enostavno ne vedo več dobro, kaj hočemo v tem državnem zboru. Ampak v teh zadevah so
               glavni problemi, v tem je to in jaz bi bil res hvaležen, da bi izvedel, koliko nas
               stane ta čudovita oblast od leta 1945 do 1990, ko nam je gradila raj, koliko nas
               tisti njihov raj stane. Hvala lepa.</p>
            </sp>
            <sp xml:id="SDZ2-Redna-06-1997-07-24.sp55">

               <speaker>PODPREDSEDNIK ANDREJ GERENČER:</speaker>

               <p>Hvala lepa, gospod Mozetič. Besedo dajem gospodu Aureliu Juriju. Pripravi naj se
               Jakob Presečnik.</p>
            </sp>
            <sp xml:id="SDZ2-Redna-06-1997-07-24.sp56">

               <speaker>AURELIO JURI:</speaker>

               <p>Hvala, gospod podpredsednik. Spoštovani! Oglašam se, ker verjamem, sem neizmerni
               optimist, da koga izmed kolegic in kolegov iz vrst vladnih strank, morda tudi iz vrst
               ostalega dela opozicije, vendarle prepričam v smiselnost, koristnost in
               dobronamernost našega vztrajanja, da se amandma LDS - SLS zavrne in zakon sprejme v
               predlaganem besedilu. Argumentov je ničkoliko. Slišali smo jih včeraj in danes in
               mislim, da so bili vsi argumenti dokaj dobro strokovno utemeljeni.</p>
               <p>Naj ponovim. Moratorij ne pomeni nadaljnje odlaganje problema, kot trdita - slišali
               smo včeraj - predsednik vlade dr. Drnovšek in kolega Bavčar, temveč prepotreben -
               ponavljam - prepotreben time out, ki naj vsem nam omogoči bodisi premislek o
               kakovosti veljavne denacionalizacijske ureditve bodisi odpravo obče ugotovljenih
               anomalij oziroma slabosti v korist izvedljivejših in predvsem pravičnejših rešitev.
               Nihče ničesar, ki mu dejansko gre, ne da bi pri tem koga drugega oškodoval, ne bo
               izgubil. Le prispevali bomo k temu, da če bo že kdo utrpel škodo, bo ta škoda čim
               manjša. Ali bo pri tem znova poseglo Ustavno sodišče, je stvar ustavnih sodnikov in
               njihove vesti, ne naša. Če jim 52.000 podpisov in nesporne ocene o zgrešeni in
               krivični denacionalizaciji nič ne povedo, jim pomagati ne morem. Seveda, posledice
               napačnih odločitev se bodo neminovno sesule na nas, toda pokazali bomo lahko tudi na
               eminentne gospode, ki so nas svoj čas z avtoriteto, ki jim jo podeljuje sistem,
               preprečili, da bi pravilno ukrepali.</p>
               <p>Zaradi Ustavnega sodišča bomo v naslednjih dneh videli, koliko glavobolov nam bo
               prizadejala lokalna samouprava. No, takrat se bomo vrnili.</p>
               <p>Kar se tiče amandmaja poslanskih skupin LDS in SLS; planil je na nas bolj
               nepričakovano, priznam, kot smo svoj čas izvedeli za odločitev Ustavnega sodišča o
               razveljavitvi ključnih vprašanj zahtevka 52.000 volivk in volivcev za razpis
               referenduma o pravičnejši denacionalizaciji, in enako kot navedena odločitev, izničil
               dobršen del smisla vložene zakonodajne pobude. Gre za političen manever, za katerega
               verjamem, da ima svojo računico. Kolega Bavčar me ni prepričal, ko govori o
               prizadevanjih liberalne demokracije, da bi ne prišlo na tem vprašanju do nezaželenih
               polarizacij oziroma da bi se prave in obče zadovoljive denacionalizacijske rešitve
               poiskale, ne prek zakonskih posegov, temveč v dialogu med vlado in rimskokatoliško
               cerkvijo. Prepričan sem, da gre prej za preživetje koalicije in same vlade in ga pri
               tem tudi razumem. Proračuna še ni, je vložena interpelacija. Čas za Evropo beži,
               rekli so nam, da kljub spremembi ustave nismo najboljši; šivi tu pa tam pokajo. Da
               LDS izstopa iz denacionalizacijskega vlaka ne pomladnih strank zato, da bi rešila
               vlada in z vlado tudi stabilnost države, je lahko hvalevredno dejanje, če ne bi s tem
               prizadejala državljankam in državljanom Slovenije in narodnemu gospodarstvu skorajda
               nepopravljivo škodo na tem področju.</p>
               <p>Kljub mojemu neizmernemu optimizmu ne verjamem, da dogovor med vlado in cerkvijo, ki
               naj bi pričakovano škodo preprečil ali vsaj omilil, za kar bo Liberalna demokracija,
               kot korektno priznava kolega Anderlič, nosila vso odgovornost. V Združeni listi
               socialnih demokratov smo napovedali, da ne bomo podprli interpelacije
               Socialdemokratov. Radi bi dobili proračun, ne izgubili vlado. Poleg tega pa sam
               menim, da se dokončnih decembrskih odločitev evropskega vrha o naši usodi s temi
               stvarmi ne kaže igrati. Toda nam, dragi kolegi LDS, pri tem kaj prida ne pomagate
               oziroma nas celo potiskate v situacijo, iz katere bo težko in vedno težje ohranjati
               in krepiti našo pregovorno konstruktivnost. Če mi bo dovoljen kanček osebne note, naj
               vam povem, da me je tale poteza vaše stranke od vseh dosedanjih najbolj neprijetno
               presenetila. Vendarle računam, da boste glasovali po svoji vesti. Hvala.</p>
            </sp>
            <sp xml:id="SDZ2-Redna-06-1997-07-24.sp57">

               <speaker>PODPREDSEDNIK ANDREJ GERENČER:</speaker>

               <p>Hvala. Imamo dve repliki. Najprej gospod Anderlič.</p>
            </sp>
            <sp xml:id="SDZ2-Redna-06-1997-07-24.sp58">

               <speaker>ANTON ANDERLIČ:</speaker>

               <p>Včeraj sem obljubil, da ne bom repliciral, rad pa bi na tej točki ugotovil, da je
               vprašanje, ki se samo po sebi postavlja, sledeče. Ali je namen tudi predlagateljev
               zakona, da kaj postorimo do 31.7. v zvezi s tem vprašanjem, ali ne? Dobivam vtis, da
               temu ni tako. Verjamem, da bo še prilika, da poveste, kako se kakšna stranka obnaša
               skozi redne aktivnosti in takrat pred volitvami še toliko bolj, da boste analizirali,
               kako se je kdo obnašal. V tem trenutku je vprašanje, ki se pojavlja na sledeč način.
               Moratorij, ki je bil nazadnje podaljšan s strani Ustavnega sodišča, se izteče 31.7. Z
               odločbo Ustavnega sodišča in z ugotovitvami vlade ter tudi drugih je bilo jasno
               ugotovljeno, da je potrebno spremeniti zakon o denacionalizaciji, in sicer v
               nekaterih točkah. Jasno pa je tudi, da so ostala vprašanja denacionalizacijskih
               upravičencev, tako kot se pojavljajo, in jasno, med drugim tudi cerkve in če nam je
               bilo to všeč ali ne. Meni bi bilo ljubše, če cerkev ne bi zahtevala nazaj in ne bi
               bila upravičenec da gozdov, nepremičnin in drugih stvari, vendar temu je tako.</p>
               <p>Glavni problem, ali po mojem še največji problem v celotni tej zgodbi, je 145. člen
               ZIKS-a in v tem trenutku smo pred odločitvijo - ali čez uro ali uro in pol - ko boste
               tisti, ki zdaj nam očitate, kakšni izdajalci smo in da nočemo teh stvari narediti,
               pred tem, da ne bomo mogli glasovati niti o vašem zakonu o zadržanju nekaterih odločb
               itd. niti o amandmajih niti o čemerkoli drugem. Naša alternativa in naša ponudba v
               tem je sledeča: naj se zakon o moratoriju nanaša na premoženje fevdalnega izvora, naj
               se nanaša na zadržanje 135. člena ZIKS-a na način, kot je bilo tam, kar sta dva
               velika problema iz sklopa teh vprašanj, in tretja ponudba, da s cerkvijo rešujemo
               stvari sporazumno naprej. Ali ni v vseh teh vprašanjih, če je res namen reševati ta
               vprašanja, to dosti velika ponudba? Verjemite mi pa, da je situacija popolnoma
               drugačna za stranko, ki je odgovorna za to, da se stvari v državi rešujejo, kot za
               opozicijsko stranko, pa vam ne očitam kakor tudi nobenim drugim ne - ne gospodu
               Jelinčiču itd., ki je povedal vse mogoče za to govornico. Prepričan sem, da je v
               interesu prav vseh, da gremo na odločanje in da odločamo o amandmajih. Vsak se bo pač
               opredelil tako, kot se bo lahko. Mi smo svoj premislek pri tem naredili in tudi
               sodelujemo pri tem na način, kot sem povedal. Kako bo z glasovanjem pri amandmajih,
               je drugo vprašanje, ampak dovolite, da imamo poleg vsega tistega, kar se je že
               dogovorilo v procesu spreminjanja oziroma poskusov spreminjanja zakona o
               denacionalizaciji, tudi pravico za nov premislek, kajti vse dosedanje razprave,
               predlogi in rešitve, ki so bile, pač niso prišle do končne realizacije in do
               zaključka nekega poglavja na tej poti, ki se ji reče dokončno razrešitev vprašanj
               denacionalizacije v tej državi.</p>
               <p>Seveda, tako kot smo zdaj krivi za to, da smo prelomili obljubo, kot pravite, tako
               bomo jutri tudi krivi, da ni nič storjo na tem področju, vendarle v parlamentarni
               demokraciji, ker je več političnih opcij in ker se morajo sprejemati taka ali
               drugačna soglasja, zavezništva itd. Povejte, katera varianta je mogoča, da pridemo do
               rešitve, ki bo na koncu. Mi smo ocenili, da je ta pot prava in ponujamo na predlog
               zakona amandmaje in rešitve skupaj z dogovori, ki smo jih tudi včeraj tukaj
               obelodanili; da imamo namen, da na zakon, ki je že v proceduri in še s predlogi, ki
               jih pripravlja vlada itd., poglavje denacionalizacije zapreti. To je naš namen. Vse
               druge stvari, ki se tukaj pojavljajo, sodijo v politično telovadbo in retorične
               bisere, ki se tukaj pojavljajo, ampak to z rešitvijo problema nima prav nobene zveze.
               Mi pa želimo, da se premaknemo s te točke. Hvala.</p>
            </sp>
            <sp xml:id="SDZ2-Redna-06-1997-07-24.sp59">

               <speaker>PODPREDSEDNIK ANDREJ GERENČER:</speaker>

               <p>Gospod Hvalica ima repliko na gospoda Aurelia, potem pa gospod Potrč na gospoda
               Anderliča in gospod Jelinčič na Anderliča.</p>
            </sp>
            <sp xml:id="SDZ2-Redna-06-1997-07-24.sp60">

               <speaker>IVO HVALICA:</speaker>

               <p>Hvala. Spoštovani kolegi in spoštovani gospod predsednik vlade! Imam izjemno
               priložnost, da vas pozdravim - dober dan. Danes mi je pa res <q>"ratalo"</q>, ampak to je
               zgolj slučajno. Replika velja kolegu Juriju.</p>
               <p>Ne vem, kaj je bilo treba tu povedati v nekem podtonu, kako ne boste podprli
               interpelacije, kako ste vi za proračun itd. Jaz se nisem nameraval oglasiti, ampak to
               se mi zdi, da je bilo skoraj neokusno. Kaj ste hoteli s tem povedati, ne vem točno.
               Skozi pa v podtonu, kar naprej, češ: zakon o denacionalizaciji je bil zgrešen akt.
               Kaj pa, če postavimo zadevo narobe? Recimo, kako bi postavil jaz. Če bi imeli zakon o
               lustraciji, pa sploh ne bi bilo takšnih predlogov zakonov, kot ga danes obravnavamo,
               ker bi gospod Potrč ne sedel tu, lahko tudi tako postavimo zadevo in mislim, da je
               čisto vredu postavljena, seveda hipotetično zadeva. Ali je tako ali ni? In potem
               naprej ocenjevanje. Jaz sem tudi za to, da se povedo številke, ampak glejte vi ste
               imeli čudovitega knjigovodjo, koliko jaz vem, to je bil Ivan Maček-Matija, ki je
               vodil premoženje, seznam premoženja, ki ste ga nakradli v 40-ih in 50-ih letih in vi
               lahko to dobite tudi iz arhivov CK, ki je bil včasih tukaj na Tomšičevi. Jaz sem
               prepričan, da vi natančno veste, za koliko denarja ste tega pobrali ali pa nakradli.
               Kakor hočete, mislim, da je druga beseda bolj umestna, ker dejansko je bilo
               napravljeno tako. Vsak, ki je doživel ta akt, ne more tega drugače imenovati. To je v
               bistvu bil oborožen rop, ker posebno v 40-ih letih, torej mislim po vojni, pri nas
               1948. leta so prihajali oboroženi ljudje - narodna zaščita. Uperili puške, nabili gor
               torej letak, jaz se tega dobro spomnim, ki je bil ponavadi - na Primorskem imamo
               dvokrilna vhodna vrata - čez oboje kril in zapečateno.</p>
               <p>Torej to je bil oborožen rop, za Aurelia Juria: <q>"irapina amano armata"</q>. Tako je, to
               je bilo tako, torej podatke imate, pobrskajte po arhivih. Če se ne motim, sem vas
               videl na fotografiji, ste šli za pogrebom Mirana Mačka-Matija, če se ne motim. No
               verjetno, sta prijateljevala do konca in vam je verjetno te zneske povedal, to se
               pravi, to ni nobena skrivnost. Vi greste v vaše arhive in to dobite, dodatno vam bo
               pa, kot sem slišal, povedal tudi minister Marušič. Hvala lepa.</p>
            </sp>
            <sp xml:id="SDZ2-Redna-06-1997-07-24.sp61">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Potrč replika.</p>
            </sp>
            <sp xml:id="SDZ2-Redna-06-1997-07-24.sp62">

               <speaker>MIRAN POTRČ:</speaker>

               <p>Hvala lepa. Moja replika je najprej gospodu Anderliču.</p>
               <p>Gospod Anderlič, razumem vašo ponudbo, upam, da tudi vi razumete našo, minimum naše
               ponudbe, da vsaj tisto, kar smo danes ugotovili vsi, vključno z gospodom ministrom,
               da je pravno nesprejemljivo rešeno, vpišemo v zakon. Sprejmite, da se vsaj to napiše
               v zakon, da so do 31. oktobra zaustavljeni postopki v zvezi - da po enostavnljam - s
               cerkvenim premoženjem, pa bomo vsaj en delček rešili.</p>
               <p>Drugače bi vas pa lahko nekaj drugega vprašal. Zakaj vi govorite o tem, ali ima kdo
               namen ali ne kaj rešiti? Kolikor jaz vem, ni nihče od predlagateljev zakona zapustil
               te dvorane, ni nihče rekel, da bo obstruiral ni nihče rekel, da ne bo sodeloval pri
               glasovanju, se ni nihče izjavljal, kaj bo podpiral ali pa česa ne bo podpiral, ker do
               tega še pridemo, razen, če ima liberalna demokracija - ker gre tokrat za stvari, ki
               pač naj niso dobro pisane, namen, da obstruira delo državnega zbora ali pa, da
               ugotovi, da je prav - čeprav še ni 30. oziroma 31. julij - da z delom prenehamo in da
               ta zakon ne sprejmemo. Drugače pa, kar nas zadeva, imamo še časa dovolj in jaz upam,
               da ga bomo do 31. tudi sprejeli. Hvala lepa.</p>
            </sp>
            <sp xml:id="SDZ2-Redna-06-1997-07-24.sp63">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Jelinčič.</p>
            </sp>
            <sp xml:id="SDZ2-Redna-06-1997-07-24.sp64">

               <speaker>ZMAGO JELINČIČ:</speaker>

               <p>Hvala lepa. Gospodu Anderliču bi rad povedal nekaj. Tudi jaz sodim, da je časa še
               dovolj, da zakon do 31. tega meseca sprejmemo. Konec koncev, da bi se to tako hitro
               mudilo, ne vem zakaj. Kar na lepem se mudi, ni se mudilo nekaj let in nekaj let se o
               tem ni spregovorilo besedice. Zdaj se kar na lepem mudi na vrat na nos, seveda zaradi
               tega, da se lahko izpelje tisto, kar je bilo pripravljeno in narejeno. Narejeno je
               bilo grozljivo. Mislim v škodo Slovenske države, v škod slovenskega naroda, vendar ob
               konsenzu LDS-a oziroma gospoda Drnovška in rimskokatoliške cerkve oziroma gospoda
               Rodeta. In zato tudi jaz ne vidim razloga, zakaj Liberalna demokracija ne bi podprla
               amandmaja, ki ga je vložila združena lista. Mislim, da vsi predlagatelji - vsaj
               večina predlagateljev - se strinja s tem amandmajem in ga bo podprla. Zaradi tega,
               ker vsaj tisto, kar vemo, da je v tistem dogovoru popolnoma v zraku, ta datum
               30.10.1997, bi dobil eno pravno osnovo, nekaj, kar bi veljalo. Zdaj, v tistem
               gostilniškem dogovoru nima nobene teže. Tisto je samo dogovor dveh strank, ki niti
               ena niti druga stran nista imeli niti kompetenc niti pravic podpisati kaj takega.
            </p>
            </sp>
            <sp xml:id="SDZ2-Redna-06-1997-07-24.sp65">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Aurelio Juri.</p>
            </sp>
            <sp xml:id="SDZ2-Redna-06-1997-07-24.sp66">

               <speaker>AURELIO JURI:</speaker>

               <p>Torej na kratko kolegi Hvalici. Vprašanja dobrega okusa - <q>"costione di bon gusto"</q> v
               tem parlamentu ne kaže odpreti, kajti odprla bi se Pandorina skrinja. Glede
               denacionalizacije. Naša stranka nikoli ni oporekala denacionalizaciji, ampak taki
               denacionalizaciji, ko smo ustrezen zakon sprejemali, bili smo nekateri od nas tu, v
               tej dvorani ali v zboru občin in smo slišali premise tega zakona: ta zakon naj
               odpravi krivice, naj pa ne odpre novih.</p>
               <p>Očitno je bila zakonodajna solucija napačna, kajti krivic in škode je danes veliko.
               Torej ne gre, ponovim še enkrat, za nobeno oporekanje denacionalizaciji, ampak taki,
               kakršno nam nalaga in določa zakon, ki je bil takrat sprejet. Hvala.</p>
            </sp>
            <sp xml:id="SDZ2-Redna-06-1997-07-24.sp67">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Hvalica.</p>
            </sp>
            <sp xml:id="SDZ2-Redna-06-1997-07-24.sp68">

               <speaker>IVO HVALICA:</speaker>

               <p>Hvala lepa. Gospod Aurelio Juri - dober okus. Od vas kot neke vrste občinskega
               inkasanta, ki ste dobivali denar celo za znanje materinega jezika, ne potrebujem teh
               naukov. Hvala lepa.</p>
            </sp>
            <sp xml:id="SDZ2-Redna-06-1997-07-24.sp69">

               <speaker>PODPREDSEDNIK ANDREJ GERENČER:</speaker>

               <p>Gospod Aurelio, replika, pa bi potem počasi končali z replikami, ker imamo še veliko
               prijavljenih.</p>
            </sp>
            <sp xml:id="SDZ2-Redna-06-1997-07-24.sp70">

               <speaker>AURELIO JURI:</speaker>

               <p>No, okrog inkasantov. Inkasantov je v tej državi veliko, kolega Hvalica tudi vašim
               kolegom v občinah in tudi drugje bi jim težko pripisali tak naziv in tako
               kvalifikacijo. Mislim, da boste dobili ustrezne odgovore in tudi ustrezne informacije
               s strani vaših strankarskih kolegov. Kako - žal - se do takih stvari pride in zakaj
               se to dogaja? Mislim, da je nekorektno, seveda, za tem pultom si privoščite marsikdaj
               tudi hujše obtožbe, da take stvari mečete o temi, ki nima nobene veze z dogajanji, ki
               se nekje drugje odvijajo. Hvala.</p>
            </sp>
            <sp xml:id="SDZ2-Redna-06-1997-07-24.sp71">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Jakob Presečnik.</p>
            </sp>
            <sp xml:id="SDZ2-Redna-06-1997-07-24.sp72">

               <speaker>JAKOB PRESEČNIK:</speaker>

               <p>Hvala za besedo. Kolegice in kolegi, bom čisto kratek. Omejil se bom samo na šesto in
               sedmo alineo tega predloga zakona. Enostavno ne vem, zakaj je do teh dveh alinei
               prišlo. Glede na to, da sem se s temi stvarmi, s cenitvami, tudi precej ukvarjal,
               mislim, da bi bilo bistveno bolj korektno, da bi predlagatelj tega zakona oziroma teh
               dveh alinei predložil zakon o moratoriju na izvajanje zakona ali celo zakon o
               razveljavitvi zakona o denacionalizaciji. Ker taka zadeva, ko tu piše, da se uvede
               moratorij na vse tiste nepremičnine, katerim je vrednost v času od nacionalizacije do
               vračila porasla za 5000 dolarjev... Torej, če upoštevamo to, da v zakonu piše, da se
               ugotavlja bistveno povečanje vrednosti, mogoče, da je ta vrednost bistveno povečana
               pri kakšni malo boljši pasji uti, medtem ko je pri vseh ostalih objektih, če je bilo
               količkaj pametno in strokovno vzdrževanje, se je seveda vrednost v zadnjih 35 letih
               bistveno povečala tudi glede na način življenja, glede na nove materiale in tako
               dalje, ki jih je treba pri zagotavljanju vzdrževanja posameznega objekta pač
               uporabljati. Hvala lepa.</p>
            </sp>
            <sp xml:id="SDZ2-Redna-06-1997-07-24.sp73">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Zoran Lešnik, pripravi naj se gospod Demšar.</p>
            </sp>
            <sp xml:id="SDZ2-Redna-06-1997-07-24.sp74">

               <speaker>ZORAN LEŠNIK:</speaker>

               <p>Spoštovani predsednik, poslanke in poslanci. Ne bom govoril o tem, kako je bilo komu
               kaj odvzeto, čeprav bi verjetno kazalo prikazati črno in belo. Kajti primeri
               nacionalizacije niso bili povsod enaki, ampak o tem ne bom govoril, želel bi
               utemeljiti amandma, ki sem ga vložil in ga imate na klopi.</p>
               <p>Nič novega ne bom povedal, če rečem, da so eno sporazumi in dogovori, drugo zakoni.
               Prav zaradi tega in te pomembne razlike sem vložil amandma k prvemu odstavku 1. člena
               predlaganega zakona. Upam, da amandma pravilno razumete, ker so me pa že včeraj
               nekateri povprašali, bom povedal. To pomeni, da je vsebina prvega odstavka 1. člena
               ob upoštevanju amandmaja naslednja.</p>
               <p><q>"Do uveljavitve sprememb in dopolnitev zakona o denacionalizaciji, Uradni listi
               Republike Slovenije številka 27/91 in 31/93, najkasneje pa do 20.12.1997; vprimeru,
               ko je enacionalizacijski upravičenec Cerkev, pa do 31.10.1997 se zadrži izvajanje
               določb zakona o denacionalizaciji, ki se nanašajo na..."</q> - in potem sledi, tako kot v
               zakonu piše. Torej vsa ostala vsebina ostane takšna, kot je zapisana v predlogu
               zakona. S tem amandmajem predlagam samo to, da se datum, ki je zapisan v podpisanem
               dogovoru med vlado in rimskokatoliškim škofijstvom v Ljubljani, uzakoni. Prepričan
               sem, da je ta amandma sprejemljiv tako za predlagatelje zakone kot za predlagatelje
               tretjega amandmaja k predlogu zakona. Vemo, kdo so ti. Zato priporočam, da ta amandma
               podprete.</p>
               <p>Bi pa rad rekel še nekaj. Čeprav je danes že bilo okrog tega, kdo je in kdo ni
               lastnik, že dosti povedanega, pa bi vendarle, gospod podpredsednik, prosil, da
               omogočiš, da minister za pravosodje, ki pa zdaj ni tukaj, gospod Marušič odgovori na
               konkretno vprašanje: Kdo bo pravni lastnik gozdov, zemlje in premoženja, če bo le-ta
               vrnjena cerkvam? Piše v zakonu. Bodo to cerkve, katoliška cerkev, gospodje duhovniki,
               škofijski ordinariat ali pa morda Vatikan? In drugič, ali je zemljiško-knjižni
               lastnik tudi pravni lastnik tega premoženja. Morda pa bi bilo v tej maratonski
               razpravi koristno slišati tudi, kako in kdaj je Cerkev prišla do tega premoženja in
               postala lastnik obsežnih gozdov in zemlje. Hvala lepa.</p>
            </sp>
            <sp xml:id="SDZ2-Redna-06-1997-07-24.sp75">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod doktor Jože Zagožen.</p>
            </sp>
            <sp xml:id="SDZ2-Redna-06-1997-07-24.sp76">

               <speaker>DR. JOŽE ZAGOŽEN:</speaker>

               <p>Na to, kdo bo lastnik, je že Aškerc povedal, ko je rekel: <q>"I, tja, kjer si vzel."</q>
               Tistim, katerim je bilo to vzeto.</p>
            </sp>
            <sp xml:id="SDZ2-Redna-06-1997-07-24.sp77">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod minister.</p>
            </sp>
            <sp xml:id="SDZ2-Redna-06-1997-07-24.sp78">

               <speaker>TOMAŽ MARUŠIČ:</speaker>

               <p>Hvala, gospod podpredsednik. Spoštovane poslanke, spoštovani poslanci! Cerkev je
               oseba domačega prava. Se pravi, to so pravne osebe, za katere velja naše slovensko
               pravo in to bodisi na področju nepremičnin, premičnin, lastnine itd. Konkretno se
               govori o nepremičninah. Vsa cerkvena lastnina je vknjižena v zemljiških knjigah kot
               last domačih pravnih oseb. Konkretno, če gre za premoženje, ki pripada določenemu
               župnijskemu uradu, potem je vknjižba: rimskokatoliško župnijstvo Sežana, Senožeče,
               Postojna in tako dalje. Če gre za dekanijo, potem rimskokatoliška dekanija in zraven
               kraj. Če pa gre za škofijo, potem je pa to Škofijski ordinariat Ljubljana, Maribor,
               Koper. Separatne vknjižbe lastnine, torej drugačne naslove, pa imajo posamezni
               samostani ali druge cerkvene ustanove - recimo: Frančiščanski samostan Sveta Gora;
               Kostanjevica, Kartuzija Pleterje, to so pod temi naslovi v zemljiški knjigi. Pri
               prometu oziroma pri sklepanju pravnih poslov v zvezi s temi nepremičninami, ki jih
               imajo tu na našem ozemlju, velja slovensko pravo; morejo jim odsvojiti, odtujiti,
               menjati ali karkoli, pa tudi obremeniti s hipotekami v skladu z našimi predpisi.
               Dejstvo je to, da v kolikor pride do prodaje zemljišč nepremičnin na nivoju župnišča,
               dekanije, v vsakem primeru da dovoljenje škofijski ordinariat, pod katerim ta
               cerkvena pravna oseba spada. Mislim, da sem odgovoril. Hvala lepa.</p>
            </sp>
            <sp xml:id="SDZ2-Redna-06-1997-07-24.sp79">

               <speaker>PODPREDSEDNIK ANDREJ GERENČER:</speaker>

               <p>Hvala, gospod minister. Besedo dajem gospodu Demšarju.</p>
            </sp>
            <sp xml:id="SDZ2-Redna-06-1997-07-24.sp80">

               <speaker>VINCENCIJ DEMŠAR:</speaker>

               <p>Hvala lepa. Lep pozdrav! Verjamem, da če bi zdaj ugotavljali našo prisotnost in
               sklepčnost, da bi bil rezultat negativen. Ampak nič ne de, nobena stvar ni tako
               slaba, da ne bi bila za nekaj dobra. In če ni za drugega, je današnji pogovor tudi v
               tem, da tisti, ki smo nekoliko manj vešči, imamo manj vedenj o raznih pravnih
               stvareh, smo marsikaj danes slišali. Posebej bi bil hvaležen gospodu ministru, ki
               odgovarja na vsaka taka vprašanja mirno in zadosti jasno. Nič se ne izvija. Tako kar
               se mene tiče, ne vem, kako ste pa ostali zadovoljni.</p>
               <p>Seveda je pa slabost te razprave v tem, ko govorimo o moratoriju, za katerega je
               jasno, da želimo, da bi se zakon o denacionalizaciji čim bolj odmaknil, da bi prišli
               do neke ugodne politične situacije, ko bi rekli, da ga bomo enostavno zavrgli, da ga
               ne bomo več uporabili; skratka - radi bi ga izničili. Tu vidim, da je smer tega
               moratorija - pol leta smo ga že imeli, pa se ni nič zgodilo, pa je sedaj en mesec
               dodan, pa se spet ni nič zgodilo - v želji, da bi ga spet podaljšali. Predlagateljem
               jaz verjamem, da imajo vso pravico tako predlagati, čeprav pa mislim, da so stvari
               nekorektne. Saj sami vemo, da je tudi tista država, ko sem bil jaz še mlad, plačevala
               na račun Osmanskega imperija določene obveznosti. Obveznosti, ki jih ima ta država,
               jih ni naredila ta država, ampak smo jih prevzeli od prej. In sedaj se tukaj
               pojavljajo nekateri, če smo poznali v zgodovini nek izraz ustavobranitelji, se danes
               pojavljajo nekateri kot državobranitelji. Jaz upam, da se to ime ne bo prijel in da
               bodo nekateri, razglašeni za državobranitelje, kar pomeni, da tako vidijo interese
               države. Sedaj pa ne vem, katera je sicer ta država: ali je to nek imagiraren pojem,
               ki se da napisati, ali pa tako, kot smo po vojni 1945. slišali, ko je bilo vprašanje:
               kdo je država, je bil odgovor: Država smo mi. Upam, da to še danes velja in če so
               nastale obveznosti iz prejšnjih časov in če smo pravna država, je jasno, da te
               obveznosti moramo izpolniti.</p>
               <p>Nadalje bi rad opozoril, da na številke, ki prihajajo, so zmeraj večje - tako glede
               velikosti hektarjev za kmetijske površine kot za gozdne površine, sedaj bomo kmalu na
               200 tisoč hektarjev za gozdne površine, danes se govori o 6 milijardah oziroma o
               milijardi in še nekaj več v markah. Verjamem, da se stvari lahko večajo, ampak hkrati
               je tudi dejstvo, da pomeni, da je bilo tako veliko imetja pokradenega. Torej, vsaka
               stvar ima, vsaka palica ima dva konca, tudi ta, ko kažemo, kako veliko je treba sedaj
               vrniti, spoznavamo, kako veliko je bilo pobrano. In zato tisti, ki na tuje stvari
               kažete, mislim, da kažete tudi, po eni strani, v dobro smer. Počasi se bomo zavedali,
               kako velika je obveznost te države. Sedaj se vprašam, če smo mi dolžni, recimo, nekdo
               se je ponesrečil na delu v neki prejšnji jugoslovanski republiki in seveda ta država
               je dolžna za tega človeka poskrbeti - ali pa če je tam delal, na primer delo ali
               kakor koli že - zato je država sedaj dolžna plačevati temu pokojnino, kar pomeni: on
               je nekje drugod delal, ampak obveznosti so bile in mi te obveznosti - ni dvoma - jih
               bomo morali plačati. Radi ali ne radi!</p>
               <p>Nadalje bi rad opozoril tiste, ki ste tu za to govornico govorili o tem, o čemer je
               akademik Grafenaur pisal ljubljanski nadškofiji, ljubljanskemu nadškofu, dobili so še
               nekateri drugi, mislim, da so bili štirje naslovi. Jaz bi želel, da bi tisti - vem,
               da obstaja uraden prevod tega teksta - gre za to, kako so bili pridobljeni pokljuški
               in gozdovi na Jelovici, ki jih je dobila ljubljanska nadškofija. Jaz bi želel, da bi
               tisti, ki ste toliko o tem govorili - bom vam povedal pravi naslov, pojdite v
               zemljiško knjigo v Radovljico, tam boste dobili to pogodbo. Sicer je v prepisu, kje
               je v originalu, jaz sem jo iskal, pa je žal nisem dobil; iskal sem jo pa v Arhivu
               Slovenije, je ni bilo tam, iskal sem na Jesenicah, kjer je precejšen del arhiva
               Kranjske industrijske družbe, tudi tam je nisem dobil. Ali jo je kdo tam dobil -
               torej jaz ne vem. V prepisu je vložena v zemljiški knjigi na sodišču v Radovljici. In
               ko boste to prebrali, boste videli in ob majhnem poznavanju zgodovine bi spoznali,
               kako je stvar potekala.</p>
               <p>Če je Jožef II. pred 210, 20 leti ukinil samostone, nekatere rodove in njihovo
               imetje, je bila podlaga za ustanovitev verskih fondov. Torej, to je bil sistem po
               celi državi, za Kranjsko je bil to Kranjski verski fond. Kakšen je bil namen Jožefa
               II., je to drugo vprašanje, ali je bil toliko prosvetljeni vladar, ampak dejstvo je,
               da je bil iz tega fonda namenski fond tudi za novo cerkveno organizacijo, predvsem za
               nove fare, ki so jih ustanavljali ta verski fond, ki se je obračal, je leta 1895 -
               poleti 1895. kupil od Kranjske industrijske družbe pokljuške in jelovške gozdove, z
               vsemi ostalimi tudi nekaterimi premičninami, ne samo gozdove. Torej, sam posel je
               opravilo ministrstvo za kmetijstvo, medtem ko denar, to je šlo v nekaj 100.000
               goldinarjev, je dal verski fond. In seveda potem, ko je Avstrija razpadla, je to
               prešlo pod novo državo in leta 1939 je ministrstvo pravilo, da je izdalo uredbo, s
               katero je naložilo, naj se to vpiše v zemljiško knjigo na naslov ljubljanske škofije.
               Če kdo ne verjame, mu predlagam, v Arhivu Slovenije imajo slovenski prevod, drugače
               se boste malo pomučili s kakšno gotico, ampak se da tiste stvari kar lepo prebrati.
               Poglejte, pa boste videli sam dokument in takrat boste potem nehali govoriti, kako je
               bilo to pridobljeno.</p>
               <p>Meni je pa gospod akademik, pokojni profesor Grafenauer bil zelo blizu, moj profesor.
               Žal mi pa je, da je to stvar napisal. Vprašam se, ali je on ta dokument, celotno
               pogodbo tudi predelal, ali ni. Tega ne vem. Sumim, da če bi bil to prebral, on je pa
               sicer poznal zelo natančno zgodovino v zvezi - jaz ne bi hotel zdaj imeti predavanja
               o kmečkih uporih - ampak on je v tej zvezi te stvari študiral, ampak če bi on to
               prebral, bi verjetno tistega pisma ne bil napisal.</p>
               <p>In za konec bi hotel reči tole. Jaz sem zadnjič tu rekel, da v Evropo da, samo ne po
               kolenih. In mislim, da če bomo imeli urejenost pri sebi in v lastnih prepričanjih, da
               bomo s tem že imeli tisto, kar nam je za to govornico rekel gospod Santer, ko je
               rekel, da je ključ v naših rokah. Torej, obnašajmo se kot pravna država, tisto kar je
               bilo ljudem ukradeno, po krivici vzeto, jim vrnimo. Če se bodo pa kateri dogovorili
               drugače, kot je bil včerajšen dogovor, je pač to stvar dogovora. Na vsak način pa
               poskušajmo biti pravna država in verjamem, da če bomo pravna država, da ne bo treba
               našemu zunanjemu ministru toliko okoli hoditi in prosjačiti in lobirati za sprejem za
               polnopravno članstvo, ampak bomo to lahko sami naredili. Pač sem, rekel, ključ je v
               naših rokah in en del tega, da se tak zakon, kot je bil v osnovi predviden, ne
               sprejme, mislim, da je tudi naša rešitev. Hvala lepa.</p>
            </sp>
            <sp xml:id="SDZ2-Redna-06-1997-07-24.sp81">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Demšar, bilo nas je 52, ko ste prihajali za govornico. Sem preveril.
               Imamo pa zdaj tako zadevo. Gospod minister me je prosil, če ima kdo kako vprašanje še
               do njega, ker odhaja na sejo vlade. <stage>(Ne.)</stage> Potem dajem gospodu Hvalici besedo -
               proceduralno. Replike sledijo potem. Gospod minister? Izvolite.</p>
            </sp>
            <sp xml:id="SDZ2-Redna-06-1997-07-24.sp82">

               <speaker>IVO HVALICA:</speaker>

               <p>Hvala lepa, gospod predsedujoči. Spoštovani kolegi! Tu smo od osme ure zjutraj,
               večina. Pred sejo državnega zbora smo imeli vsak, tako približno, po dve seji
               delovnih teles in ker smo državni zbor in nismo piščančja farma, čeprav temperatura
               je takšna, kot je, predlagam - ne v imenu poslanske skupine, predlagam, da si vzamemo
               pol ure časa, da gremo na zrak. Da se ne bi zgodilo, da bi koga odnesli lahko tu ven,
               ker zrak je nemogoč, termometer kaže 27 stopinj.</p>
               <p>Torej predlagam, čisto tako, kolegialno, ne v imenu poslanske skupine, ampak kot
               državni zbor, da si vzamemo pol ure za zrak. Imamo pravico. Celo zapornik ima pravico
               do zraka. Hvala lepa.</p>
            </sp>
            <sp xml:id="SDZ2-Redna-06-1997-07-24.sp83">

               <speaker>PODPREDSEDNIK ANDREJ GERENČER:</speaker>

               <p>Hvala. Gospodje, predlagam, da o tem odločamo. Jaz dajem predlog gospoda Hvalice na
               glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je predlog sprejet. Nadaljujemo ob 16.30 uri.</p>
               <stage type="time">(Seja je bila prekinjena ob 16.03 uri in se je nadaljevala ob 16.33 uri.)</stage>
            </sp>
            <sp xml:id="SDZ2-Redna-06-1997-07-24.sp84">

               <speaker>PODPREDSEDNIK ANDREJ GERENČER:</speaker>

               <p>Nadaljujemo s sejo državnega zbora. Najprej bomo ugotovili sklepčnost! <stage>(47
               prisotnih.)</stage> Smo sklepčni in lahko nadaljujemo z delom. Kot vem, je bilo nekaj replik.
               Gospod Potrč in gospod Horvat.</p>
            </sp>
            <sp xml:id="SDZ2-Redna-06-1997-07-24.sp85">

               <speaker>MIRAN POTRČ:</speaker>

               <p>Hvala. Gospodu Demšarju - najbrž stvari niso zelo bistvene in tudi ne mislim, da je
               gospod Demšar namerno želel stvari prikazati drugače, ampak če že govorimo o teh
               gozdovih, se mi zdi, da je koristno vedeti za celotno zgodbo.</p>
               <p>Po mojih informacijah in virih, ki sem jih imel, je pa celotna zgodba takšna. Gozdno
               posest na Gorenjskem je leta 1004 briksenškim škofom podelil nemški cesar Henrik II.
               skupaj z vsemi fevdalnimi pravicami. In to je bila takrat fevdalna lastnina.
               Briksenška škofija je prvič izgubila to veleposest leta 1803 na podlagi posebnega
               sklepa nemških državnih deputacij. Leta 1838 je bilo posestvo briksenški škofiji
               ponovno vrnjeno. Kot posestvo fevdalnega izvora je po letu 1848 na podlagi zemljiške
               odveze izgubilo vso vedovalno zemljo in številne druge dohodke. Interes škofije za
               gozdove se je s tem zmanjšal in zato jih je 16.6.1858 prodala jeseniškima fužinarjema
               Vincencu in Viktorju Ruardu. Za to prodajo je pridobila dovoljenje papeža Pija IX.
               Ruardi so kasneje gozdove 31.12.1871 in o tem je govoril gospod Demšar - prodali
               Kranjski industrijski družbi, od nje pa jih je 2.7.1895 odkupilo avstrijsko
               ministrstvo za kmetijstvo. In o tej pogodbi je gospod Demšar govoril. Od takrat dalje
               so bili državna last, res pa jih je država dala v upravljanje Kranjskemu verskemu
               zakladu. Te gozdove torej Kranjski verski zaklad nikoli ni kupil in vanj tudi nikoli
               niso prišli kot lastništvo cerkve, kot se danes poskuša prikazati. Prešli so v
               Kranjski verski zaklad kot lastništvo ministrstva oziroma avstrijske države. Prav
               zato ti gozdovi tudi niso bili pod udarom agrarne reforme v Kraljevini Jugoslaviji.
               Znana uredba, ki je bila sprejeta v letu 1939 in je urejala prenos imovine verskih
               skladov katoliške cerkve, je določala, da se pod verskimi zakladi katoliške cerkve
               razumejo tisti fondi, ki so bili ustanovljeni iz imovine katoliške cerkve z verskimi
               dokladami in prostovoljnimi prispevki vernikov. Zaradi tega nekateri posamezni - ni
               jih tako malo - pravniki in strokovnjaki danes trdijo, da je bil prenos državnih
               gozdov Kranjskega verskega zaklada na ljubljansko nadškofijo, ki je bil opravljen
               leta 1939, v nasprotju z določili same uredbe in takrat veljavne zakonodaje, zato je
               bil protipraven in se nanj danes ni mogoče sklicevati.</p>
               <p>Kar zadeva gozdove na Gorenjskem, torej ne gre samo za to; ali so bili fevdalnega
               izvora ali ne, kdaj jih je cerkev odplačno odtujila ali ne, ali jih je sploh imela v
               lasti, ko so bili prenešeni na Kranjski verski zaklad in tudi ne samo zato, ali so
               bili legalno kasneje cerkvi nazaj prenešeni. Gre skratka za vrsto vprašanj in mislim,
               da je treba povedati, da so različni pravni pogledi na ta dejstva in da resnica ni
               samo takšna, gospod Demšar, kot ste jo vi povedali, ampak je to samo en delček
               resnice. Hvala.</p>
            </sp>
            <sp xml:id="SDZ2-Redna-06-1997-07-24.sp86">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Horvat.</p>
            </sp>
            <sp xml:id="SDZ2-Redna-06-1997-07-24.sp87">

               <speaker>FRANC (FERI) HORVAT:</speaker>

               <p>Hvala za besedo. Jaz bi želel samo na eno zadevo odgovoriti, v kateri je spoštovani
               kolega Demšar govoril - namreč jaz vsaj za sebe osebno ne morem sprejeti očitka - da
               če sem za ta zakon, da sem potem proti denacionalizaciji. To ni res, nasprotno! Bil
               sem vedno mnenja in sem vse bolj, da to, da proces denacionalizacije poteka tako
               počasi, da se je tako daleč zavlekel, da ni to samo problem v odnosu do upravičencev,
               do tujine in tako dalje, ampak ima to predvsem to zelo negativne posredne gospodarske
               posledice. Predvsem iz dveh razlogov; ker zavira naložbe v vseh tistih podjetij, kjer
               zadeve niso končane, kjer postopki niso končani in vlada negotovost glede poslovanja
               naprej in to zavira tudi tuje naložbe, to vemo.</p>
               <p>Vlada, to je točno, predvsem vlada je dolžna zagotoviti in je bila dolžna zagotoviti
               izvjanje zakona, pa tudi Državni zbor kot zakonodajalec, če je to možno. Ampak,
               očitno se tekom časa pokazalo, da so prav slabosti v zakonu v veliki meri tudi razlog
               za to, da se zakona ni izvedlo hitreje. In tukaj je pa seveda potem stvar trezna in
               odgovorne presoje, tudi pri zakonodajalcu, ki nima le pravice, ampak v primeru, če
               ugotovi, da ima zakon pomanjkljivosti - in teh ugotovitev je dosti - potem je tudi
               dolžnost zakonodajalca, da ima hrabrost in voljo, da tudi določene določbe
               spremeni.</p>
               <p>In spoštovane gospe in gospodje v tem je en od problemov in tudi tisti, ki tako
               kategorično nasprotujete temu zakonu in sploh spremembam zakona, tudi prispevate k
               temu, da se proces predolgo vleče in da so problemi odprti. Tako ne valite zdaj
               odgovornost ali pa krivdo samo na nekoga, da nekdo noče. Tudi meni je simpatično to
               ponovno odlaganje, a vidim edini razum, da je to še morda zadnja šansa, da zberemo
               toliko zdrave pameti in volje in tudi odgovornosti in da le poskušamo tiste zadeve, o
               katerih se bo večina tako opredelila, določene stvari spremeniti in potem res
               pospešiti postopek in čim prej to denacionalizacijo končati v izogib še večjim
               problemom in bolj negativnim posledicam. Hvala lepa.</p>
            </sp>
            <sp xml:id="SDZ2-Redna-06-1997-07-24.sp88">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Demšar.</p>
            </sp>
            <sp xml:id="SDZ2-Redna-06-1997-07-24.sp89">

               <speaker>VINCENCIJ DEMŠAR:</speaker>

               <p>Hvala za besedo. To je odgovor gospodu Potrču. Nisem hotel pripovedovati cele zgodbe,
               kako je šla briksenška posest, ki je zajemala od Jelovice pa čez cel Bohinj, Bled in
               tako naprej. O tem nisem hotel govoriti. Jaz sem prišel na sam fakt. To, o čemer ste
               pripovedovali, ima nekaj napisano tudi gospod Grafenauver v tistem pismu.</p>
               <p>Gospod Grafenaver to tudi ni bilo tema njegovega študija - konec 19. stoletja, čeprav
               je imel nekaj specialnih predavanj, ampak ne glede na to.</p>
               <p>Gospod Potrč, jaz bi se z vami zelo pogovarjal takrat, ko bova imela v rokah
               dokument, najraje v originalu, pa se bova pogovarjala, kaj kje piše, kdo in kaj.
               Veste, zato imam za vas vprašanje, morebiti je za koga neprijetno in da zavlačujemo
               stvari, ampak imam pa vprašanje. Ali ste prebirali dokument vsaj kolikor toliko v
               originalu? Recimo, da je avtorizirano, ali ne vem, kako bi ga imenoval, prepis. Če
               ste to prebirali, potem mislim, da jaz vam ne bi nič več repliciral, ampak da bi se
               enkrat o tisti stvari lahko pogovarjala. Če ste to brali. In tisti, ki je to bral, bi
               bil vesel, da se potem pogovarjamo, kdo je dal denar, kako je s to kupoprodajno
               pogodbo sploh bilo. Dokler pa mi samo delamo take stvari, kot jih je tudi kdo, ki je
               kakšno stvar že v tem času zapisal, neko kompilacijo delal, neko posnemanje stvari,
               sam pa jih ni v originalu gledal, potem je to - po moje - zapravljanje časa. Mislim
               pa, da tudi ni korektno do ostalih. Bodimo pri stvari, dokument vzemite v roko, pa ga
               preberite. Prvič.</p>
               <p>Drugič. Gospod Horvat, pravite, da so vam te stvari neprijetne, pa da zavlačujemo.
               Očitno, če ne, da bi odložili, ste za to, da se vsaj za šest mesecev odloži. Kar
               pomeni, da v neki končni konsekvenci - zdaj je tega šest mesecev. Zelo dvomim, če ne
               bo prišlo do kakšne drugačne rešitve, da boste konec leta spet za kaj drugega kot za
               moratorij ali ne vem kaj, če se ne bo kaj vmes zgodilo. Na vsak način, če zdaj hočete
               šest mesecev, pomeni, da ste za odlog izvajanja zakona, ki je bil sprejet. Jaz ne
               razumem, kaj kdo tu hoče zavlačevati drugega kot samo to, naj se izvaja zakon, ki je
               bil sprejet. Ravno tako tudi jaz prispevam denar za tiste stvari, ki jih bo treba
               plačati, tudi jaz sem davkoplačevalec, kot so vsi ostali drugi. Zdaj ne vem, ali
               mislite, da nekateri kaj več prispevate kot pa drugi. Hvala lepa.</p>
            </sp>
            <sp xml:id="SDZ2-Redna-06-1997-07-24.sp90">

               <speaker>PODPREDSEDNIK ANDREJ GERENČER:</speaker>

               <p>Hvala. Prehajamo na razprave. Imamo še dve razpravi. Najprej je gospod Boris
               Sovič.</p>
            </sp>
            <sp xml:id="SDZ2-Redna-06-1997-07-24.sp91">

               <speaker>BORIS SOVIČ:</speaker>

               <p>Cenjene dame, spoštovani! Pred nami je amandma, ki temelji na dogovoru, ki sta ga v
               imenu Vlade Republike Slovenije podpisala predsednik, doktor Janez Drnovšek, in v
               imenu rimskokatoliškega škofijstva doktor Franc Rode. Razprava, ki smo jo zdaj kar
               nekaj časa vodili, je pokazala, da v zvezi s tem tekstom obstaja nekaj dvomov. Prvi
               dvom, ali sta oba podpisnika pravzaprav sploh pooblaščena za to, kar sta podpisala.
               In drugi dvom, ali ta podpis oziroma ta dogovor pomeni, da inkorporira celoto
               zahtevkov, ki so jih predstavniki cerkva vložili. No, temeljitejša razprava in zlasti
               razčlenbe mojega kolega Potrča so pravzaprav pokazale, pa tudi odgovori ministra, so
               pokazali, da se pri tem dogovoru spoštuje samo ena škofija. Kolikor je nam znano, so
               v Sloveniji tri, in to pomeni, da ta dogovor izpušča koprsko in mariborsko škofijo.
               Mislim, da je zelo jasno treba opozoriti na to, da je nesprejemljiv nek dogovor, ki
               se nanaša samo na en del problema, ki rešuje samo en del, če hočete, teritorija te
               države kar proglašati kot vseslovenski dogovor. Tudi vsi komentarji, ki smo jih
               pravzaprav zdaj slišali, so bili takšni, da so na to napeljevali. Celo več,
               predstavnik poslanske skupine, ki je ena od sopodpisnic, je celo trdil, da ta dogovor
               pomeni podaljšanje moratorija. Analiza, ki smo ji bili priča, pravzaprav kaže, da je
               taka teza daleč od resnice in to iz čistih fizičnih razlogov. Ta tekst namreč ne
               inkorporira celote. In še celo več! Ne samo, da ne upošteva vseh treh škofij, tudi ne
               upošteva celote premoženja na drugi strani oziroma ne upošteva vseh zavezancev na
               drugi strani. Zavezanec namreč ni samo republika oziroma ustrezen sklad, ampak
               zavezanec so, kot smo ugotovili, tudi občine. In na vprašanje, ali so občine
               pooblastile podpisnika s strani vlade, da to v njihovem imenu stori, odgovora nismo
               dobili.</p>
               <p>Vse to kaže, da amandma, ki je bil predlagan, nima trdnega temelja. Kaže, da ta
               temelj pravzaprav pomeni neko izjavo, katere pravna veljava je sporna. Dovolite mi,
               da opozorim samo še na to, na kaj se pravzaprav ta amandma nanaša. Ta amandma se
               nanaša na 1. člen zakona, ki izključuje vrsto stvari in stvari, ki jih ta amandma
               namerava črtati - tak je vsaj predlog, da se črtajo nekatere alinee; torej druga,
               tretja, četrta, šesta, sedma, osma, deveta in deseta. Tak amandma pomeni, da bi se
               črtale naslednje stvari: iz druge alinee, da bi se črtalo vračanje v naravi zemlje in
               gozdov cerkvam, če jih je pred nacionalizacijo prostovoljno odtujila, torej ne gre za
               nasilne prevzeme - to kar smo pravzaprav slišali zdaj v mnogih razpravah, češ da je
               šlo to z velikimi grožnjami - ampak gre za takšne, kjer je šlo za prostovoljno
               odtujitev. Potem: vračanje zemlje in gozdov v obsegu, ki presega zemljiški maksimum,
               določen s predpisi, ki so veljali dne 6.4.1941. Spet: gre za predpis, ki je veljal v
               predprejšnjem režimu in zato obtoževati ne vem koga po letu 1945 za predpis, ki je
               bil do leta 1941 seveda pomeni ali zavajanje ali nepoznavanje ali pa šaljenje. Četrta
               alinea govori o vračanju premoženja cerkvi, glede katerega so sklenili pogodbe ali
               druge oblike dogovorov, s katerimi so se brez prisile in v obojestransko korist
               sporazumeli o pravicah in obveznosti v zvezi z lastništvom nacionaliziranega
               premoženja. Tak dogovor poznam tudi iz mesta, iz katerega sem sam in tak dogovor je
               reševal mnoga vprašanja, ki so bila odprta in pravzaprav je kar nekaj časa pomenil
               zelo ustrezno rešitev. Zdaj naenkrat se izkaže, da je tudi to za nekatere sporno. In
               potem osma alinea, recimo, vrnitev v naravi v primerih, ko bi to imelo za posledico
               okrnitev funkcionalnosti zemljišč ali izločitev posameznih objektov iz celote, v
               katerih se zdaj opravlja poslovna dejavnost podjetja, ki je zavezanec za
               denacionalizacijo. Tudi to je vsaj po mnenju koalicije problematično.</p>
               <p>V razpravi smo pravzaprav slišali vprašanje, ki se je često pojavljalo. Zakaj bi na
               neki način tezo, ki govori o tem, da dejstvo, da bomo mi, naši otroci in naši vnuki
               morali plačevati posledice tega zakona o denacionalizaciji, izhaja iz - vsaj tako so
               nekateri trdili - napak, ki naj bi bile storjene v 45-ih letih. Mislim, da je
               nekritično to trditi, ne da bi upoštevali napake, ki so bile storjene v 90-ih letih.
               Nihče nas ni silil oziroma nihče ni silil tistih, ki so ta zakon sprejemali, da so
               sprejeli točno tak zakon o denacionalizaciji, kot je bil sprejet. Ni sporno in
               mislim, da smo z naše strani to že tolikokrat ponovili, da je pravzaprav nepotrebno
               še enkrat ponavljati, da je denacionalizacija bila potrebna, ampak sporen je način te
               denacionalizacije. In ta je bil neuspešen. Še enkrat ponavljam to, kar sem tu že
               enkrat povedal, da mislim, da je ta način denacionalizacije eden od največjih
               <q>"flopov"</q> 90-ih let, katerih posledice bomo pravzaprav nosili res še kar precej časa.
               Ne morem se znebiti vtisa, da je pri tako slabi odločitvi o tej denacionalizaciji šlo
               pravzaprav za vračanje uslug nekaterim političnim sferam in če je to res, potem je to
               največji primer politične korupcije v 90-ih letih. Hvala.</p>
            </sp>
            <sp xml:id="SDZ2-Redna-06-1997-07-24.sp92">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Jelinčič.</p>
            </sp>
            <sp xml:id="SDZ2-Redna-06-1997-07-24.sp93">

               <speaker>ZMAGO JELINČIČ:</speaker>

               <p>Hvala. Čeprav je gospod Potrč že nekaj odgovoril gospodu Demšarju, bi mu jaz
               postregel še z nekaterimi bolj konkretnimi podatki. Pa ostanimo samo pri teh
               takoimenovanih briksenških gozdovih.</p>
               <p>Briksenška škofija je dobila te gozdove s štirimi darovnicami. Prva je bila leta
               1004, nato 1040, nato 1063 in nato 1073 na Pokljuki, Jelovici in Mežaklji. Prvič jih
               je izgubila v korist Habsburžanov. To se pravi v korist države leta 1803 po
               mednarodni pogodbi, vendar jih je s kameralnim dekretom - to se pravi v soglasju s
               cesarjevo odločitvijo, dobila briksenška škofija nazaj leta 1838 - in sicer kot
               menzualno posest. Ta cerkvena lastnina je ostala samo še 20 let. Po zemljiški odvezi,
               ki je bila uzakonjena 1848. leta in izpeljana v letih 1854-1855, so bile pravice
               škofije omejene le na grad, na vode z Blejskim jezerom in gozdove brez kmečkih
               posestev in dohodkov od njih. Tako je škofija prodala ostanek gospostva - to, kar je
               imela; to se pravi grad, vodne pravice in gozdove dne 16.6.1858 Ruduardu oziroma
               Ruduardoma. To si lahko pogledate na Arhivu Slovenije, deželna deska, listine,
               fascikel 1858/2, številka 186 - 3/79. Prodaja se je vršila s potrdilom državne
               oblasti in v smislu cerkvenega prava z dovoljenjem papeža Pija IX. z dne 20.6.1858.
               Listine so v istem arhivu in v istih mapah v Arhivu Slovenije. Ruduard je prodal te
               gozdove, in sicer 31.12.1871, kot je že povedal gospod Potrč, Kranjski industrijski
               družbi. To lahko najdete v Arhivu Slovenije, deželna deska, listine, fascikel 1872/3
               številka 36. Grad s pripadajočimi posestvi in vodnimi pravicami je sprva obdržal,
               nato pa je 16.9.1882 prodal Muhru, dunajskemu trgovcu, in leta 1918 je posest kupil
               hotelir Ivan Kenda. Grad je pa 1937. leta prevzela Zadružna gospodarska banka in nato
               Dravska banovina.</p>
               <p>Kranjska industrijska družba je po štiriletnih pogajanjih v letih 1891 do 1895
               prodala svojo posest in na podlagi cesarjevega pooblastila z dne 17.6.1895 in s
               posredovanjem Cesarsko-kraljevega ministrstva za poljedelstvo je prodala Kranjskemu
               verskemu zakladu, točno 2.7.1895. To si lahko ogledate v Arhivu Slovenije, deželna
               deska, listine, fascikel 1895/5 številka 870. Prodaja je tekla med privatno družbo in
               predstavniki državne oblasti za sklad pod državno upravo. Deželni verski skladi so za
               časa Jožefa II. res nastali z združitvijo posestev ukinjenih samostanov pod upravo
               deželnih komisij in s tem, da bi dohodki pokrivali stroške za povečano število župnij
               in za nove podeželske šole. Tudi za nove podeželske šole. In od takrat naprej so temu
               zakladu pravzaprav skladu pridruževali kakršno koli bivše cerkveno premoženje, ki je
               prišlo v državne roke. Tudi pri teh blejsko-bohinjskih gozdovih gre za posebnost,
               kajti gre za državno posest. Država je namreč to posest kupila. Tega ne smemo
               pozabiti.</p>
               <p>V statističnih preglednicah gospoda Žumra, ki jih verjetno poznate, se ti gozdovi, o
               katerih govorimo, nahajajo v kategoriji: državni gozdovi in gozdovi pod državno
               upravo, kamor sodijo verski študijski skladi pa tudi gozdovi državnih železnic in
               državnih zavodov in podjetij. Medtem ko pa sestavljajo cerkveni in nadarbinski
               gozdovi - to so pa škofijski, župnijski, šolske, kaplaniške in cerkveniške nadarbine,
               samostanski in redovni gozdovi - k drugi kategoriji.</p>
               <p>Da ne bi tukaj zelo na dolgo govoril o teh zadevah, bi prešel samo še na tisto, ko
               ste rekli, da je leta 1939 s pravnim aktom cerkev dobila te gozdove. Namreč,
               Kraljevina Jugoslavija je bila ustavna monarhija in zato je morala odpraviti ostanke
               fevdalnega družbenega reda. Takrat je sprejela celo vrsto predpisov o agrarni
               reformi, ki so omejili lastninske pravice fevdalni gosposki in veleposestnikom. In
               glede na ustavna določila je obseg lastnine lahko določal le zakon. Zakon o
               spremembah in dopolnitvah zakona o likvidaciji agrarne reforme iz leta 1933 je pod
               udar nesporno zajel tudi cerkveno veleposest, in sicer v obsegu nad 1000 hektarjev.
               Skladno z ustavnimi določili in veljavnim zakonom, je Ministrstvo za kmetijstvo
               Kraljivine Jugoslavije izdalo odločbo številka 77341/6a z dne 16. decembra 1933 za
               ekspropriacijo veleposesti Ljubljanske škofije v obsegu 10.073 hektarjev proti
               odškodnini 2.278.837,23 takratnih dinarjev. Skupna veleposest je merila nekaj manj
               kot 12.000 hektarjev, odločbo je soglasno oddobril tudi ministrski svet in jo je tako
               mogoče šteti za dokončno in pravno zakonito.</p>
               <p>Vendar pa je bila Aleksandrova diktatura hkrati s preimenovanjem države v Jugoslavijo
               - ob Musolinijevih fašističnih težnjah po Dalmaciji - verjetno tudi usodna za
               atentant v Marseillu na kralja leta 1934 in tudi to naj bi bilo povod za odločno
               nasprotovanje pravoslavne cerkve glede sklenitve konkordata z rimskokatoliško
               cerkvijo oziroma z Vatikanom leta 1935. Regent Pavle Karadžordžević je - kot pravijo
               viri - po smrti Aleksandra s posredovanjem ljubljanskega škofa Grigorija Rožmana, dr.
               Antona Korošca - prvaka slovenske ljudske stranke v letu 1935 kupil grad Brdo pri
               Kranju. In tu so se ob tem težkem in občutljivem političnem okolju začeli oblikovati
               številni sporni in nezakoniti konpromiti, ki so po eni strani rezultirali k vstopu k
               trojnemu paktu, po drugi strani pa je te razmere izredno dobro izkoriščala
               rimskokatoliška cerkev.</p>
               <p>Namreč, spor z Vatikanom - takratni državni spor z Vatikanom zaradi nesprejetega
               konkordata je zelo razburil katolike. To dejstvo in pa za zasluge pri posredovanju
               nakupa gradu Brdo je seveda Ljubljanska nadškofija s pridom izkoristila. S politično
               akcijo in kupčijo ji je uspelo, da je neupravičeno dosegla razveljavitev zakonite
               odločbe o razlastitvi njenega posestva - to se pravi posestva Ljubljanske nadškofije
               v Zgornji Savinski dolini iz leta 1933. V letu 1939, ko je fašizem že dodobra
               obvladal politični prostor Evrope, je uspela dr. Rožmanu in dr. Korošcu še ena krasna
               politična prevara. Namreč v nasprotju s takrat veljavno ustvo in veljavnim zakonom o
               spremembah in dopolnitvah zakona o likvidaciji agrarne reforme iz leta 1933 je bila v
               letu 1939 sprejeta uredba o prenosu imovine verskih zakladov katoliške cerkve v last
               Ljubljanski škofiji.</p>
               <p>Uredba je med drugim določala, da se pod verskimi zakladi katoliške cerkve razumejo
               fondi, ki so bili ustanovljeni iz imovine katoliške cerkve z verskimi dokladami in
               prostovoljnimi prispevki vernikov. Gozdovi Kranjsega verskega zaklada, to se pravi,
               na Pokljuku in Mežaklji, zgodovinsko nikoli niso bili last Ljubljanske škofije. Te
               gozdove je leta 1905 kupila država in kot državna lastnina tudi niso bili na udaru
               agrarne reforme, ker so bili pač državni. Prenos teh gozdov na Ljubljansko škofijo,
               kar danes nadškofija zahteva, je torej v nasprotju celo z določili te uredbe same.
               Tako pridobljena lastnina ni temeljila na zakonu in veljavnem pravnem naslovu, zato
               je pravzaprav tako stanje nično. In na tem ničnem stanju rimskokatoliška cerkev
               vztraja, slovenska vlada pa priznava to ničnost s svojimi mahinacijami in svojimi
               ekvilibrističnimi vragolijami v slovenskem političnem prostoru. V bistvu lahko ta
               postopek enostavno opredelimo kot krajo državne lastnine. In nesporno je, da
               Slovenija kot pravna in socialna država mora odpraviti nastale nezakonitosti glede
               veleposesti Ljubljanske nadškofije iz obdobja od leta 1935 do leta leta 1941.</p>
               <p>Ob tem se pravzaprav postavlja še eno vprašanje, ali je treba rimskokatoliško cerkev
               obravnavati kot enotno lastnico vsega cerkvenega premoženja. Namreč, po veljavnem
               kanonskem pravu ima pravico do razpolaganja z vsem premoženjem večjega obsega zgolj
               in samo Vatikan. To dejstvo potrjujejo tudi dogajanja, ne samo zakonik cerkvenega
               prava, ki ga lahko tam v klopi preberete, ampak tudi dogajanja ob denacionalizaciji
               teh veleposestev leta 1941 s strani nemške civilne uprave za Spodnjo Štajersko.
               Namreč, Škofijski ordinariat v Ljubljani je takrat tisto tozadevno odredbo označil z
               oznako, da je ne more sprejeti na znanje. V odgovoru, dopisu z dne 28. januarja 1942
               je škof zapisal, da je glede na kanon 2346 za lastninska vprašanja cerkvenega
               premoženja pristojna Sveta stolica v Vatikanu. Hvala.</p>
            </sp>
            <sp xml:id="SDZ2-Redna-06-1997-07-24.sp94">

               <speaker>PODPREDSEDNIK ANDREJ GERENČER:</speaker>

               <p>Hvala. Imamo dve replike. Prvo ima gospod Mozetič, potem gospod Henigman in pa gospod
               Demšar, tretja.</p>
            </sp>
            <sp xml:id="SDZ2-Redna-06-1997-07-24.sp95">

               <speaker>MIROSLAV MOZETIČ:</speaker>

               <p>Hvala lepa. Gospod Jelinčič se sigurno - vsaj tako kaže v zadnjih dneh - dobro razume
               na kanone in tudi na <q>"stolíco"</q>, je rekel. Gospod Jelinčič, pazite na vašo <q>"stolíco"</q>,
               da se vam ne zlomi pod vami. In seveda, <q>"stólica"</q>, ne pa seveda <q>"stolíca"</q>. Ker izhaja
               vaš rod, kolikor vem s Primorske, verjetno veste, kaj je <q>"stolíca"</q>. Ampak v redu.</p>
               <p>Poglejte, jaz bom na nekatere stvari odgovoril, ker pač nekateri stalno tukaj
               ponavljajo in je treba tudi verjetno nekaj odgovoriti. Verjamem, da je gospodu Soviču
               in še marsikomu, ki izhaja iz iste ideološke podstati, jasno, da je denacionalizacija
               najhujša napaka. Ampak še enkrat bom rekel, že sama beseda denacionalizacija -
               najprej je bila nacionalizacija in če ne bi bilo nacionalizacije, potem tudi tistega
               <q>"de"</q> ne bi bilo potrebno. To je dejstvo, kakorkoli zdaj obračamo. Lahko govorimo, da
               je dobra, da je slaba, da je taka ali drugačna. Ampak, najprej je bila
               nacionalizacija - najprej je bil odvzem, razlastitev, zdaj je pa treba to vračati.
               Zato, ker smo pač na srečo in veselje v letu 1990 tu postali nekoliko bolj
               demokratična in pravna država.</p>
               <p>Vračanje premoženja je gospod Potrč govoril na različne načine. Vračanje poznamo,
               juristi, več ali manj. Zdaj lahko rečemo popolno ali delno. Verjetno ste vi mislili
               na delno vračanje, ker če je vračanje v naravi ali pa, če ni možno v naravi, je
               običajno vračanje v denarju. Verjetno kdo misli, da je možno tudi vračati tako, da se
               da en čudovit okvir in notri napiše: <q>"Hvala lepa, vzeli smo vaše premoženje, ne
               moremo ga vrniti. To je v dobro, ne vem, kogarkoli."</q></p>
               <p>Zdaj pa še ena stvar, ki je bila tukaj. Saj je zanimivo poslušati te zgodovinske
               razprave. Ampak, poglejte, tukaj sploh ne gre. V tem državnem zboru je to nepomembno.
               Nepomembna je ta zadeva in vse, kar se dogaja tukaj dva dni, se v bistvu samo
               izgublja čas, ki bi ga in ki smo ga imeli na razpolago, da bi sprejeli tiste
               spremembe zakona, za katere je Ustavno sodišče reklo, da je treba poštudirati in jih
               spremeniti. In potem, čez tri dni, tako kot že do zdaj, bodo isti govorili, da smo
               izgubili čas. Seveda smo ga izgubili, samo zakaj. Od marca naprej - če ne prej - je
               bil čas, da se to naredi, pa se ni naredilo. In to, da zahtevate, da se v zakonu -
               recimo, vzemimo samo Cerkev, kot primer samo, da nima pravice do vračila. To samo
               kaže na to, da ne verjamete tistemu, kar vi govorite, ker imamo tukaj povsem dve
               različni stvari: eno je iz zakona o denacionalizaciji, pravica oziroma status
               upravičenca, da nekdo ima pravico zahtevati, da se mu vrne premoženje, za katerega
               trdi, da je bilo njegovo in da mu je bilo odvzeto. To je ena stvar in to je po zakonu
               o denacionalizaciji. To še ne pomeni, da se mu bo vrnilo, ker v postopku - in to je
               tudi Ustavno sodišče v vseh tistih odločbah napisalo - v postopku za vračilo je treba
               dokazati lastninsko pravico. In v tistem postopku se ugotavlja, ali ima nekdo, ki
               zatrjuje, da mu je bilo odvzeto, da je bila njegova lastnina - ali je bilo res
               njegovo ali ni bilo njegovo. In če se mu dokaže, da ni bilo njegovo - vsak, ki pa to
               trdi, prihaja z določenimi listinami. In ti prihajajo očitno - predpostavljam, nisem
               šel gledat teh primerov - z listinami, z izpiski iz zemljiških knjig. Izpisek iz
               zemljiške knjige ta trenutek, vemo, in po zakonu, je dokaz o lastništvu. Kdorkoli
               trdi nasprotno v postopku - in tukaj recimo, če gre za državo - mora trditi in
               dokazati, da to ni res. V postopku za vračilo se to dokazuje: prvič na upravnih
               postopkih in potem je upravni spor in je na Vrhovnem sodišču. To in za to gre.</p>
               <p>Tega mi ne moremo tukaj reševati. Državni zbor ni tu, da bo to reševal. Državni zbor
               pa lahko naredi - in to vi dobro veste, zato pri tem vztrajate - da recimo napiše:
               tega in tega, temu in temu se ne vrača. To lahko mi naredimo. Ne pa, da nekdo ni imel
               lastninske pravice ali pa, da nekdo nima lastninske pravice. In tudi mi ne
               preverjamo, ne ugotavljamo tega, tako da mislim, dobro bi bilo, da bi se držali
               tistega: prvič, kar je naša pristojnost, in tistega, o čemer govorimo danes in
               včeraj. Govorimo o tem, o zakonu, ki je že ponovno vložen, ker eden je že bil
               razveljavljen, da se pač začasno zadrži izvajanje v določenih primerih - ki so tam v
               tem zakonu našteti - vračanje oziroma postopka za vračanje premoženja. Za to gre. Ne
               pa zdaj, ali ima nekdo lastninsko pravico ali jo nima, ali jo je imel ali jo ni imel,
               ker tega mi ne ugotavljamo in tega tudi ne bomo ugotavljali.</p>
               <p>In tukaj je vsa zadeva. Zdaj, lahko pa tukaj poslušamo razno razne traktate -
               zgodovinske, politične in ne vem kakšne. Ampak to je sicer lepo, verjetno se bodo
               jutri pisali veliki naslovi: eden je za narod, drugi je proti narodu in to je tudi
               vse.</p>
            </sp>
            <sp xml:id="SDZ2-Redna-06-1997-07-24.sp96">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Heningman.</p>
            </sp>
            <sp xml:id="SDZ2-Redna-06-1997-07-24.sp97">

               <speaker>BENJAMIN HENIGMAN:</speaker>

               <p>Hvala gospod precedujoči. Spoštovani! Dva dni že poslušamo velike razprave - lahko bi
               rekel - o oslovi senci. Ne razumem, zakaj določeni predstavniki tako imenovane
               opozicije, ki so pa podprli mandatarja, da je lahko sestavil vlado, tako napenjajo
               lok, potem ko je jasno, da je ta zakon v bistvu samo prehodnega značaja in če gremo
               brat mnenje Ustavnega sodišča, Vlade in če se držimo Ustavnega sodišča, ki pravi, da
               do 31. julija letos velja moratorij, potem je ta zakon pod velikim vprašajem, če
               vzdrži ustavno presojo. Zato sem rekel, da je to oslova senca.</p>
               <p>Mene veseli, mogoče se bo sedaj komu zdelo čudno, čeprav sem v opoziciji, da je vlada
               sprejela določen dogovor, sicer napisano je, da je to dogovor - zame je to neko pismo
               o nameri - da bo s katoliško cerkvijo uredila stvari do 31. oktobra letos. Krasno!
               Pričakujem, da bo ko bo ta datum, da bom lahko v državnem zboru ali sprejeli
               popravljen zakon, ki bo to določal, ali pa se bodo že do takrat dogovorili, kako se
               ta problem do enega izmed upravičencev v denacionalizaciji reši. In to pomembnega
               upravičenca, ki ima veliko zahtevo po načelu: kar je bilo ukradeno, naj se vrne.
               Pričakujem pa seveda od vlade, da bo isto storila tudi z Združenjem razlaščencev, ki
               je neke vrste tudi združba drugih zainteresiranih v denacionalizaciji, pa ne nazadnje
               tudi do najemnikov nacionaliziranih stanovanj. Nimam nič proti, da se vlada resno
               loti vseh teh treh kategorij, pa seveda vseh ostalih.</p>
               <p>In če je 31. oktober tisti datum, ko se to lahko zgodi, bom zelo vesel. In mislim, da
               nima smisla danes razpravljati na dolgo in na široko in ne bom več repliciral
               nobenemu in tudi Krščanski demokrati smo rekli, da pri tem zakonu ne mislimo
               sodelovati, ker menimo, da je odločba Ustavnega sodišča vendar nad tistim, kar se
               dogaja sedaj v parlamentu.</p>
               <p>Vendar za razmislek bi vam to rekel; naslednji teden naj bi obravnavali tudi paket
               sanacije Slovenskih železarn. Po mojih izračunih ali pa po nekaterih izračunih je to
               red velikosti teže od 200 do 300 milijonov mark. Slovenski gozdovi - ampak tam gre za
               finančno obremenitev, direktno ali pa posredno iz garancij, ki bodo tako ali tako
               zapadle, če ne bo sanacija uspela - tukaj pa gre za red velikosti - pa me lahko
               popravite - na pamet govorim - 50 do 100 milijonov mark gozdov, ki so slovenski, ki
               finančno nikogar ne obremenjujejo, ampak iščejo lastnika, katero jim je država -
               bivša država - enkrat lastništvo vzela. In če bomo razpravljali naslednji teden, dva
               tri dni ali pa štiri dni, o sanaciji Slovenskih železarn na ta način, me prav zanima.
               Mislim, da ne bomo. Gre pa za finančno obvezo večje vrednosti in bolj pomembno za
               Republiko Slovenijo, kot pa gre tukaj za gozdove, ki bodo tukaj ostali. Zato vas
               pozivam, če je možno, da se ne naseda več provokativnim razpravam in zgodovinskim
               utemeljitvam, ki dejansko ne sodijo sem, lahko pa sodijo na kakšen seminar kakšne
               stranke, ki ga lahko skliče in bo <q>"obrazlagala"</q> svoja stališča do lastništva cerkve
               in ostalih fevdalcev. Hvala lepa.</p>
            </sp>
            <sp xml:id="SDZ2-Redna-06-1997-07-24.sp98">

               <speaker>PODPREDSEDNIK ANDREJ GERENČER:</speaker>

               <p>Hvala. Besedo ima gospod Demšar.</p>
            </sp>
            <sp xml:id="SDZ2-Redna-06-1997-07-24.sp99">

               <speaker>VINCENCIJ DEMŠAR:</speaker>

               <p>Hvala. Gospodu Jelinčiču samo tole. Dejstva in letnice, ki jih je navajal, mislim, da
               držijo. Jaz jih bi lahko našteval še nešteto, pa jih ne mislim. Interpretacije, ki
               jih je pa tu uporabil, so pa njemu lastne in na take interpretacije, ki jih opravlja
               na osnovi - tako na počez, mislim, da ni možno z njim resno o tej stvari debatirati
               in zato bi tudi na ta način končal to debato.</p>
            </sp>
            <sp xml:id="SDZ2-Redna-06-1997-07-24.sp100">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Sovič, replika.</p>
            </sp>
            <sp xml:id="SDZ2-Redna-06-1997-07-24.sp101">

               <speaker>BORIS SOVIČ:</speaker>

               <p>Rad bi še enkrat povedal, pa če je treba, bomo pa še nekajkrat to ponovili. Še enkrat
               poudarjam, da mislim, da je denacionalizacija bila potrebna. Kar je sporno, je način
               izvedbe denacionalizacije - takšen kot je bil sprejet v 90-ih letih in za to gre. In
               vljudno prosim, da ne podtikate niti meni niti moji ideološki providenci, če vas
               ravno ta zanima, teh stališč. Mislim, da je način denacionalizacije, ki je na neki
               način povzročil nove krivice, zato da bi odpravljal stare, bil napačen in težko bomo
               zdaj in tudi kdajkoli kasneje zagovarjali, da je bil izbran točno tak način
               denacionalizacije. Iin za to gre.</p>
               <p>In drugo. Omenjeno je bilo - moj spoštovani kolega je o tem govoril, da naj bi ta
               dogovor, ki smo ga danes že nekajkrat citirali, reševal vprašanja med rimskokatoliško
               cerkvijo in državo. Jaz bi se temu odločno uprl. Po mojem védenju so v Sloveniji tri
               škofije, po navedbah ministra ta dogovor rešuje samo del zahtevkov ljubljanske
               nadškofije in jaz vljudno prosim, da se ne enači ljubljanska nadškofija z vsemi
               slovenskimi nadškofijami. V Sloveniji jih je več in Slovenijo ne sestavlja samo
               Ljubljana, tudi druge regije so in kar se cerkvene delitve Slovenije tiče, tudi druge
               škofije. Zato mislim, da je popolno zavajanje, če nekdo trdi, da je s tem bilo odprto
               na neki način novo poglavje. Mogoče za en del zahtevkov iz ljubljanske nadškofije že,
               ampak za vse ostale pa ne in Slovenijo vendar upoštevajmo malo širše kot samo
               Ljubljano. Hvala.</p>
            </sp>
            <sp xml:id="SDZ2-Redna-06-1997-07-24.sp102">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Jelinčič.</p>
            </sp>
            <sp xml:id="SDZ2-Redna-06-1997-07-24.sp103">

               <speaker>ZMAGO JELINČIČ:</speaker>

               <p>Gospod Mozetič, rekli ste, da izgubljamo čas, ko debatiramo tukaj. Ko se je včeraj
               glasovalo o tem, da predstavimo razpravo na današnji dan, če se ne motim, ste bili
               za. Ne? Potem se vam za to opravičujem. Potem pa to leti tudi na ostale, ki so
               govorili o času.</p>
               <p>Namreč, prestavili smo razpravo od včerajšnjega dne, najprej na današnji dan in potem
               od današnjega dne, od 10. ure na popoldanski čas. Takrat ni bilo težav s časom, zdaj
               so se pa kar na lepem pojavile in zdaj moramo pa na vrat na nos hitro sprejeti. Tako
               se dela v naši vladi - ne samo v tem primeru, ampak dostikrat, skorajda vedno, kadar
               je treba kaj izsiliti in pri nas se konstantno izsiljuje.</p>
               <p>Me je pa ena zadeva razveselila. Gospod Henigman je na koncu govoril o lastniniti
               cerkve in ostalih fevdalcev. Me prav veseli, gospod Henigman, da ste spoznali, kaj je
               res.</p>
            </sp>
            <sp xml:id="SDZ2-Redna-06-1997-07-24.sp104">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, doktorica Zbačnikova.</p>
            </sp>
            <sp xml:id="SDZ2-Redna-06-1997-07-24.sp105">

               <speaker>MAJDA ANA KREGELJ-ZBAČNIK:</speaker>

               <p>Spoštovani! Zakaj toliko besed, gospod Jelinčič, o stvari, ki so jasne v vsaki pravni
               demokratični državi? Ali ni v skladu tako z našim kot z mednarodnim pravom, da se
               vrne zaplenjena nacionalizirana lastnina pravemu lastniku? V tem primeru cerkvena
               lastnina, da se vrne upravičencu, to je škofiji oziroma cerkvi na Slovenskem in se s
               tem prekine z legalizacijo pretekle partijske kraje in sporni poseg v nedotakljivost
               zakonite lastnine in lastninske pravice.</p>
               <p>Kaj je torej še sploh zakonito? Ali je bilo to zakonito, ko so leta 1945 in še nekaj
               let po vojni komunisti zaplenili trgovine, hiše, tovarne, cerkve <stage>(primer Svetega
               Jožefa v Ljubljani)</stage> s hišami duhovnih vaj in še in še bi lahko naštevala? Ali je bilo
               to zakonito, gospod Jelinčič? Ali je bilo to dejstvo, da so pokradli imetje, ne le
               tovarnarjem in veleposestnikom ampak tudi malim trgovcem, podjetnikom in jim tako
               uničili eksistenco, človekoljubno in pošteno? V zaplenjene hiše in vile se je vselila
               rdeča politična oligarhija in tako je poceni prišla do imetja, zdaj pa se ta upira
               vrniti ukradeno.</p>
               <p>Na žalost pri nas razlaščenci težko pridejo do svojega imetja, ki je včasih v prav
               bednem stanju, saj pa novi lastniki niso najbolje vzdrževali. Pri nas se torej še
               vedno priznava revolucionarno pravo komunističnega totalitarizma, diskriminacija,
               zavzema se za pravice privilegirancev in ne za pravice prikrajšanih.</p>
               <p>Razprav o vlogi katoliške cerkve na Slovenskem je v zadnjem času vedno več, vendar na
               neprimeren način. Krovna komisija, ki je bila ustanovljena že pred leti z nalogo, da
               uredi razmerja med državo in Cerkvijo, te naloge ni opravila. Cerkev je mnogokrat
               poskušala doseči dogovor, ki bi ji omogočal opravljati njeno poslanstvo. Utemeljitve,
               da Cerkev na Slovenskem ohranja kulturne spomenike slovenskega naroda, zlasti pa
               skrbi za moralno in etično prenovo naroda, so naletele pogosto in še naletijo na
               gluha ušesa. O vlogi Cerkve na Slovenskem je govorilo tudi že Ustavno sodišče pred
               štirimi leti in v svoji odločbi zapisalo: <q>"Cerkve in verske skupnosti glede na
               njihovo vlogo obče koristne ustanove in glede na njihov položaj v našem pravnem redu
               ne bi bilo ustavno dopustno enačiti z veleposestniki fevdalnega izvora."</q></p>
               <p>V času, ko je politika poplavljena s korupcijo, s tako imenovanimi liberalnimi
               vrednotami, je nujno diskreditirati tudi Cerkev na Slovenskem, ji vzeti njeno moralno
               moč, posebno potem, ko je novi nadškof, doktor France Rode, nedvoumno napovedal, da
               bo pod njegovim vodstvom Cerkev odločneje opozorila na stranpoti demokracije v naši
               mladi državi.</p>
               <p>Cerkev pa je po ustavi ločena od države, vendar je dolžna opozarjati na dvoličnost,
               na neetično ravnanje oblastnikov, nasprotovati manipulaciji in vztrajati pri
               spoštovanju vrednot. Ne more privoliti v logiko: ne glejmo nazaj, naj vse utone v
               pozabo, saj se zaveda svoje vloge, da narod, ki ne priznava svoje preteklosti, ki
               nima svojih korenin, tudi nima svoje prihodnosti. Odvečnih besed, čustev in laži je
               bilo v teh dneh izrečenih že veliko, vendar je treba še enkrat poudariti, da je
               Cerkev na Slovenskem moralna moč naroda, pa tudi nosilka narodne zavesti danes in
               tudi v preteklosti. Na Primorskem so bili ravno katoliški duhovniki branilci
               Slovenstva pred fašizmom. Skrbela je za ohranitev razvoja slovenske kulture, jezika,
               še posebej takrat, ko se je slovenski narod znašel v primežu totalitarizma.</p>
               <p>Veliko je tudi storila v času borbe za neodvisno Slovenijo, v času osamosvajanja.
               Vatikan je priznal njeno samostojno in neodvisno državo Slovenijo takrat, ko večina
               drugih držav o tem še slišati ni hotela. Zasluži torej naše priznanje in spoštovanje,
               ne pa to, kar danes in te dni poslušamo.</p>
               <p>Spoštovane kolegice in kolegi poslanci! To ni Evropa, to je Balkan. Hvala.</p>
            </sp>
            <sp xml:id="SDZ2-Redna-06-1997-07-24.sp106">

               <speaker>PODPREDSEDNIK ANDREJ GERENČER:</speaker>

               <p>Hvala. Replika, gospod Mozetič. Se odpoveduje. Replika, gospod Sovič.</p>
            </sp>
            <sp xml:id="SDZ2-Redna-06-1997-07-24.sp107">

               <speaker>BORIS SOVIČ:</speaker>

               <p>Cenjene dame, spoštovani! Spoštovana kolegica je omenila, da naj bi partija prisilila
               Cerkev, da je prodala gozdove. Jaz bi rad na tem mestu utemeljeno podvomil, da bi
               16.6.1858 partija lahko prisila Cerkev, da je Ruardu prodala gozdove okrog Mežaklje
               in Pokljuke. To preprosto ni bilo možno. Hvala.</p>
            </sp>
            <sp xml:id="SDZ2-Redna-06-1997-07-24.sp108">

               <speaker>PODPREDSEDNIK ANDREJ GERENČER:</speaker>

               <p>Hvala. Spoštovane poslanke in poslanci! Izčrpali smo prijavljene. Tudi replik ni več.
               Želi še kdo besedo? Smo pri 1. členu, amandma k 1. členu. <stage>(Ne želi.)</stage> Zaključujem
               razpravo in prehajamo na odločanje.</p>
               <p>K 1. členu so bili vloženi štirje amandmaji. Predlagatelj prvega je Zoran Lešnik,
               drugi amandma na amandma Združena liste socialnih demokratov, tretji Poslanske
               skupine LDS in SLS in četrti Poslanske skupine Združene liste socialnih demokratov.
               Na mizi imate ta pregled z datumom 24.7.</p>
               <p>Najprej bomo glasovali o prvem, predlagatelj je Zoran Lešnik. Ugotavljamo sklepčnost!
               <stage>(74 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(42 poslancev.)</stage></p>
               <p>Ugotavljam, da amandma ni sprejet.</p>
               <p>Glasujemo o amandmaju na amandma, in sicer tem popravljenem, ki ste ga posebaj
               dobili, Združene liste socialnih demokrato. Nanaša pa se na amandma Poslanske skupine
               LDS in SLS. Če bo sprejet, je brezpredmeten amandma pod številko 4. Ugotavljamo
               sklepčnost! Prosim, obrazložitev glasu.</p>
            </sp>
            <sp xml:id="SDZ2-Redna-06-1997-07-24.sp109">

               <speaker>MIRAN POTRČ:</speaker>

               <p>Hvala lepa. Ker še niste dal na glasovanje, bom obrazložil glas ali pa amandma, saj
               je vseeno.</p>
               <p>Predlagatelji tega amandmaja Združena lista socialnih demokratov enostavno želimo, da
               bi se v Sloveniji pravno in zakonsko uredilo tisto, kar se z dogovorom - kar smo
               danes ugotovili - urediti ne da. Vlada in predsednik vlade ni pooblaščen, da sklepa
               dogovor, o kakršnem je bilo tukaj včeraj in danes govor. Mislimo, da je mnogo
               enostavneje kot zahtevati od ljubljanske nadškofije, da vsem upravnim enotam pošilja
               obvestila, da do 31. oktobra soglaša, s tem da postopki mirujejo oziroma se postopki
               ne vodijo, da to v soglasju s takšnim političnim dogovorom vpišemo v zakon in to je
               vsebina našega predloga. Hvala.</p>
            </sp>
            <sp xml:id="SDZ2-Redna-06-1997-07-24.sp110">

               <speaker>PODPREDSEDNIK ANDREJ GERENČER:</speaker>

               <p>Hvala lepa. Torej ugotavljamo sklepčnost! <stage>(77 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(46 poslancev.)</stage></p>
               <p>Ugotavljam, da amandma na amandma ni sprejet.</p>
               <p>Glasujemo o amandmaju pod številko 3, ki sta ga vložili poslanski skupini LDS in SLS.
               Ugotavljamo prisotnost! <stage>(74 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je amandma sprejet.</p>
               <p>Pod točko 4 je amandma brezpredmeten.</p>
               <p>Glasujemo o členu kot celoti - 1. členu. Ugotavljamo sklepčnost! <stage>(73 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je člen 1 sprejet.</p>
               <p>Prehajamo na amandmaje k 2. členu. Odpiram razpravo o amandmaju k členu 2. in samem
               členu. Želi kdo besedo? Gospod Potrč.</p>
            </sp>
            <sp xml:id="SDZ2-Redna-06-1997-07-24.sp111">

               <speaker>MIRAN POTRČ:</speaker>

               <p>Hvala lepa. Jaz bi samo prosil, glede na to, priznam, da nisem tako daleč poznavalec
               določb, ki so povezane z zakonom o izvrševanju kazenskih sankcij in zakonu o
               kazenskem postopku. V obrazložitvi je - namreč predlaga tega amandmaja - omenjen tudi
               ta, če lahko, bi rekel, predlagatelji ali morda tudi Sekretariat za zakonodajo in
               pravne zadeve na nek način pove, da vsebinsko ta amandma pokriva cilj, ki smo ga tudi
               mi imeli. Cilj pa je bil, vemo vsi, zagotoviti, da dokler niso ali v zakonu o
               denacionalizaciji ali v zakonu o izvrševanju kazenskih sankcij spremenjene sedanje
               določbe, ni mogoče več niti dokončno odločati niti postopke voditi, niti izvrševati
               že pravnomočne odločitve, ki zadevajo drugačen način priznavanja odškodnin, kot velja
               po principih denacionalizacijo. En takšen primer sem vam pred tem opisoval.</p>
               <p>Če mi boste zagotovili, da to tako je, pa tudi, zakaj je boljše - ne vem, ne znam
               oceniti - potem nimam nič proti. Če pa je za kakšno stvar, ki se bo kasneje pokazala,
               da je zvijačna, potem, prosim, vas bomo pač prijeli za besedo. Hvala.</p>
            </sp>
            <sp xml:id="SDZ2-Redna-06-1997-07-24.sp112">

               <speaker>PODPREDSEDNIK ANDREJ GERENČER:</speaker>

               <p>Hvala. Želi besedo predstavnik Sekretariata za pravosodje? <stage>(Ne želi.)</stage> Dobro. Še kdo
               drugi, prosim? Gospod Jelinčič.</p>
            </sp>
            <sp xml:id="SDZ2-Redna-06-1997-07-24.sp113">

               <speaker>ZMAGO JELINČIČ:</speaker>

               <p>No, ne vem, če sem prav slišal, da je te obrazložitve pisal doktor Toplak iz
               Maribora, ampak čeprav njega ni tukaj, bi poprosil vsaj vlagatelje teh amandmajev
               oziroma tega amandmaja, da pojasnijo tisto, za kar je prosil gospod Potrč, ker se
               tudi jaz pridružujem tej prošnji.</p>
            </sp>
            <sp xml:id="SDZ2-Redna-06-1997-07-24.sp114">

               <speaker>PODPREDSEDNIK ANDREJ GERENČER:</speaker>

               <p>Gospod Anderlič, prosim.</p>
            </sp>
            <sp xml:id="SDZ2-Redna-06-1997-07-24.sp115">

               <speaker>ANTON ANDERLIČ:</speaker>

               <p>Gospod Jelinčič je znan po tem, da pobere kaj na cesti, pa potem interpretira kot
               sveto resnico, ampak to ni hudega.</p>
               <p>Namen amandmaja je ravno to, o čemer je spraševal gospod Potrč. In do sprememb,
               predvsem 145. člena, ZIKS-a naj bi se ravnalo tako, kot je zapisano v 2. členu, ki ga
               predlaga sam v zakonu, s tem da je bolj jasno, na kaj se nanaša. Hvala.</p>
            </sp>
            <sp xml:id="SDZ2-Redna-06-1997-07-24.sp116">

               <speaker>PODPREDSEDNIK ANDREJ GERENČER:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ2-Redna-06-1997-07-24.sp117">

               <speaker>ZMAGO JELINČIČ:</speaker>

               <p>Gospodu Anderliču. Res je, jaz poberem kaj na cesti, ker če ima človek izobrazbo, na
               cesti marsikaj pametnega vidi in tudi spozna kakšno zadevo. Če je pa samo <q>"šlosar"</q>,
               pa lahko samo v delavnici kaj najde.</p>
            </sp>
            <sp xml:id="SDZ2-Redna-06-1997-07-24.sp118">

               <speaker>PODPREDSEDNIK ANDREJ GERENČER:</speaker>

               <p>No, ne se žaliti. Gremo naprej. Ni več razprave. Zaključujem razpravo in prehajamo na
               odločanje. Torej imamo dva amandmaja. Prvi je Poslanskih skupin LDS in SLS. In drugi,
               za drugi odstavek je pa Komisije za nadzor lastninskega preoblikovanja in
               privatizacije. Ugotovimo sklepčnost! <stage>(78 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma pod številko 1 sprejet.</p>
               <p>Odločamo o amandmaju pod številka 2. Ugotavljamo sklepčnost! <stage>(74 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 2. člen v celoti. Ugotavljamo sklepčnost! <stage>(72 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 2. člen sprejet.</p>
               <p>Prehajamo na odločanje o amandmaju k 3. členu. Imamo samo en amandma, in sicer
               komisije. Želi kdo razpravljati? <stage>(Ne.)</stage> Prehajamo na odločanje. Ugotavljamo
               sklepčnost! <stage>(79 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 3. člen v celoti. Ugotavljamo sklepčnost! <stage>(77 prisotnih.)</stage></p>
               <p>Kdo je za? <stage>(64 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 3. člen sprejet.</p>
               <p>Prehajamo na glasovanje o naslovu zakona. Želi kdo razpravljati? <stage>(Ne.)</stage> Zaključujem
               razpravo.</p>
               <p>Na glasovanje dajem naslov zakona v celoti. Ugotavljamo sklepčnost! <stage>(78
               prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je naslov zakona sprejet.</p>
               <p>S tem smo končali drugo obravnavo. Prehajamo na tretjo obravnavo. Ugotavljam, da so
               bili vloženi amandmaji k vsem trem členom in tudi sprejeti. Imate priložnost, da
               lahko vložite še amandmaje v tretji obravnavi. Bo kdo to storil? Gospod Potrč. Pisno
               smo dobili amandma. Želite, da ga razmnožimo in ga potem razdelimo. Lahko ga pa
               preberem.</p>
               <p>Dobro, začenjam tretjo obravnavo. K 1. členu je bil vložen amandma, ga v celoti
               preberem.</p>
               <p>Amandma k 1. členu predloga zakonu o začasnem zadržanju izvajanja in nekatere določbe
               zakona o denacionalizaciji in zakonu o razreševanju kazenskih sankcij 
                  EPA 69/II., tretja obravnava znotraj hitrega postopka. 1. člen zakona se spremeni tako,
               da se glasi: "Do uveljavitve sprememb in dopolnitev zakona o denacionalizaciji,
               Uradni list Republike Slovenije številka 27/91 in 3.1./93, najkasneje pa do 20.
               decembra 1997 se zadrži izvajanje določb zakona o denacionalizacji, ki se nanašajo
               na: vračanje denacionalizacijskih upravičencev zemlje, gozdov, in drugega premoženja
               fevdalnega izvora z izjemo premoženja verskih skupnosti. Vračanje v naravi zemlje in
               gozdov cerkvam in drugim verskim skupnostim, njihovim ustanovam oziroma redom, če jih
               je cerkev pred nacionalizacijo prostovoljno odtujila na podlagi veljavnega odplačnega
               pravnega posla. Vračanje zemlje in gozdov posameznim upravičencem v obsegu, ki
               presega zemljiški maksimum, določen s predpisi, ki so veljali dne 6. aprila 1941.
               Vračanje nacioanliziranega premoženja rimskokatoliški cerkvi, glede katerega so
               pristojni organi bivših družbenopolitičnih skupnosti in pristojni cerkveni
               dostojanstveniki, sklenili pogodbe ali druge oblike dogovorov s kateremi so se brez
               prisile in v obojestransko korist sporazumeli o pravicah in obveznostih v zvezi z
               lastništvom nacionaliziranega premoženja.</p>
               <p>Vrnitev premoženja osebam, ki so postale denacionalizacijski upravičenci s
               podelitvijo državljanstva na podlagi 63. člena zakona. Vrnitev premoženja, glede
               katerega je bilo v postopku denacionalizacijskega ugotovljeno, da je bila njegova
               vrednost v času nacionalizacije povečana za več kot - v tolarski protivrednosti -
               5.000 ameriških dolarjev. Vrnitev premoženja, glede katerega je bilo v postopku
               denacionalizacije ugotovljeno, da je prejšnji lastnik prejel ob nacionalizaciji
               zadnjo odškodnino, višjo od - v tolarski protivrednost - 5.000 ameriških dolarjev.
               Vrnitev premoženja v naravi v primeru, ko bi to imelo za posledice okrnitev
               funkcionalnosti zemljišča ali izločitev posameznih objektov iz celote, v katerih se
               sedaj opravlja poslovna dejavnost podjetja, ki je zavezanec za denacionalizacijo.</p>
               <p>Vrnitev premoženja osebam, ki so dobile ali imele pravico dobiti odškodnino za
               odvzeto premoženje od tuje države. Ko imajo pravico do vrnitve premoženja dediči
               upravičenca oziroma prejšnjega lastnika, ki niso njegov zakonec ali njegov otrok ali
               posvojenec, pa od uveljavitve zakona dalje nimajo stalnega prebivališča v Republiki
               Sloveniji.</p>
               <p>Ne glede na določbo 1. odstavka tega zakona, velja zadržanje izvajanja zakona o
               denacionalizaciji, glede prve alineje za premoženje verskih skupnosti in glede druge
               ter četrte alineje do 31. oktober 1997. Primer iz prejšnjih odstavkov tega člena so
               dolžni po uradni dolžnosti ugotoviti pristojni upravni organi. V teh primerih ne
               smejo v roko iz prejšnjih odstavkov izdati ali izvršiti upravnih odločb.</p>
               <p>Obrazložitev: s tem amandmajem ohranjamo osnovni namen zakona glede zadržanja
               izvajanja nekaterih določb v zakono o denacionalizaciji, pri tem smo upoštevali tudi
               dogovor med Vlado Republike Slovenije in rimskokatoliškim škofijstvom, s katerim sta
               se obe stranki dogovorili, da bosta najkasneje do 31. oktobra 1997 z medsebojnim
               sporazumevanjem rešili vprašanje vračanja nepremičnin in da bodo upravni postopki o
               tej zadevi ta čas mirovali.</p>
               <p>Gre samo zato, da smo za ta krog vnesli zakonsko določbo, da smo ta krog vnesli v
               zakonsko določbo in s tem zakonsko obvezo. Miran Potrč, vodja Poslanske skupine
               Združene liste socialnih demokratov.</p>
               <p>Želi kdo o tem razpravljati? <stage>(Ne želi.)</stage> Potem zaključujem razpravo in prehajamo na
               glasovanje o amandmaju. Ugotovimo sklepčnost! <stage>(75 prisotnih.)</stage></p>
               <p>Kdo je za amandma? <stage>(20 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet.</p>
               <p>Je še kakšen amandma k 2. členu? K 3. členu? <stage>(Ni.)</stage> Prosim, obrazložitev glasu. Gospa
               Polonca, ni obrazložitve glasu pri amandmaju. Se opravičujem. Ker niso bili vloženi
               amandmaji, sprašujem predstavnike Sekretariata za zakonodajo, ali je kaj neusklajeno.
               Nimate nobenih pripomb. Glasujemo o zakonu v celoti. Želi kdo besedo? Gospa
               Dobrajčeva - obrazložitev glasu in vi, gospod Pahor.</p>
            </sp>
            <sp xml:id="SDZ2-Redna-06-1997-07-24.sp119">

               <speaker>POLONCA DOBRAJC:</speaker>

               <p>Hvala za besedo, spoštovani predsedujoči! Spoštovane kolegice poslanke, poslanci!
               Glasovala bom proti, ne bom ponavljala razlogov, bi pa hkrati izkoristila priložnost,
               ker je ljubljanska nadškofija dosegla to, za kar se je šest let prizadevala in za kar
               so ji vneto pomagale stranke, ki so se v lanskem letu preimenovale v stranke
               slovenske pomladi. In kar ni uspelo gospodu Janši in gospodu Peterletu, ko sta bila v
               vladi, je uspelo gospodu Marjanu Podobniku in Slovenski ljudski stranki. S tem je
               dejansko postal vodja strank slovenske pomladi in slovenske desnice. Zato mu
               čestitam, ker je prevzel vodstvo slovenske desnice! Hvala.</p>
            </sp>
            <sp xml:id="SDZ2-Redna-06-1997-07-24.sp120">

               <speaker>PODPREDSEDNIK ANDREJ GERENČER:</speaker>

               <p>Gospod Pahor. Prosim za mir v dvorani.</p>
            </sp>
            <sp xml:id="SDZ2-Redna-06-1997-07-24.sp121">

               <speaker>BORUT PAHOR:</speaker>

               <p>V imenu Združene liste socialnih demokratov moram obžalovati, da so določila v
               predlaganem zakonu vse, kar je ostalo od volje več kot 52 tisoč ljudi. Mi smo bili
               zavezani, da po svojih najboljših močeh po odločitvi Ustavnega sodišča od te volje
               rešimo vsaj tisto, kar je bilo moč rešiti. Ko je Liberalna demokracija pač stopila na
               drugo stran, je postalo jasno, da so naša upanja zelo majhna. Zato bomo predlagani
               zakon podprli, kljub temu da je v njem zelo malo tistega, kar bi si želeli in zaradi
               česar so se na referendum oziroma na upravne enote za podpis pobude za razpis
               referenduma podali podpisniki - več kot 52.000 Slovencev. Namreč, da bi bila
               denacionalizacija socialno pravičnejša in narodno koristnejša.</p>
               <p>Mislim, da je pač treba sprejeti ta predlog zakona, vsaj zato, ker smo na koncu
               dosegli, da se za Cerkev podaljša moratorij za tri mesece, čeprav moram še enkrat
               povedati, da je dogovor, ki sta ga včeraj sklenila predsednik vlade in doktor Rode,
               sporen. Ostajamo pri presoji, da predsednik vlade ni imel pooblastil za podpis takega
               dogovora in seveda pričakujemo, da bo predsednik vlade ob prvi priložnosti pojasnil
               svoje ravnanje. Dobro. Za tri mesece je torej ta moratorij podaljšan. Vlado smo
               prisilili, da bo izenačila položaj denacionalizacijskih upravičencev po tem zakonu in
               po zakonu o izvrševanju kazenskih sankcij in ne nazadnje: zamrznjena so zdaj tista
               določila, ki jih je Ustavno sodišče v svoji odločbi razglasilo za neustavne. Torej
               zaradi teh bornih ostankov od volje 52.000 ljudi bo Združena lista ta zakon podprla,
               čeprav vas vabi, da vsi po koncu tega glasovanja razmislite, ali ne bi bilo
               pravičneje glasovati drugače, ker so bili razlogi, zaradi katerih so se ljudje podali
               na upravne enote, da so podprli naš zakonodajni referendum, povsem upravičeni. Hvala
               lepa.</p>
            </sp>
            <sp xml:id="SDZ2-Redna-06-1997-07-24.sp122">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Pahor. Še kdo? Če ne, zaključujem razpravo in prehajamo na glasovanje.
               Na glasovanje dajem predlog zakona v celoti. Ugotovimo sklepčnost! <stage>(71
               prisotnih.)</stage></p>
               <p>Kdo je za? <stage>(67 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>23. TOČKO DNEVNEGA REDA - PREDLOG ZAKONA O ODŠKODNINI SVOJCEM,
                  PADLIM V VOJNI ZA SLOVENIJO IN TRAJNIM INVALIDOM VOJNE ZA SLOVENIJO, HITRI
                  POSTOPEK.</title> Mi smo končali tretjo obravnavo. Sprašujem predstavnike
               sekretariatov glede usklajenosti? Prosim, gospod Baškovič.</p>
            </sp>
            <sp xml:id="SDZ2-Redna-06-1997-07-24.sp123">

               <speaker>MILAN BAŠKOVIČ:</speaker>

               <p>Hvala lepa. Sekretariat ugotavlja, da je prišlo do medsebojne neskladnosti v
               sprejetih odločbah zakona glede na amandmaje, ki so bili predlagani v drugi in tretji
               obravnavi. Namreč, če samo na kratko predstavim to neskladje, bi moral pojasniti, da
               je bil najprej vložen zakon, ki je tako v naslovu kot v izvedbi ves čas govoril o
               odškodnini kot pojmu, ki jo je potem skozi cel zakon bil operacionaliziran in skladno
               predstavljen.</p>
               <p>V drugi obravnavi so bili na predlog vlade k vsem členom od 1 do 8, razen zadnjega,
               ki govori o uveljavitvi zakona, ki pa ni vsebinske narave, sprejeti amandmaji k vsem
               členom, ki so vsebinsko v celoti spremenili prvotno predloženi koncept v tem smislu,
               da ne gre za odškodnine, ampak za ureditev posebnih pravic žrtev v vojni za
               Slovenijo. S tem je bil od druge obravnave storjen konceptualni odmik od prvotne
               zamisli predlagateljev zakona in je prišlo potem do ureditve teh posebnih pravic in
               se je potem tudi v novem naslovu to odrazilo. Tako je prišlo do nove konsistentnosti
               na drugačnih konceptualnih osnovah. V tretji obravnavi je Poslanska skupina SDS zopet
               k vsem členom od 1 do 8 vložila amandmaje, ki naj bi vrnili prvotni koncept
               predlaganega zakona z nekaterimi manjšimi prilagoditvami oziroma korekturami, ampak
               konceptualno zopet verzija iz prve obravnave oziroma predloga prvotnega zakona.
               Predvsem pa je uveljavljala zopet splošne kategorije odškodnine za vse subjekte, ki
               jih zadeva ta zakon, vendar v tretji obravnavi od vseh teh 8 amandmajev, sta bila
               sprejeta - se pravi k 1. in k 5. členu - ostali niso bili sprejeti.</p>
               <p>Zdaj se torej pokaže, da imamo v teh dveh konceptih en koncept, ki se uveljavlja s 1.
               in 5. členom in govori o odškodninah kot enotni kategoriji in ne pristaja na posebne
               pravice, ki imajo različne skupine in različne ureditve. Ostali členi pa uveljavljajo
               principe posebnih pravic, se pravi koncept iz druge obravnave. Torej se oba koncepta
               križata v sedaj zadnjem sprejetem besedilu. Konkretno to najbolj izstopa v členih: 1,
               2 in 5. Ker 2. člen v besedilu, ki je bilo v drugi obravnavi, je izpeljanka iz
               takratnega 1. člena, ki je bil temeljni in ki je že postavil kategorije teh posebnih
               pravic. Sedaj je ta zveza pretrgana. 1. člen govori o neki novi konceptualni
               ureditvi, 2. člen izpeljuje kategorije iz bivšega 1. člena, ki ni več tu, ampak je
               bil izločen. Potem se pa zopet pojavi 5. člen, ki je v koncepciji pokrit z novim 1.,
               ni pa pokrit z 2. in ostalimi členi. Se pravi, da gre tu za očitna neskladja in je
               treba zakon sedaj tako ali drugače spraviti v enoten koncept in pa tudi v
               korespondenco zlasti teh treh členov - 1., 2. in 5.</p>
               <p>Ob tem naj samo še omenim, da žal v 2. členu, kot je sprejet, ostane nespremenjeno
               besedilo iz druge obravnave, ki predvideva, da se zunajzakonske skupnosti sklepajo
               enako kot zakonske zveze. Tukaj ne gre za nekonsistentnost, ampak za nesmisel. Upam,
               da se bo zakon kljub tej napaki v življenju lahko izvrševal, ostaja pa vendar to kot
               nek spomenik površnosti in tudi ignorance. Hvala.</p>
            </sp>
            <sp xml:id="SDZ2-Redna-06-1997-07-24.sp124">

               <speaker>PODPREDSEDNIK ANDREJ GERENČER:</speaker>

               <p>Hvala, gospod Baškovič. Uskladitvene amandmaje lahko pripravijo predlagatelji, vlada
               ali matično delovno telo. Tudi po tem vrstnem redu bomo jutri glasovali o teh
               amandmajih, ki bodo, če bodo jih pač pripravili. Prosim, da se pripravijo amandmaji
               jutri do 12.00 ure, da bi potem ob 12.00 uri o tem odločali.</p>
               <p>Kolegice in kolegi! Ker je marsikdo izmed nas bil že ob 8.00 uri v tem parlamentu, bi
               danes zaključili. Dovolite samo nekaj obvestil. Jutri nadaljujemo s točko dnevnega
               reda - volitve in imenovanja, nakar sledijo poslanska vprašanja. Potem bomo
               obravnavali točki 23, 25 in bomo šli po vrstnem redu naprej. Delamo do 14.00 ure kot
               vedno v petek. Zaključujem danes sejo in pozivam člane Odbora za nadzor lastninskega
               preoblikovanja, da imamo v sobi 202 sejo ob 18.00 uri. Zaključujem! Prosim, še
               proceduralni predlog gospoda Avšiča. Da slišimo.</p>
            </sp>
            <sp xml:id="SDZ2-Redna-06-1997-07-24.sp125">

               <speaker>JOŽE AVŠIČ:</speaker>

               <p>Hvala za besedo. Prosil bi predsednika Državnega zbora in vodstvo Državnega zbora, če
               bi bilo mogoče jutri uvrstiti na dnevni red 39. točko, to je volitve in imenovanja,
               vsaj v enem delu. Bo? Se opravičujem.</p>
            </sp>
            <sp xml:id="SDZ2-Redna-06-1997-07-24.sp126">

               <speaker>PODPREDSEDNIK ANDREJ GERENČER:</speaker>

               <p>Smo dali. Hvala lepa. <stage type="time">(SEJA JE BILA PREKINJENA 24. JULIJA 1997 OB 17.56 URI.)</stage>
               </p>
            </sp>
         </div>
      </body>
   </text>
</TEI>