<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ2-Izredna-43-2000-01-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D4379297AA89855EC125687000322D15</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=II&amp;type=sz&amp;uid=D4379297AA89855EC125687000322D15</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ2-Izredna-43-2000-01-19.DZ" n="43">
               <name>Izredna</name>
               <date when="2000-01-19"/>
            </setting>
         </settingDesc>
         <particDesc>
            <listOrg>
               <org xml:id="SDZ2-Izredna-43-2000-01-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="2" notBefore="1996-11-28" notAfter="2000-10-27">
                        <label>2. mandat (1996-2000)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">nadaljevanje 43. izredne seje</stage>
            <stage type="date">(19. januar 2000)</stage>
            <stage type="chairman"> Sejo je vodil Janez Podobnik, predsednik državnega zbora.</stage>
            <stage type="time"> Seja se je pričela ob 10.20 uri.</stage>


            <sp xml:id="SDZ2-Izredna-43-2000-01-19.sp1">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice poslanke, kolegi poslanci, gospe in gospodje! Nadaljujemo 43.
               izredno sejo državnega zbora Republike Slovenije. Obveščen sem, da so zadržani in se
               seje ne morejo udeležiti naslednje poslanke in poslanci: Miran Potrč, Peter Hrastelj,
               za pričetek seje popoldanskega dela Rudolf Petan, Rafael Kužnik, za dopoldanski del
               Eda Okretič-Salmič in mag. Franc Žnidaršič. Prosim, da ugotovimo navzočnost v
               dvorani! (54 prisotnih.) Zbor je sklepčen in lahko odloča. Bilo je zelo hitro?
               Ugotavljamo prisotnost! Pomembna je tudi zabeležba za prisotnost poslank in
               poslancev. (75 prisotnih.) Državni zbor je sklepčen in lahko odloča.</p>
               <p>Na sejo sem povabil predsednika vlade Republike Slovenije in ostale člane vlade in
               vse ostale predstavnike državnih in drugih institucij, ki so bili povabljeni tudi na
               pričetek izredne seje. Lepo jih pozdravljam. Če se bodo želeli, se lahko tudi
               vključijo v razpravo o posameznih vprašanjih, za katera so pooblaščeni.</p>
               <p>Današnjo 43. izredno sejo bomo nadaljevali s prekinjeno obravnavo <title>2. TOČKE
                  DNEVNEGA REDA - PREDLOG PRORAČUNA REPUBLIKE SLOVENIJE ZA LETO 2000 IN DOPOLNJEN
                  PREDLOG PRORAČUNA. </title>Danes bo državni zbor zasedal do 19.00 ure. Včeraj je
               državni zbor svojo sejo prekinil pred glasovanjem o amandmaju pod točko 5 k splošnemu
               delu proračuna. Ta amandma je predlagala komisija za lokalno samoupravo. Pred
               odločanjem o tem amandmaju je poslanska skupina Slovenske ljudske stranke zaprosila
               za odmor za posvetovanje v poslanski skupini. Ali želi predstavnik poslanske skupine
               Slovenske ljudske stranke besedo? (Ne želi.)</p>
               <p>Na glasovanje dajem amandma pod točko 5 v splošnem delu proračuna. Predlagateljica
               je komisija za lokalno samoupravo. Ugotavljamo prisotnost! Prosim za pozornost v
               dvorani! (72 prisotnih.)</p>
               <p>Kdo podpira amandma? (12 poslancev.) Je kdo proti? (45 poslancev.)</p>
               <p>Ugotavljam, da amandma ni bil sprejet.</p>
               <p>Na glasovanje dajem splošni del proračuna v celoti. Ugotavljamo prisotnost! (69
               prisotnih.)</p>
               <p>Kdo je za splošni del proračuna? (48 poslancev.) Je kdo proti? (18 poslancev.)</p>
               <p>Ugotavljam, da smo sprejeli splošni del proračuna.</p>
               <p>Prehajamo na drugi del, to je posebni del proračuna. Predlagam tudi, da uporabimo
               našo dosedanjo prakso, da za posameznega proračunskega uporabnika tudi odpremo
               razpravo o vseh amandmajih in nato potem glasujemo o amandmajih. Na zaključku se
               glasuje o posebnem delu proračuna v celoti. Prvi proračunski uporabnik je državni
               zbor. Amandma pod točko 6 je vložila vlada Republike Slovenije, seveda pa o njem ne
               bomo glasovali, ker ni vložen v skladu z določbami zakona o javnih financah in je
               zato brezpredmeten.</p>
               <p>Nato imamo amandma pod točko 7, katerega predlagateljica je komisija za volitve,
               imenovanja in administrativne zadeve; vlada ga ne podpira. Vsebinsko pa je vlada del
               tega amandmaja povzela v svojem amandmaju; matično delovno telo tega amandmaja ne
               podpira.</p>
               <p>Kdo želi razpravljati o amandmaju pod točko 7 oziroma o postavki "državni zbor"?
               Nihče? Državni sekretar, mag. Cvikl, prosim.</p>
            </sp>
            <sp xml:id="SDZ2-Izredna-43-2000-01-19.sp2">

               <speaker>MAG. MILAN MARTIN CVIKL:</speaker>

               <p>Hvala lepa za besedo. Rad bi samo poudaril, da amandmaja, kot je bil oblikovan, vlada
               ni podprla. Vlada je predlagala oziroma oblikovala za državni zbor svoj amandma. Ta
               amandma je odbor za finance podprl, in sicer tako, da je oblikoval amandma pod
               številko 4 v splošnem delu proračuna, in ste o tem amandmaju že glasovali. Tako da bi
               izglasovanje amandmaja, ki je sedaj na vrsti, pomenilo, da sta si na nek način ta
               amandmaja v nasprotju. Amandma pod številko 4 zagotavlja dodatna sredstva za plače na
               postavki plač v državnem zboru. Hvala.</p>
            </sp>
            <sp xml:id="SDZ2-Izredna-43-2000-01-19.sp3">

               <speaker>PREDSEDNIK JANEZ PODOBNIK:</speaker>

               <p>Hvala lepa državnemu sekretarju. Prehajamo na odločanje.</p>
               <p>Na glasovanje dajem amandma pod točko 7. Ugotovimo prisotnost! (56 prisotnih.)</p>
               <p>Kdo je za ta amandma? (16 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Prehajamo na proračunskega uporabnika 1.515 - urad za žensko politiko. Vloženi so
               trije amandmaji. Pod točko 8 ga predlaga vlada, delovno telo ga podpira; pod točko 9
               komisija za politiko enakih možnosti, ki ga vlada in matično delovno telo ne
               podpirata; enako velja za amandma pod točko 10. Ali želi kdo besedo?(Ne želi.)
               Prehajamo na odločanje.</p>
               <p>Na glasovanje dajem amandma pod točko 8, ki ga predlaga vlada in ga delovno telo
               podpira. Ugotovimo prisotnost! (55 prisotnih.)</p>
               <p>Kdo je za ta amandma? (43 poslancev.) Je kdo proti? (5 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 9, katerega predlagateljica je komisija za
               politiko enakih možnosti; nima podpore vlade in delovnega telesa. Ugotovimo
               prisotnost! (54 prisotnih.)</p>
               <p>Kdo je za ta amandma? (12 poslancev.) Je kdo proti? (33 poslancev.)</p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma pod točko 10 istega predlagatelja. Stališče vlade in
               delovnega telesa je prav tako enako. Ugotavljamo prisotnost! (61 prisotnih.)</p>
               <p>Kdo je za amandma pod točko 10? (15 poslancev.) Kdo je proti? (30 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na proračunskega uporabnika 1516 - urad za narodnosti vlade Republike
               Slovenije. O amandmaju pod točko 11 ne bomo glasovali, prav tako ne o amandmaju pod
               točko 12. Amandma pod točko 13, predlagatelj Roberto Battelli, vlada in delovno telo
               ne podpirata. Amandma pod točko 14, isti predlagatelj, stališče vlade in delovnega
               telesa je enako kot pri prejšnjem amandmaju. Amandma pod točko 15, komisija za
               narodne skupnosti, vlada ne podpira. Amandma je vsebinsko povzela v svojem amandmaju,
               delovno telo ne podpira. Točka 16, predlagatelj Roberto Battelli, nima podpore vlade
               in delovnega telesa. Točka 17, predlagatelj Roberto Battelli, nima podpore vlade in
               delovnega telesa. Amandma pod točko 18, komisija za narodni skupnosti, vlada ga ne
               podpira, vsebinsko pa ga je povzela v svojem amandmaju, delovno telo ga ne podpira.
               Točka 19, predlagatelj Roberto Battelli, vlada in delovno telo ga ne podpirata. Točka
               20, predlaga ga Roberto Battelli, vlada in delovno telo ga ne podpirata, in točka 21,
               komisija za narodni skupnosti, vlada ga ne podpira, amandma je vsebinsko povezan
               oziroma amandmaja delovno telo ne podpira. Amandma 22, predlagateljica Maria
               Pozsonec, vlada in delovno telo ne podpirata. In amandma pod točko 23, komisija za
               narodni skupnosti, vlada ne podpira, vsebinsko ga povzema v svojem amandmaju, delovno
               telo ne podpira. Ali želi kdo besedo? Gospod Battelli, prosim.</p>
            </sp>
            <sp xml:id="SDZ2-Izredna-43-2000-01-19.sp4">

               <speaker>ROBERTO BATTELLI:</speaker>

               <p>Hvala lepa, gospod predsednik. Spoštovane kolegice in kolegi! Kot vidite, se
               pravzaprav ti amandmaji ponavljajo, jemljejo z različnih postavk. Nekatere teh
               amandmajev predlaga komisija za narodni skupnosti. Enega je v celoti upoštevalo tudi
               matično delovno telo in je bil kot tak tudi že pravzaprav sprejet.</p>
               <p>Pri točki 15 sem hotel pojasniti naslednje. Ne drži opomba, da je amandma vsebinsko
               povzet v vladnem amandmaju oziroma v amandmaju matičnega delovnega telesa, in to iz
               naslednjih razlogov. Tako imenovane skupne ustanove, ki si jih delimo Italijani v
               Sloveniji in Italijani na Hrvaškem, so tri, in to je založba Edit, ki izdaja tudi
               dnevni časopis, Center za zgodovinske raziskave, ki ima sedež v Rovinju, in pa stalna
               gledališka ekipa, se pravi profesionalna gledališka ekipa, ki deluje v okviru
               gledališča Ivan Zajc iz Reke. Se pravi, ne gre za stalno gledališče, ampak za
               profesionalno gledališko skupino. Z amandmajem, s katerim se je hotela odpreti nova
               postavka pri uradu za narodnosti in ki zadeva informativne dejavnosti, tiskane
               informativne dejavnosti v višini 11 milijonov tolarjev, so se želele rešiti težave
               tiskane dnevne informacije v prid italijanske narodne skupnosti v Sloveniji. Zaradi
               tega se ta dva milijona, ki sta omenjena v 15. točki, nanašata na sofinanciranje
               Centra za zgodovinske raziskave in pa gledališke skupine, ne pa na založbo Edit.
               Zaradi tega navedba, da je amandma vsebinsko povzet v vladnem amandmaju, ne drži in
               zaradi tega prosim, da ta amandma podprete, ker to pomeni enostavno, da bodo te
               ustanove za svoje dejavnosti v proračunskem letu 2000 dobivale enak znesek, kot so ga
               dobile v letu 1999. V kolikor tega bi ne bilo, seveda bi pomenilo, da bi morali
               razpolagati s toliko manjšimi sredstvi, kar predstavlja tudi nevaren precedens za
               naslednje proračune pri indeksaciji. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp5">

               <speaker>PREDSEDNIK JANEZ PODOBNIK:</speaker>

               <p>Hvala gospodu Battelliju. Ali želi še kdo besedo? (Ne želi.) Prehajamo na odločanje.
               Od nobenega amandmaja pa ne odstopate, kolega Battelli? Pri vseh amandmajih
               vztrajate? Hvala.</p>
               <p>Najprej glasujemo o amandmaju pod točko 13. Smo na strani 18, predlagatelj je
               Roberto Battelli. Ugotovimo prisotnost! (53 prisotnih.)</p>
               <p>Kdo je za ta amandma? (15 poslancev.) Je kdo proti?(28 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 14, ki ga dajem na glasovanje. Hvala. Gospod Batteli
               umika.</p>
               <p>Smo pri amandmaju pod točko 15, o katerem je razpravljal kolega Battelli in tudi
               komentiral določbo vlade, da amandma ni bil vsebinsko povzet v vladnem amandmaju. ...
               (Posvetovanje vodstva.) ... Veljala je praksa, da se amandmaji umikajo do zaključka
               razprave. Mi pa smo že med glasovanjem sedaj. Razpravo smo zaključili. In tudi to
               vprašanje smo postavili komisiji za poslovnik, kdaj je začetek glasovanja. Torej,
               kolega Batteli je umaknil amandma pod točko 14.</p>
               <p>Smo pri amandmaju pod 15. Predlaga ga komisija za narodni skupnosti. Ugotavljamo
               prisotnost! (53 prisotnih.)</p>
               <p>Kdo je za ta amandma? (18 poslancev.) Kdo je proti? (28 poslancev.)</p>
               <p>Ta amandma ni bil sprejet.</p>
               <p>Smo pri amandmaju pod točko 16. Predlagatelj Roberto Battelli. Ugotavljamo
               prisotnost! (55 prisotnih.)</p>
               <p>Kdo je za ta amandma? (20 poslancev.) Kdo je proti? (28 poslancev.)</p>
               <p>Amandma ni bil sprejet.</p>
               <p>Glasujemo o amandmaju pod točko 17, predlagatelj je isti. Umik.</p>
               <p>Glasujemo o amandmaju pod točko 18. Komisija za narodni skupnosti ga predlaga. Svoj
               glas bo obrazložil gospod Battelli.</p>
            </sp>
            <sp xml:id="SDZ2-Izredna-43-2000-01-19.sp6">

               <speaker>ROBERTO BATTELLI:</speaker>

               <p>Ja, hvala lepa gospod predsednik. Jaz seveda bom glasoval za, ampak moram opozoriti
               na naslednje, da sta sicer odbor, matični odbor in pa vlada upoštevala te potrebe
               narodne skupnosti v višini 9 milijonov tolarjev, ne pa 11. To je eno. In ne vem,
               zakaj ne. Ker tu gre vendar za ustvarjanje redakcije in ta sredstva so namenjena za
               dve novinarski plači, skladni s kolektivno pogodbo, in pa ustvarjanju fonda za
               sodelavce, ki bodo v stanju tale dnevni časopis in ostale publikacije integrirati s
               kvalitetno informacijo iz Slovenije. In s tem, da so sredstva znižana z 11 na 9
               milijonov tolarjev, pač se ustvarjajo določene resne težave pri izvedbi tega
               projekta. To je ena stvar.</p>
               <p>In kot drugo. Ta amandma predlaga, kako bi rekel, novo postavko, ker dejansko gre za
               nek namen, ki ni enak financiranju skupnih ustanov. To pomeni, da teh 9 milijonov, ki
               jih predlaga matično delovno telo oziroma vlada, gre v skupno vrečo financiranja
               skupnih ustanov in ne pa za ustvarjanje subjekta v Sloveniji, ki bo te informacije
               proizvajal. V tem je bistvena razlika. In tudi ne vem, zakaj je vlada to zadevo
               spravila v to skupno škatlo, iz katere se prek urada za narodnosti financirajo skupne
               institucije. Zato, jaz bom glasoval za ta amandma in prosim, da tudi vi razmislite o
               tem, da ga podprete.</p>
            </sp>
            <sp xml:id="SDZ2-Izredna-43-2000-01-19.sp7">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prehajamo na glasovanje. Na glasovanje dajem torej amandma pod točko 18,
               predlagateljica je komisija za narodni skupnosti, vlada ne podpira, ker ga vsebinsko
               povzema v svojem amandmaju, delovno telo ne podpira. Ugotovimo prisotnost! (64
               prisotnih.)</p>
               <p>Kdo podpira ta amandma? (19 poslancev.) Je kdo proti? (29 poslancev.)</p>
               <p>Ugotavljam, da ta amandma ni bil sprejet.</p>
               <p>Prehajamo na odločanje o amandmaju pod točko 19, predlagatelj Roberto Battelli, ki
               ga je pa umaknil.</p>
               <p>Smo pri amandmaju pod točko 20, ki ga predlagatelj umika, zato bomo glasovali o
               amandmaju pod točko 21. Predlagateljica je komisija za narodni skupnosti. Vlada ne
               podpira, ker ga vsebinsko povzema v svojem amandmaju, delovno telo ga ne podpira. Je
               postal brezpredmeten? Seveda oba v enaki višini, torej nista brezpredmetna. Tokrat je
               vlada v celoti sledila napotku komisije za narodni skupnosti. Je tako?</p>
               <p>Spoštovani kolegi, upam, da ne bom v ničemer prekršil svoje vloge, da povem, da je
               državni zbor, ko je izglasoval amandma v splošnem delu proračuna pod točko 4, v
               celoti že izglasoval vsebino tega amandmaja, in če bi ga mi sedaj ponovno na
               glasovanju, ki ga pa moramo opraviti, še enkrat izglasovali, bo v tem delu seveda
               proračun neusklajen. Ampak vemo, kakšen je postopek, če se to zgodi.</p>
               <p>Na glasovanje dajem amandma pod točko 21. Ugotovimo prisotnost! (60 prisotnih.)</p>
               <p>Kdo podpira ta amandma? (6 poslancev.) Je kdo proti? (38 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 22, predlaga ga Maria Pozsonec. Gospa Maria Pozsonec je
               amandma umaknila iz razlogov, ki so podobni kot pri prejšnjem amandmaju, ampak
               poslanka lahko umakne, delovno telo pa ne.</p>
               <p>Smo pri amandmaju pod točko 23, predlagateljica komisija za narodni skupnosti. Velja
               ista opomba kot za amandma pod točko 22 in in 21. Dajem ga na glasovanje. Ugotavljamo
               prisotnost! (64 prisotnih.)</p>
               <p>Kdo podpira amandma? (6 poslancev.) Je kdo proti? (36 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na naslednjo proračunsko postavko, 1518, oziroma proračunskega uporabnika
               - urad vlade za informiranje. Pod točko 24 predlaga amandma vlada, ki ga delovno telo
               podpira. Pod točko 25 poslanski kolega Roman Jakič predlaga amandma, vlada ne
               podpira, ker ga je vsebinsko povzela v svojem amandmaju, in pod točko 26 poslanska
               skupina Slovenske ljudske stranke, vlada ne podpira, ker ga je vsebinsko povzela v
               svojem amandmaju, delovno telo ne podpira. Ali želi kdo besedo? (Ne želi.) Prehajamo
               na odločanje.</p>
               <p>Najprej dajem na glasovanje amandma pod točko 24. Ugotavljamo prisotnost! (60
               poslancev.)</p>
               <p>Kdo je za ta amandma? (42 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 25. Poslanski kolega Jakič je amandma
               umaknil.</p>
               <p>Na glasovanje dajem amandma pod točko 26. Poslanska skupina Slovenske ljudske
               stranke ta amandma umika.</p>
               <p>Prehajamo na odločanje o proračunskem uporabniku oziroma postavki 1519 - kadrovska
               služba vlade. Imamo samo amandma vlade. Odbor se ni opredelil, ker je ta amandma
               vložen v nasprotju z zakonom o javnih financah. Vsebinsko je bil povzet v amandmaju
               odbora. Tako, da o tej proračunski postavki ne bomo odločali oziroma o tem amandmaju.</p>
               <p>Smo pri postavki 1520 - servis skupnih služb vlade. Imamo pod točko 28 amandma
               kolega Avšiča. Vlada in delovno telo ga nista podprla. Pod točko 29 amandma Vladimira
               Čeligoja, tudi tukaj nima podpore vlade in delovnega telesa. Gospod Avšič želi
               besedo.</p>
            </sp>
            <sp xml:id="SDZ2-Izredna-43-2000-01-19.sp8">

               <speaker>JOŽE AVŠIČ:</speaker>

               <p>Hvala lepa. Rad bi obrazložil ta amandma. Najprej tudi bi skušal popraviti eno
               napako, ki je v gradivih.</p>
               <p>Navaja se, da je kot zainteresirano delovno telo odbor za infrastrukturo ta amandma
               podprl. Da ga kot zainteresirano telo ni podprl odbor za notranjo politiko, kar ni
               res. Vendar nisem želel popravljati tega zaradi odklonilnega stališča vlade, ki ga je
               vlada zavzela do tega amandmaja s kratko obrazložitvijo, da vlada pripravlja skupen
               program za reševanje problemov južne meje in sredstva za ta namen zagotavlja pri
               posameznih proračunskih uporabnikih.</p>
               <p>Moja obrazložitev tega amandmaja je naslednja:</p>
               <p>Servis skupnih služb - namreč, nanaša se na povečanje sredstev pri servisu skupnih
               služb vlade - je upravljalec državnega premoženja in tudi investitor pri gradnji
               objektov v državni lasti. Med pomembnejše naloge spada tudi gradnja in upravljanje
               meddržavnih in maloobmejnih mejnih prehodov. Ravno pri tej nalogi servisu primanjkuje
               sredstev in tako so se nekateri mejni prehodi znašli v nevzdržnem položaju, saj
               državni organi, ki nadzorujejo mejo, carinska uprava, mejna policija, veterinarska in
               fitosanitarna inšpekcija, ne morejo opravljati svojih nalog, kot to zahtevajo
               evropski standardi. Mejni prehodi Obrežje, Gruškovje in Jelšane so sanitarno
               neurejeni in tehnično neprimerno opremljeni, zatorej je nujno potrebno zagotoviti
               sredstva za njihovo ureditev oziroma skladno z zahtevami Evropske unije. Amandma bi
               zagotovil sredstva tudi za urejanje maloobmejnih prehodov in podobno.</p>
               <p>Torej, da sem s tem amandmajem imel prav, imam dokaze v dveh dokumentih, ki ju imam
               danes s sabo, in sicer enega s sestanka, ki je bil 21. decembra, ki ga je
               organiziralo ministrstvo za promet in zveze, s prisotnostjo tako ministrstva za
               urejanje prostora, za evropske zadeve in podobno, pa tudi za kmetijstvo.</p>
               <p>Ne vem, koliko je temu državnemu zboru znano, ministrstvo za kmetijstvo pa to dobro
               ve, da tečejo pospešene aktivnosti za postavljanje fitosanitarnih in veterinarskih
               inšpekcijskih postaj, zlasti na treh mejnih prehodih, kot sem jih že omenil,
               Gruškovje,Jelšane in Obrežje, in da so zapleti pri pripravi dokumentacije, kajti za
               Obrežje bi moralo biti izdano gradbeno dovoljenje že konec letošnjega leta. Samo en
               citat iz te zabeležke bom povedal: "Drugi večji problem, ki nastaja pri izdelavi
               dokumentacije invodenju pripravljalnih del, pa je ta, da servis skupnih služb pri
               vladi Republike Slovenije ni predvidel sredstev za navedeni obseg del, razen tega pa
               ni usklajen z aktivnostmi, ki jih vodi Dars. Zaradi uskladitve..." in tako dalje,
               "bodo še nadaljnji sestanki." Torej, v tej zabeležki natančno piše, da servis skupnih
               služb vlade kot pooblaščeni investitor in organizator nima nobenih sredstev za te
               namene.</p>
               <p>Drugo. V našem obmejnem območju, kjer se zaradi določenih ugodnosti, tudi prometa in
               trgovanja, odvija zelo živahen promet na mejnem prehodu Obrežje, in v Slovenski vasi
               prihaja do vedno večjih protestov krajanov, zaradi tega, ker imajo onemogočeno
               življenje ob tej meji - celo iz svojih hiš včasih ne pridejo na javno cesto prej kot
               v uri ali več. Odgovor ki ga je krajevna skupnost Jesenice dobila včeraj, pravi v eni
               točki tako, od ministrstva za promet in zveze: "Urejanje mejnih prehodov sodi v
               državno pristojnost, formalno v tako imenovani servis skupnih služb vlade Republike
               Slovenije, ki je zakonsko dolžan urejati in financirati vse ukrepe, še posebej za
               njihove eventualne razširitve, je torej njihov izključni financer. Ministrstvo za
               promet in zveze te pristojnosti in možnosti nima. To naj bi bil torej drugi vir
               financiranja rešitve, ki se bo na osnovi izdelanih analiz izkazala kot potrebna."</p>
               <p>Torej, dva papirja, dva dokumenta, ki samo še dokazujeta upravičenost vložitve
               mojega amandmaja, vlada pa pravi, da bo pripravila program ukrepov.</p>
               <p>Jaz predlagam seveda, da ta amandma podprete. V kolikor ne, bom pripravil tudi
               poseben sklep kot dopolnili sklep k proračunu in takrat prosil, da me podprete. Ne
               gre samo za ta mejni prehod, gre za vse mejne prehode na južni meji, gre tudi za vse
               ostale mejne prehode, ki pa so seveda boljše urejeni, vendar ta hip tudi slabo
               upravljani. Moj amandma v bistvu pokriva tudi v celoti naslednji amandma na to temo
               kolega Čeligoja. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp9">

               <speaker>PREDSEDNIK JANEZ PODOBNIK:</speaker>

               <p>Hvala, kolega Avšič. Gospod Čeligoj ima besedo. Iz gradiva odbora za notranjo
               politiko in pravosodje je razvidno, da vašega amandmaja ne podpirajo, kolega Avšič,
               tako da je povzeto pravilno, če je gradivo odbora pripravljeno korektno. V gradivu
               odbora za notranjo politiko in pravosodje piše, da vaš amandma ni bil podprt.</p>
            </sp>
            <sp xml:id="SDZ2-Izredna-43-2000-01-19.sp10">

               <speaker>VLADIMIR ČELIGOJ:</speaker>

               <p>Hvala lepa za besedo. Želel bi pač obrazložiti svoj amandma, ki se vsebinsko nanaša
               na prestavitev mejnega prehoda Starod na mejno črto. Zakaj? Ta mejni prehod je 1300
               metrov postavljen v notranjost Slovenije. 1991. leta so pač ga tako postavili. Sedaj
               je že kar precej let pa še vedno ta mejni prehod stoji 1300 metrov v notranjost
               Slovenije. Onemogoča normalno delo tako obmejni policiji kot tudi carinskim organom.
               Ko preide blago ali ljudje mejni prehod Starod, se za njimi izgubi vsakršna sled,
               kajti konfiguracija terena ne dovoljuje oziroma ne daje možnosti, da bi slovenski
               obmejni organi lahko sledili, ali blago in pa ljudje so dejansko res prešli na
               hrvaško stran. Enako je tudi v obratnem smislu. Ko preidejo hrvaško mejo, se ne ve,
               ali bodo prišli na slovenski mejni prehod ali ne. Skratka, onemogočeno je normalno
               delo obmejnih organov, po drugi strani pa daje to potencialno možnost za ilegalne
               prehode in pa, da tako rečem, za razne špekulacije oziroma "šverc". Za domačine pa to
               pomeni dodatno obremenitev, kajti vse tiste parcele, ki so v pasu med mejno črto,
               mejo ali kot mi rečemo, "konfinom", in mejnim prehodom, na vse tiste parcele morajo
               lastniki parcel iti skozi carinski oziroma obmejni postopek in enako se po isti poti
               morajo vračati čez mejni prehod, to se pravi mimopolicije in mimo carine. Ne nazadnje
               tega pasu ni mogoče izkoriščati za druge, športne namene, kot je lov ali pa
               gobarjanje. Skratka, smisel tega je, tega mojega amandmaja je, da se mejni prehod
               postavi na mejno črto. In prosim za vašo podporo. Hvala lepa</p>
            </sp>
            <sp xml:id="SDZ2-Izredna-43-2000-01-19.sp11">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? (Ne želi.) Prehajamo na odločanje. Na glasovanje
               dajem amandma pod točko 28, predlagatelj poslanski kolega Avšič, vlada in delovno
               telo ne podpirata. Ugotovimo prisotnost! (54 prisotnih.)</p>
               <p>Kdo je za ta amandma? (20 poslancev.) Kdo je proti? (29 poslancev.)</p>
               <p>Amandma ni dobil večinske podpore.</p>
               <p>Na glasovanje dajem amandma pod točko 29. Predlagatelj poslanski kolega Čeligoj.
               Vlada in delovno telo ne podpirata. Ugotavljamo prisotnost! (45 prisotnih.)
               Ugotavljamo prisotnost! (52 prisotnih.)</p>
               <p>Kdo je za amandma pod točko 29? (28 poslancev.) Kdo je proti? (24 poslancev.)</p>
               <p>Amandma pod točko 29 je sprejet.</p>
               <p>Prehajamo na proračunskega uporabnika 1530 - urad Republike Slovenije za
               denacionalizacijo. Amandma pod točko 30 predlaga Miran Potrč. Vlada, delovno telo ne
               podpirata. To je pa tudi edini amandma. Ker ni razprave, ta amandma dajem na
               glasovanje. Torej amandma pod točko 30, predlagatelj Miran Potrč. Vlada, delovno telo
               ne podpirata. Ugotavljamo prisotnost! (51 prisotnih.)</p>
               <p>Kdo je za ta amandma? (17 poslancev.) Kdo je proti? (37 poslancev.)</p>
               <p>Amandma ni bil sprejet.</p>
               <p>Smo pri proračunski postavki oziroma uporabniku 1611. To je ministrstvo za finance.
               Amandmaji so vse do strani 37. Ne. Torej, amandma pod točko 31, predlagatelj Miroslav
               Luci. Vlada se ni opredelila do popravljenega besedila amandmaja. Delovno telo pa ne
               podpira. Amandma pod točko 32, skupina poslancev, prvopodpisani Rudolf Moge. Vlada,
               delovno telo ne podpirata. Opomba: Predlagano povečanjeprihodkov iz naslova dohodnine
               je v neskladju s prvim odstavkom 23. člena zakona o financiranju občin, na podlagi
               katerega občinam pripada 35% prihodkov iz dohodnine. Državni zbor se je do tega
               vprašanja danes že opredelil. Pri glasovanju o amandmaju pod točko 5, če se
               spominjate. Amandma pod točko 33, predlagatelj Pungartnik Ciril Metod. Vlada, delovno
               telo ne podpirata. Amandma pod točko 34, isti predlagatelj. Vlada, delovno telo ne
               podpirata. Točka 35, predlagatelj Špindler Jožef. Vlada, delovno telo nepodpirata.
               Točka 36, Zamernik Bogomir predlaga amandma. Vlada, delovno telo ne podpirata. In
               točka 37, Jože Jerovšek. Tudi njegov amandma nima podpore vlade in delovnega telesa.
               Ali želi kdo besedo? (Ne želi.) Prehajamo na odločanje. Najprej dajem na glasovanje
               amandma pod točko 31, predlagatelj je Miroslav Luci. Ugotavljamo prisotnost! (59
               prisotnih.)</p>
               <p>Kdo je za ta amandma? (21 poslancev.) Kdo je proti? (36 poslancev.)</p>
               <p>Ta amandma ni bil podprt.</p>
               <p>Smo pri amandmaju pod točko 32. Skupina poslancev ga predlaga, nima podpore
               delovnega telesa. Ugotavljamo prisotnost! (58 prisotnih.)</p>
               <p>Kdo je za ta amandma? (19 poslancev.) Kdo je proti? (32 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 33, predlagatelj je Ciril Metod Pungartnik. Stališče
               vlade in delovnega telesa je razvidno v gradivu. Ugotavljamo prisotnost! (63
               prisotnih.)</p>
               <p>Kdo je za? (13 poslancev.) Kdo je proti? (33 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na odločanje o amandmaju pod točko 34 istega predlagatelja. Stališče vlade
               in delovnega telesa: ne podpira. Ugotavljamo prisotnost! (63 prisotnih.)</p>
               <p>Kdo je za ta amandma? (11 poslancev.) Kdo je proti? (36 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 35, predlagatelj je Jožef Špindler. Nima podpore vlade
               in delovnega telesa. Ugotavljamo prisotnost! (56 prisotnih.)</p>
               <p>Kdo je za ta amandma? (25 poslancev.) Kdo je proti? (34 poslancev.)</p>
               <p>Ugotavljam, da amandma ni bil sprejet.</p>
               <p>Glasujemo o amandmaju pod točko 36, predlagatelj je Bogomir Zamernik, vlada in
               delovno telo ga ne podpirata. Svoj glas bo obrazložil kolega Zamernik.</p>
            </sp>
            <sp xml:id="SDZ2-Izredna-43-2000-01-19.sp12">

               <speaker>BOGOMIR ZAMERNIK:</speaker>

               <p>Lep pozdrav, spoštovane kolegice in kolegi! Ne morem oporekati tistim, ki so rekli,
               da smo pač pobirali malce tudi na pamet po postavkah. Vendar drugače pač kot
               opozicijski poslanec, ki nimaš pregleda nad vsem, ne moreš storiti kot tako. Zadosti
               dolgo pa že opozarjamo na problematiko, ki bi jo ta amandma poskušal rešiti. Od
               sprejema zakona o telekomunikacijah daljnega leta 1997 je tadržavni zbor sprejel
               sklep, da bo v pol leta po sprejetju tega zakona, se pravi leta 1997 sprejel poseben
               zakon, po katerem bomo vračali dodatna vlaganja oziroma prekomerna vlaganja v
               telekomunikacije.</p>
               <p>V drugi obravnavi nacionalnega programa razvoja telekomunikacij smo tudi sprejeli
               sklep, da bomo to storili. Vendar bi se pa ob sprejetju v tretji obravnavi pojavil
               argument, da postavke ni v proračunu, in prepričan sem, da ko se bo to zgodilo, ko bo
               tretja obravnava nacionalnega programa razvoja telekomunikacij - če bomo potrdili to,
               kar smo sprejeli v drugi obravnavi - da se bo nekdo našel in bo rekel, v proračunu ni
               postavke in zato se to na more narediti. Zato vas že zdaj opozarjam na to, da takrat
               ta argument ne bo zdržal. Danes ste bili na to opozorjeni, niste pa hoteli tega
               storiti, in gospod Jakič, če mislite resno s tistim zakonom, ki ste ga vložili, potem
               boste verjetno podprli tudi ta amandma, celotna vaša poslanska skupina.</p>
            </sp>
            <sp xml:id="SDZ2-Izredna-43-2000-01-19.sp13">

               <speaker>PREDSEDNIK JANEZ PODOBNIK:</speaker>

               <p>Smo pri obrazložitvi glasu, ni polemike. Tudi predstavnik vlade v tej fazi žal ne
               more dobiti besede. Na glasovanje dajem amandma pod točko 36, predlagatelj Bogomir
               Zamernik, vlada in delovno telo ne podpirata. Ugotovimo prisotnost! (63
               prisotnih.)</p>
               <p>Kdo je za ta amandma? (27 poslancev.) Je kdo proti? (39 poslancev.)</p>
               <p>Ugotavljam, da amandma ni bil sprejet.</p>
               <p>Na glasovanje dajem amandma pod točko 37, predlagatelj Jože Jerovšek, ki bo tudi
               obrazložil svoj glas.</p>
            </sp>
            <sp xml:id="SDZ2-Izredna-43-2000-01-19.sp14">

               <speaker>JOŽEF JEROVŠEK:</speaker>

               <p>Hvala lepa. Spoštovane kolegice in kolegi! Amandma na proračun se nanaša na
               investicijske programe, ki so sicer iztožljivi od države. Gre za investicije v šolski
               prostor v občini Slovenska Bistrica, ki, kot veste, je največja nemestna občina v
               Sloveniji in ima 30.000 prebivalcev. Bistriška občina se ni praktično delila, edino
               je šlo 4.000 prebivalcev stran v občino Oplotnica in občina kot taka ima v svoji
               sestavi 14 osnovnih šol. Pri državnem proračunu pa je deležna podpore, kot bi bila to
               občina s 4.000 ali 5.000 prebivalci, in tako milostno jo državni proračun,
               ministrstvo za finance in ministrstvo za šolstvo, obravnava. Gre za podpiranje
               drobitve občin, tako kot se financira program izgradnje osnovnih šol v občini
               Slovenska Bistrica. Čeprav se tu večno zaklinjate, da ste proti nadaljnji drobitvi
               občin, se skozi izvršno oblast dogaja prav to in tu gre za sredstva, za katera se je
               država obvezala, za katere so ljudje izglasovali samoprispevek, so izgradili štiri
               telovadnice, pri štirih osnovnih šolah v štirih krajevnih skupnostih. Telovadnice so
               že v uporabi in na žalost tudi v tistem padlem, v gradivih, ki so bila do sedaj
               objavljena, na podlagi sedaj padlega Trofenikovega amandmaja, niso bila ta sredstva
               predvidena v taki obliki. Sprašujem se, kakšna kravja kupčija pa je bila narejena
               sedaj pod mizo, ko je še tisti del transparentnosti padel.</p>
               <p>Poleg tega so to sredstva, ki so bila v predlogu proračuna za leto 1999 navedena kot
               predlog za leto 2000. V letošnjem letu pa so sublimirala. Teh sredstev več ni oziroma
               je neka milostna postavka. Ta predlog, ki sem ga jaz postavil tu, je razlika do
               tistega, kar je bilo lani v predlogu proračuna omenjeno, kot da bo realizirano v letu
               2000. Sprašujem se, kako deluje naša državna uprava in naši izvršilni organi, ki iz
               leta v leto tako lahkotno popolnoma spremenijo vsebino proračuna, ki ne spoštujejo
               podpisanih obveznosti. Namreč investicije so bile grajene popolnoma v skladu in
               dogovoru z ustreznima ministrstvoma. Ljudje so samoprispevek izglasovali, bilo je vse
               popolnoma regularno in sedaj se občina obravnava kot ena najmanjših zakotnih občin.
               Dobro, če v vladi smatrate, da je to zakotna občina, potem to jasno povejte. Vendar
               občina ima 30 tisoč prebivalcev, ima 14 osnovnih šol in je ne morete obravnavati kot
               občino s 4.000 prebivalci, kjer imajo eno osnovno šolo. Jaz naprošam kolege poslance,
               da v tej fazi in tudi pri morebitnem kupčkanju z denarjem, ki je še zadaj, ki je bil
               tu predmet kupčkanja v preteklih dneh, upoštevajte ta dejstva.</p>
               <p>Tako lahkotno se pa vendarle ne more igrati s tistim, kar so ljudje v skladu z
               zakonodajo, v skladu s potrebami v šolskem prostoru in v skladu z vsemi direktivami
               in v skladu z obljubami in obljubami prejšnjega ministra na licu mesta, da so
               sredstva v proračunih za naslednja leta zagotovljena, izvršili. In plus tega moram
               navesti, da so se tu zgradile štiri telovadnice, štirje lepi objekti, z izrednim
               sodelovanjem, z izrednim prispevkom ljudi, ne samo s samoprispevkom ampak tudi
               direktno s svojim delom, s svojimi dodatnimi sredstvi in vlaganji, da so se z izredno
               nizkimi sredstvi izgradili štirje tako lepi objekti, s tem, kar bi v neki bolj bogati
               občini bilo komaj dovolj za en objekt. Prosim, da podprete ta amandma. Hvala lepa.
           </p>
            </sp>
            <sp xml:id="SDZ2-Izredna-43-2000-01-19.sp15">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prehajamo na odločanje. Na glasovanje dajem amandma pod točko 37.
               Predlagatelj je Jožef Jerovšek. Ugotavljamo prisotnost! (66 prisotnih.)</p>
               <p>Kdo je za ta amandma? (28 poslancev.) Kdo je proti? (38 poslancev.)</p>
               <p>Amandma pod točko 37 ni bil sprejet.</p>
               <p>Smo pri postavki 1.613 - carinska uprava Republike Slovenije. Vlada predlaga
               amandma, ki ga delovno telo podpira. Ugotovimo prisotnost! (65 prisotnih.)</p>
               <p>Kdo je za ta amandma? (43 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Smo pri ministrstvu za notranje zadeve. Postavka 1.711. Amandma Darinke Mravljak, ki
               nima podpore vlade in delovnega telesa. Ker ni razprave, prehajamo na odločanje.
               Ugotovimo prisotnost! (70 prisotnih.)</p>
               <p>Kdo je za ta amandma? (19 poslancev.) Je kdo proti? (31 poslancev.)</p>
               <p>Ugotavljam, da amandma ni bil sprejet.</p>
               <p>Postavka 1.714 - policija, kjer je amandma treh poslanskih kolegov in kolegice:
               Demšar Vincencij, Rejc Izidor, Hren-Vencelj dr. Helena. Tega amandmaja vlada in
               delovno telo nista podprla. Opomba: Navedeni amandma ni jasen, ker ne navaja
               natančnih zneskov povečanja posameznih postavk oziroma kontov v okviru teh postavk,
               temveč le približno procentualno povečanje zneskov na posameznih kontih. Bomo pa
               glasovali o njem. Ali želi kdo besedo? Gospod Demšar.</p>
            </sp>
            <sp xml:id="SDZ2-Izredna-43-2000-01-19.sp16">

               <speaker>VINCENCIJ DEMŠAR:</speaker>

               <p>Hvala lepa za besedo. Lep pozdrav! Ravno zaradi te opombe se sedaj tudi oglašam,
               drugače sem se nameraval samo pri obrazložitvi glasu</p>
               <p>Namreč, zelo jasno smo napisali, kolikšen je skupen znesek in preračun, koliko
               pomeni na tej celotni postavki, za koliko bi se zmanjšala sredstva pri servisu
               skupnih služb.</p>
               <p>Morda se spomnite, da sem na temo policijske postaje postavil že poslansko
               vprašanje, na katerega sem tudi dobil odgovor, ki pa ni take narave, da bi ga smatral
               kot odklonilnega. To stvar podpirata tudi občina Žiri in občina Gorenja vas. Pri tem
               bi vas opozoril, da recimo v smeri, če gremo iz Škofje Loke do Postojne, ni vmes
               nobene policijske postaje. Glede na situacijo - tako na podlagi pogovora z občani kot
               tudi z ljudmi od stroke - pravijo, da je to zelo nujna zadeva. Pri tem bi vas
               opozoril tudi na to, da znesek 36 milijonov ni tako velika postavka. Namreč, v Žireh
               obstaja skorajda nova stavba, ki bi jo lahko uporabili za te namene.</p>
               <p>Verjamem, da imam kot opozicijski poslanec manj možnosti, da bi s tem amandmajem
               prodrl. Mogoče, če meni ne bo uspelo, pa bo kdo drug v naslednji rundi predlagal,
               bomo pa dosegli tudi ta rezultat, da bi vsaj na tem področju, tako postajo tudi
               dobili. Ta opomba pa mislim, da je po nepotrebnem na koncu napisana, da ni jasno, za
               koliko se bi potem na drugih postavkah to zmanjšalo. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp17">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi še kdo besedo? (Ne želi.) Na glasovanje dajem torej amandma pod
               točko 40. Ugotovimo prisotnost! (60 prisotnih.)</p>
               <p>Kdo je za ta amandma? (28 poslancev.) Je kdo proti? (34 poslancev.)</p>
               <p>Ugotavljam, da amandma ni bil sprejet.</p>
               <p>Smo pri postavki urada Republike Slovenije za Slovence v zamejstvu in po svetu.
               Tukaj je vloženih kar nekaj dopolnil. Točka 41, vlada in delovno telo podpira; točka
               42, skupina poslancev, prvopodpisani Davorin Terčon, vlada in delovno telo ne
               podpirata; točka 43, komisija za odnose s Slovenci v zamejstvu in po svetu, vlada in
               delovno telo ne podpirata. Opomba: V drugem odstavku tega amandmaja se je očitno pri
               znesku zgodila napaka pri izračunu. Točka 44, predlagateljica je skupina poslancev,
               prvopodpisani Davorin Terčon, vlada in delovno telo ne podpirata. Ker je komisija za
               odnose s Slovenci v zamejstvu in po svetu povzela v svojem amandmaju, je poslanec
               napovedal umik. To boste povedali v razpravi, če to velja. Točka 45, predlagateljica
               komisija, vlada in delovno telo ne podpirata. Tudi tukaj v opombi piše, da zneski
               niso bili točno navedeni. Točka 46, predlagatelj Ivo Hvalica, vlada in delovno telo
               tega amandmaja ne podpirata. Točka 47, poslanec Ivo Hvalica predlaga amandma, tudi
               tukaj ga vlada in delovno telo ne podpirata. Odpiram razpravo o tem uporabniku, torej
               uradu Republike Slovenije za Slovence v zamejstvu in po svetu in o vloženih
               amandmajih. Prvi se je prijavil Ivo Hvalica. Davorin Terčon prav tako.</p>
            </sp>
            <sp xml:id="SDZ2-Izredna-43-2000-01-19.sp18">

               <speaker>IVO HVALICA:</speaker>

               <p>Hvala lepa, gospod predsednik. Gre za paket amandmajev, ki poskušajo delno
               prerazporediti denar v uradu za Slovence v zamejstvu in po svetu in seveda tudi nekaj
               dodajati. Jaz bom govoril o svojem amandmaju. Amandma, ki je enak tudi amandmajem
               komisije, kolega Davorina Terčona itd., sem naredil na podlagi dogovora. Pomislite,
               tako redko se zgodi, da se različne organizacije dogovorijo, se spodaj podpišejo, in
               tokrat sem jaz upošteval željo le-teh. Zame je to največje in najbolj merodajno
               merilo. Zato jaz, kar se tiče amandmaja številka 46, ne glede na to, da ga matično
               delovno telo, ampakto itak ne podpira nobenega amandmaja. Ne podpira in bom vztrajal
               pri tem amandmaju. Pri čemer bom podprl vsak amandma v tem smislu. Vsak amandma.</p>
               <p>Spoštovani kolegi! Dovolj je samo besed ob obiskih naših zamejcev in Slovencev po
               svetu. Dovolj je besed. Dajmo konkretno nekaj narediti.</p>
               <p>Posebej bi vas opozoril na amandma številka 47. To je novo. Gre za dvojezično šolo v
               Špetru v slovenski Benečiji. Vem, da veliko od vas niti ne ve, kje je to. To je na
               skrajnem obrobju, robu slovenske Benečije. Moram vam povedati, da za razliko od
               ostalih dveh pokrajin, ki imata urejeno šolstvo, to je Goriška pokrajina - ker
               Furlanija - Julijska krajina ima štiri pokrajine. V Goriški pokrajini je to urejeno.
               V Tržaški pokrajini je to urejeno. V Videmski pokrajini, Udine za tiste, ki ne veste,
               kje je Videmska pokrajina, Provinci di Udine, pa to ni urejeno in je to edina
               dvojezična šola, ki je nastala na tak čuden, toda prijeten, volonterski način. Moram
               reči, da je ta šola dobivala po tihem neko podporo vedno s strani matice. Ampak to ni
               dovolj.</p>
               <p>Bil sem zelo vesel, ko sem sedaj pred dnevi videl, da se vas je veliko prijavilo,
               skoraj 30 na obisk h kulturnemu društvu v Kanalsko dolino. S predsednikom gospodom
               Schiffrerjem sem rekel, da bi potem šli pogledati tudi to šolo v Špeter. Nekateri ste
               bili, gospod Lešnik je član komisije in je bil. Gospod Terčon tudi že nekajkrat.
               Mislim, da je bil tudi dr. Možgan že enkrat tam in tako dalje. Ne bi delal reklame za
               našo stranko, ampak me opozarjajo. Meni je uspelo lansko leto 1. junija peljati kar 9
               naših poslancev tja, da so to videli, kako izgleda na licu mesta. Tudi gospa Pozsonec
               me sedaj opozarja in gospod Battelli, tudi oni so bili tam.</p>
               <p>Gre za šolo, ki je v prostorih, ki ne dajo videz neke šole, ampak bolj videz nekega
               skladišča, ki ima popolnoma neurejeno zunanjo ureditev. Ko smo bili enkrat tam na
               obisku, sem jaz rekel: "Tu je treba nekaj narediti". Standard neke zamejske šole mora
               biti najmanj enak standardu šole večinskega naroda. Sicer ta šola ni atraktivna! Ker
               je to prvi zametek slovenskega šolstva, gre za dvojezično šolo, prvi absolutno in
               edini zametek, dajmo to šolo s tako rekoč simboličnimi 30 milijoni tolarjev podpreti,
               ker to bo več pomenilo, kot ne vem kaj drugega. Ta šola mora postati, je že, ampak
               mora postati, bi rekel, tisto, okrog katerega se bo vrtelo slovensko kulturno in
               sicer življenje v Benečiji. Benečija je bila hendikepirana, kar se tiče torej
               slovenskih institucij, 100 let, dajmo zdaj to zadevo vsaj za silo urediti.</p>
               <p>In tu vas prosim, torej pri amandmaju številka 47, da to podprete. Seveda tu piše,
               matično delovno telo ne podpira, ampak kot sem rekel, to je običaj odbora za finance.
               Ampak pri opombi boste pa videli zelo jasno napisano, komisija za odnose s Slovenci v
               zamejstvu in po svetu podpira in na moj veliko presenečenje, prijetno presenečenje,
               odbor za mednarodne odnose podpira. Očitno so se poslanci v teh dveh delovnih telesih
               zavedali pomena tega amandmaja in ko bomo šli 10. ali 12. februarja na ta izlet v
               Kanalsko dolino, jim nesimo ta poklon, ker to bo pravzaprav, edino na takšen način
               bomo lahko opravičili tako masovni prihod in obisk v tej šoli. Hvala v naprej,
               prepričan sem, da bomo tokrat zaigrali na nacionalno zavest. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp19">

               <speaker>PREDSEDNIK JANEZ PODOBNIK:</speaker>

               <p>Hvala. Besedo ima koleg Terčon.</p>
            </sp>
            <sp xml:id="SDZ2-Izredna-43-2000-01-19.sp20">

               <speaker>DAVORIN TERČON:</speaker>

               <p>Hvala, gospod predsednik. Torej prvi trije amandmaji, 41, 42, in 43 v bistvu ne
               spreminjajo prihodkovne, odhodkovne strani proračuna. Gre samo za to, da se znotraj
               postavk, ki se tičejo odnosov financiranja zamejskih organizacij in Slovencev po
               svetu, postavi nekolika večja preglednost in transparentnost, vsaj kar se tiče
               financiranja treh organizacij, ki se ukvarjajo z zamejci oziroma s Slovenci po svetu.
               Jaz bom podprl amandma 42, ne bom pa podprl amandmaja vlade številka 41. Amandma
               vlada res temelji na dogovoru, ki ga je kolega Hvalica omenil, vendar je treba tukaj
               povedati, da je to razmerje sedaj v mnogo večjem nesorazmerju glede na lansko leto,
               saj eni organizaciji povečuje sredstva več kot za 80%, drugi organizaciji pa
               zmanjšuje sredstva več kot za 20%. Sam dvomim, da je v enem letu prišlo do tako
               velikega razkoraka pri potrebah teh organizacij in predlagam, da tudi vi podprete
               amandma, torej moj amandma številka 42. Kot je predsednik že rekel, jaz bom moj
               amandma številka 44 umaknil, prosim pa za podporo amandmaja komisije pri številki 45.
               Pri amandmaju številka 45 gre za globalno povečanje sredstev samo do rasti proračuna,
               v obsegu, kot je rast odhodkov v proračunu.</p>
               <p>Kot je bilo tu že rečeno, smo tu polni besed, ko gre za naše rojake v tujini, vendar
               pri proračunu ponavadi zatajimo. Zato vas prosim, da amandma številka 45 podpremo, da
               bo rast sredstev, namenjena za naše rojake, sledila vsaj rasti proračuna. Zbodla me
               je sicer opomba pri obeh amandmajih, 44 in 45, ker govori, da amandmaji niso preveč
               jasni, ker točno ne razdeljujejo delitve teh sredstev. Sicer se z opombo strinjam,
               vendar bom povedal tako, da je naš amandma toliko jasen, kolikor je jasen sam
               proračun, ki se tiče urada za odnose s Slovenci v zamejstvu in po svetu. Ta proračun,
               kar se tiče tega urada, je nejasen. Mi sploh nismo mogli vedeti, kaj lahko povečamo,
               če kot komisija niti ne vemo, kako so te postavke znotraj urada razdeljene. Tu
               mislim, da bomo v bodoče morali nekatere stvari, kar se tiče jasnega financiranja,
               šedoreči. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp21">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospa Zbačnik želi besedo.</p>
            </sp>
            <sp xml:id="SDZ2-Izredna-43-2000-01-19.sp22">

               <speaker>MAJDA ANA KREGELJ-ZBAČNIK:</speaker>

               <p>Pozdravljeni! Kot sem bila včeraj žalostna, ko sem videla, koliko je sprenevedanja in
               večkrat tudi shizoidnega obnašanja, sem pa danes vesela in moram pohvaliti, da se
               tudi v tem državnem zboru lahko dogajajo kvalitetne stvari in da se včasih tudi
               dogovori na odborih in komisijah udejanijo. Zlasti pa me veseli, da so se slovenske
               organizacije, ki se neposredno ukvarjajo s Slovenci v zamejstvu in po svetu, znale
               usesti skupaj na pobudo urada Republike Slovenije za Slovence v zamejstvu in po svetu
               in se dogovoriti, kako se bodo nujno potrebna sredstva za njihovo delovanje tudi
               delila. Tako so se znali dogovoriti, da se 57,8% da slovenski izseljeniški matici,
               25% slovenskemu svetovnemu kongresu in slovenski konferenci ter 17,2% Sloveniji v
               svetu.</p>
               <p>Zanimalo me je tudi, kaj pomenijo ta sredstva za njihovo funkcioniranje. Dobila sem
               naslednjo obrazložitev: da s temi sredstvi, ki jih bomo danes potrdili in ki jih
               država namenja slovenskim organizacijam, ki se neposredno ukvarjajo s Slovenci po
               svetu, se dosega komaj 4% skupne vsote za delo urada. Delo naših organizacij namreč
               pomeni neposredno spodbujanje in ohranjanje slovenstva v zamejstvu in po svetu, kot
               tudi pospeševanje neposrednih stikov s slovensko državo. S projekti in s svojim
               aktivnim delom so naše organizacije daleč presegle raven obsega del, kakršen je bil
               še pred nekaj leti. Le skupno delo z uradom lahko doprinese korist vsem Slovencem po
               svetu kot tudi Slovencem v domovini. Pri tem pa ne smemo pozabiti na kulturne,
               znanstvene, gospodarskein druge izmenjave posameznih projektov, ki spodbujajo in
               ohranjajo slovenstvo kot nacionalno vrednoto. Naj samo omenim, v lanskem letu sta v
               okviru svetovnega slovenskega kongresa potekali dve pomembni srečanji, eno je bilo
               srečanje zdravnikov doma in posvetu in drugo srečanje gospodarstvenikov doma in po
               svetu. Vse to ima veliko težo, ne samo za njih, temveč predvsem za tiste, ki živimo
               tukaj, kajti s tem izmenjujemo strokovnjake, izkušnje, odpiramo možnost, da se naša
               mladina izobražuje, dobiva izkušnje, kajti veliko naših Slovencev po svetu je na zelo
               pomembnih in vplivnih mestih. Drugo, tudi zelo pomembno, je pa gospodarsko
               sodelovanje in krepitev izmenjave ter odpiranje v svet.</p>
               <p>Zato ta sredstva, ki jih bomo danes namenili, kot rečeno, samo 4%, bodo nujno
               potrebna samo za njihovo tekoče poslovanje, kot sem dobila izpisek za plače,
               vzdrževanje prostorov in organizacijo ter predpriprave za izvajanje posameznih
               programov. Programi organizacij se po večini ne prekrivajo in dopolnjujejo, tako da
               je za vsenavedene institute dela Slovencev v zamejstvu in po svetu še vedno dela
               dovolj, če bomo le znali in hoteli odkrivati potrebe in želje naših rojakov po
               svetu.</p>
               <p>Zato sem vesela, da so se dogovorili, da so si znali razdeliti in da le skupaj z
               delitvijo sredstev, delitvijo dela in s pomočjo in obveznostjo naše dežele, bomo
               uspeli, da bomo tudi skupaj lahko se odpirali in bogateli na vseh področjih. Tako
               sama podpiram in upam, da tudi kolegi poslanci boste podprli ta amandma komisije za
               Slovence po svetu. Enak je tudi vladni in še nekaterih poslancev. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp23">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? (Ne želi.) Prehajamo na odločanje o vloženih
               dopolnilih k tej postavki.</p>
               <p>Na glasovanje dajem amandma pod točko 41. Predlagatelj je vlada, delovno telo ga
               podpira. Ugotavljamo prisotnost! (70 prisotnih.)</p>
               <p>Kdo je za amandma? (43 poslancev.) Je kdo proti? (10 poslancev.)</p>
               <p>Ugotavljam, da je amandma sprejet.</p>
               <p>Prehajamo na glasovanje o amandmaju pod točko 42. Predlagatelj je skupina poslancev,
               prvopodpisani Davorin Terčon. Ta amandma nima podpore vlade in delovnega telesa.
               Ugotavljamo prisotnost! (65 prisotnih.)</p>
               <p>Kdo podpira amandma? (48 poslancev.) Je kdo proti? (12 poslancev.)</p>
               <p>Ugotavljam, da je amandma pod točko 42 sprejet.</p>
               <p>Prehajamo na odločanje o amandmaju pod točko 43. Predlagatelj je komisija za odnose
               s Slovenci v zamejstvu in po svetu. Vlada in delovno telo ga ne podpirata.
               Ugotavljamo prisotnost! (63 prisotnih.)</p>
               <p>Kdo je za amandma? (40 poslancev.) Je kdo proti? (13 poslancev.)</p>
               <p>Ugotavljam, da je amandma pod točko 43 sprejet.</p>
               <p>Na glasovanje dajem amandma pod točko 45, ker je bil amandma pod točko 34 umaknjen.
               Amandma pod točko 45 predlaga komisija za odnose s Slovenci v zamejstvu in po svetu.
               Amandma nima podpore vlade in delovnega telesa. Ugotavljamo prisotnost! (72
               prisotnih.)</p>
               <p>Kdo podpira ta amandma? (38 poslancev.) Kdo je proti? (29 poslancev.)</p>
               <p>Amandma pod točko 45 je bil sprejet.</p>
               <p>Na glasovanje dajem amandma pod točko 46. Predlagatelj je Ivo Hvalica. Vlada in
               delovno telo ga ne podpirata. Ugotavljamo prisotnost! (66 prisotnih.)</p>
               <p>Kdo podpira ta amandma? (34 poslancev.) Kdo je proti? (29 poslancev.)</p>
               <p>Amandma pod točko 46 je bil sprejet.</p>
               <p>Na glasovanje dajem amandma pod točko 47. Svoj glas bo obrazložil Ivo Hvalica.</p>
            </sp>
            <sp xml:id="SDZ2-Izredna-43-2000-01-19.sp24">

               <speaker>IVO HVALICA:</speaker>

               <p>Hvala lepa, gospod predsednik! Ta amandma pod številko 47 je tisti amandma, o katerem
               sem prej govoril. Sem hotel samo spomniti, da ne bi mogoče kdo šel mimo tega. Gre za
               šolo v Špetru v slovenski Benečiji. Hvala.</p>
            </sp>
            <sp xml:id="SDZ2-Izredna-43-2000-01-19.sp25">

               <speaker>PREDSEDNIK JANEZ PODOBNIK:</speaker>

               <p>Hvala. Svoj glas želi obrazložiti tudi kolega Jerovšek. Se je premislil pri tej
               svoji odločitvi? Na glasovanje dajem amandma pod točko 47. Predlagatelj je Ivo
               Hvalica. Nima podpore vlade in delovnega telesa. Ugotavljamo prisotnost! (70
               prisotnih.)</p>
               <p>Kdo podpira ta amandma? (45 poslancev.) Kdo je proti? (12 poslancev.)</p>
               <p>Amandma pod točko 47 je bil sprejet.</p>
               <p>Smo pri postavki 1911, ministrstvo za obrambo. Imamo več amandmajev. Pri točki 48.
               je predlagatelj vlada, delovno telo ga podpira. Točka 49 in 50 enako, točka 51 enako.
               Točka 52, predlagatelj je doktor Helena Hren-Vencelj, vlada ne podpira. S tem smo
               končali pri tej postavki. Kaj se je zgodilo? Ni razprave? Je. Gospod Petan želi
               besedo in gospa Hren-Vencljeva.</p>
            </sp>
            <sp xml:id="SDZ2-Izredna-43-2000-01-19.sp26">

               <speaker>RUDOLF PETAN:</speaker>

               <p>Hvala za besedo, gospod predsednik.</p>
            </sp>
            <sp xml:id="SDZ2-Izredna-43-2000-01-19.sp27">

               <speaker>PREDSEDNIK JANEZ PODOBNIK:</speaker>

               <p>Kolega Bajc, prosim, da se umirite v dvorani! Ne vem, kaj se je zgodilo. Sprejemanje
               proračuna poteka povsem normalno, prosim, da se umirite. Besedo ima kolega Petan.
           </p>
            </sp>
            <sp xml:id="SDZ2-Izredna-43-2000-01-19.sp28">

               <speaker>RUDOLF PETAN:</speaker>

               <p>Hvala za besedo, gospod predsednik. Torej želel bi raztolmačiti samo amandmaje pod
               zaporedno številko 53 in pa 54, za katere sem tudi sam predlagatelj. Gre za opremo za
               področje zaščite in reševanja, in sicer za opremo ob možnih množičnih nesrečah, kot
               je bil potres v Posočju. Naslednji amandma pa govori o sofinanciranju nakupa
               gasilskih vozil. Tisti, ki ste kakorkoli kdaj sodelovali pri zapiranju finančne
               konstrukcije pri nakupu teh vozil, veste, kako je vsak tolar pomemben in tudi ta
               sredstva, ki sicer niso velika, vendar bi pa kar pomagala. Ampak želim opozoriti na
               tisti drugi del, to se pravi, kje sredstva vzeti. Ko sem analiziral ta letošnji
               proračun, sem prišel do zanimivih ugotovitev in samo nekaj besed o tem.</p>
               <p>Gre za področje nadur, ki se financirajo in porabljajo iz tega proračuna. Ugotovil
               sem to, da samo za nadurno delo se iz tega proračuna porablja natanko milijardo in
               310 milijonov tolarjev. Jaz sicer nisem pristaš restrikcij nadur, vendar pa določena
               pravila pa verjetno naj bi veljala za vse. Glede na to, da se letošnji proračun
               povečuje za 109,4%, se pravi indeks je 9,4, se mi zdi popolnoma normalno, da bi se
               vsi proračunski porabniki nekako ulovili ali uokvirili v to povečanje. Vendar se to
               ne dogaja, in sicer 33 proračunskih porabnikov bistveno bolj povečuje nadure, 66 pa
               sploh ne planira nadur ali pa se uokvirja v te meje. Lahko tudi povem, da med temi 66
               so kar cela ministrstva, ki sploh ne planirajo nadur. Naj mi bo dovoljeno, da jih kar
               naštejem, ker mislim, da je to pomembno. Med temi je tudi državni zbor; ministrstvo
               za zunanje zadeve; ministrstvo za obrambo; Slovenska vojska; ministrstvo za
               pravosodje; ministrstvo za kmetijstvo celo ne planira nadur, kar se mi ob tem delu,
               ki ga imajo, zdi, ne vem, zelo pozitivno ali pa verjetno ne bi bilo nič narobe, če bi
               tudi planirali; ministrstvo za promet in zveze in pa ministrstvo za zdravstvo. Teh
               je, kot sem omenil, teh proračunskih porabnikov je 66, ki ne prekoračujejo tega
               letošnjega povišanja proračuna glede na planirane nadure.</p>
               <p>Medtem pa na drugi strani je 33 takšnih proračunskih porabnikov, ki bistveno
               odstopajo od tega povečanja in jaz jih bom nekaj kar naštel in med temi sem tudi
               pobiral ta sredstva za nabavo te opreme. Poglejte, služba vlade za zakonodajo
               povečuje za 1105% porabo za nadure, sredstev za nadure. Center za informatiko tudi
               precej. Najbolj zanimiva je pa zadeva na ministrstvu za notranje zadeve, ampak samo
               na področju uprave in administracije, kjer povečuje za 1464%, to pa znese kar 56
               milijonov. Po drugi strani pa se mi zdi korektno povedati, da policija, ki tudi sodi
               pod to ministrstvo, povečuje samo za 6%; to so pa dejansko tisti operativci, ki
               delajo na terenu. To pomeni, da pri njih nadure niti ne sledijo povečanju proračuna.
               Mislim, da bi moralo biti ravno obratno, vendar ni. Samo na področju administracije
               se povečuje za 1.464%. Ogromno povečanje je tudi na tržnem inšpektoratu, kjer gre
               tudi za velike vsote; lani sploh niso imeli nadur. Potem je tu veterinarska uprava,
               kar pa razumem. Potem je tudi zelo veliko povečanje pri upravi za zračno plovbo,
               upravi za prostorsko planiranje, hidrometeorološkem zavodu, inšpektoratu za
               okolje.</p>
               <p>Ravno pri teh, ki so nadpovprečno povečevali, nad 200, 300 ali 1.000%, sem zbral teh
               100 milijonov, kolikor sta težka ta dva amandmaja pod številko 53 in 54 za področje
               zaščite in reševanja, za nabavo opreme ob eventualnih nesrečah in tudi drugih
               neprijetnostih, ki pa se v življenju dogajajo. Zato bi vas prosil, kljub
               razmišljanju, da naj veljajo za vse enaki pogoji - če kdo povečuje nadure, naj velja
               to za vse, ne pa samo za nekatere uporabnike. Za tiste pa, ki povečujejo
               nadpovprečno, pa mislim, da je prav, da jim nekaj odvzamemo, da se uskladijo z
               ostalimi, in da namenimo nekaj sredstev tudi za opremo za zaščito in reševanje. Zato
               vas prosim za podporo amandmajev 53 in 54. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp29">

               <speaker>PREDSEDNIK JANEZ PODOBNIK:</speaker>

               <p>Hvala, kolega Petan, ki je razširil našo razpravo že na naslednjo postavko - te še
               nisem prebral, vendar je naslednja. Sedaj smo pri postavki 1.911 - ministrstvo za
               obrambo, kolega Petan je pa govoril o upravi Republike Slovenije za zaščito in
               reševanje ter dveh amandmajih, ki ju je sam vložil in sta takoj za to skupino
               amandmajev. Gospa dr. Helena Hren-Vencelj želi besedo.</p>
            </sp>
            <sp xml:id="SDZ2-Izredna-43-2000-01-19.sp30">

               <speaker>DR. HELENA HREN-VENCELJ:</speaker>

               <p>Lepo pozdravljeni! Rekli boste, da je nenavadno, da se ženska vtika v vojsko, vendar
               ker sem posredno, prek družinskih članov pobližje seznanjena z razmerami v vojski,
               lahko rečem, da so te razmere daleč od rožnatih, daleč od tega, da bi šlo za neko
               urejeno vojsko.</p>
               <p>Namreč, prav za vojsko se krčijo sredstva v vsakem pogledu. Kljub temu, da je
               ministrstvo za obrambo relativno velik porabnik, se na operativni ravni stvari ne
               odvijajo tako, kot bi bilo za urejeno vojsko spodobno. Tako se krčijo sredstva na
               različnih ravneh, skratka, denarja ni, in za vsako pobudo, ki bi izboljšala življenje
               vojakov in poklicnih vojakov oziroma tistih, ki so zaposleni v vojski, ni denarja.
               Zato sem se zaradi žalostnega primera, smrti mladega oficirja ob testiranju fizične
               sposobnosti redne sestave slovenske vojske zamislila nad tem, kaj pravzaprav to
               pomeni. Ministrstvo očitno ocenjuje, da zaposleni ne potrebujejo redne preventivne
               dejavnosti, kljub fizičnim naporom, velikim fizičnim naporom, ki so jim občasno
               izpostavljeni. Seveda to ne velja za tisto vojsko, ki pride za nekaj mesecev
               pravzaprav vedrit, ali pa seveda tudi ne velja za tiste, ki si izberejo drug način
               služenja vojaške obveznosti.</p>
               <p>Očitno torej ministrstvo se je odločilo, da preventivne zdravstvene dejavnosti za
               poklicne vojake ne bo več izvajalo, kar se mi zdi, da ni na mestu. Zato smo
               predlagali, da bi se povečal ta konto za 20 milijonov, s tem pa seveda, da se jemlje
               z nakupa zgradb in prostorov za 20 tisoč. Na splošno pa lahko rečem, da vsi amandmaji
               v povezavi s to številko 1911, pravzaprav jemljejo vladni amandmaji slovenski vojski
               še ta minimalna sredstva, ki jih ima za izvajanje operativne dejavnosti. Zato se mi
               ne zdi primerno, da se ji krčijo prevozni stroški in storitve, da se tekoče
               vzdrževanje krči, da se krči material, storitve, torej v različnih amandmajih.</p>
               <p>Prosim, da bi podprli ta amandma, da se taki primeri, kot se je dogodil pri
               izvajanju Cooperjevega testa, ne bi več ponovili.</p>
            </sp>
            <sp xml:id="SDZ2-Izredna-43-2000-01-19.sp31">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želi kdo besedo? (Ne želi.) Prehajamo na odločanje. Na glasovanje dajem
               amandma pod točko 48. Predlagatelj je vlada. Delovno telo ga podpira. Ugotavljamo
               prisotnost! (50 prisotnih.)</p>
               <p>Kdo je za ta amandma? (44 poslancev.) Kdo je proti? (3 poslanci.)</p>
               <p>Amandma je sprejet.</p>
               <p>Na glasovanje dajem amandma pod točko 49. Predlagatelj je vlada. Ugotavljamo
               prisotnost! (56 prisotnih.)</p>
               <p>Kdo je za ta amandma? (36 poslancev.) Kdo je proti? (3 poslanci.)</p>
               <p>Amandma je sprejet.</p>
               <p>Na glasovanje dajem amandma pod točko 50. Predlagatelj je vlada. Ugotavljamo
               prisotnost! (55 prisotnih.)</p>
               <p>Kdo je za ta amandma? (39 poslancev.) Kdo je proti? (1 poslanec.)</p>
               <p>Amandma je sprejet.</p>
               <p>Smo pri glasovanju o amandmaju pod točko 51. Predlagatelj je vlada. Ugotavljamo
               prisotnost! (57 prisotnih.)</p>
               <p>Kdo je za ta amandma? (31 poslancev.) Kdo je proti? (2 poslanca.)</p>
               <p>Amandma je sprejet.</p>
               <p>Na glasovanje dajem amandma pod točko 52. Predlagatelj je dr. Helena Hren-Vencelj.
               Vlada in delovno telo ga ne podpirata. Ugotavljamo prisotnost! (60 prisotnih.)</p>
               <p>Kdo je za ta amandma? (26 poslancev.) Kdo je proti? (28 poslancev.)</p>
               <p>Proceduralni predlog ima gospod Hvalica.</p>
            </sp>
            <sp xml:id="SDZ2-Izredna-43-2000-01-19.sp32">

               <speaker>IVO HVALICA:</speaker>

               <p>Hvala lepa gospod predsednik. Kot ste verjetno opazili, sem pritekel zadnji
               trenutek, pritisnil na mojo glasovalno tipko, ampak verjetno sem bil prepozen, zato
               bi vas prosil, da ponovite glasovanje. Hvala.</p>
            </sp>
            <sp xml:id="SDZ2-Izredna-43-2000-01-19.sp33">

               <speaker>PREDSEDNIK JANEZ PODOBNIK:</speaker>

               <p>Predlog kolega Hvalice, da ponovimo glasovanje, dajem na glasovanje. Ugotavljamo
               prisotnost! (65 prisotnih.)</p>
               <p>Kdo je za to, da ponovimo glasovanje o amandmaju pod točko 52? (49 poslancev.) Kdo
               je proti? (8 poslancev.)</p>
               <p>Ponovili bomo glasovanje. Ponovno dajem na glasovanje amandma pod točko 52.
               Ugotavljamo prisotnost! (65 prisotnih.)</p>
               <p>Kdo je za amandma? (31 poslancev.) Je kdo proti? (34 poslancev.)</p>
               <p>Ugotavljam, da amandma pod točko 52 ni sprejet.</p>
               <p>Prehajamo na področje uprave Republike Slovenije za zaščito in reševanje. Vloženi
               sta dve dopolnili. Obe je vložil kolega Petan in o njih tudi razpravljal. Razprava je
               še odprta. Ker ni več razprave, jo zaključujem.</p>
               <p>Najprej dajem prvi amandma pod točko 53 na glasovanje. Predlagatelj je Rudolf Petan.
               Tudi ta nima podpore vlade in delovnega telesa. Ugotavljamo prisotnost! (61
               prisotnih.)</p>
               <p>Kdo je za amandma? (22 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 54 istega predlagatelja. Stališče vlada in
               delovnega telesa je enako, kot je bilo pri prejšnjem amandmaju. Ugotavljamo
               prisotnost! (59 prisotnih.)</p>
               <p>Kdo je za amandma? (21 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Prehajamo na postavko 2011 - ministrstvo za pravosodje. 55. amandma, vlada ga
               predlaga, delovno telo ga podpira. Tudi naslednja dva amandmaja prav tako predlaga
               vlada in delovno telo ju podpira. Ni razprave. Prehajamo na odločanje.</p>
               <p>Na glasovanje dajem amandma pod točko 55. Predlagatelj je vlada. Ugotavljamo
               prisotnost! (60 prisotnih.)</p>
               <p>Kdo je za amandma? (29 poslancev.) Je kdo proti? (4 poslanci.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 56. Predlagatelj je vlada, delovno telo ga
               podpira. Ugotavljamo prisotnost! (62 prisotnih.)</p>
               <p>Kdo je za amandma? (41 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Smo pri amandmaju pod točko 57. Predlagatelj je vlada, delovno telo ga podpira.
               Ugotavljamo prisotnost! (61 prisotnih.)</p>
               <p>Kdo je za amandma? (38 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Smo na postavki 2111 - ministrstvo za gospodarske dejavnosti. Amandma pod točko 58,
               predlagatelj je vlada, delovno telo ga podpira. Amandma pod točko 59, predlagatelj je
               Samo Bevk, vlada ga ne podpira, delovno telo ga ne podpira. Amandma pod točko 60,
               predlagatelj je odbor za gospodarstvo, vlada ga ne podpira, ga pavsebinsko povzema v
               svojem amandmaju. Amandma pod točko 61, predlagatelj je skupina poslancev,
               prvopodpisani Peter Hrastelj. Vlada in delovno telo ga na podpirata. Ali želi kdo
               besedo? Tudi amandma pod točko 60 je amandma, ni amandma na amandma.</p>
               <p>Ker ni razprave, prehajamo na odločanje. Najprej dajem na glasovanje amandma pod
               točko 58, predlagatelj je vlada. Ugotavljamo prisotnost. (60 prisotnih.)</p>
               <p>Kdo je za ta amandma? (45 poslancev.) Kdo je proti? (Nihče.)</p>
               <p>Amandma je bil sprejet.</p>
               <p>Prehajamo na glasovanje o amandmaju pod točko 59. Predlagatelj je Samo Bevk. Vlada
               in delovno telo ga ne podpirata. Ugotavljamo prisotnost! (58 pristonih)</p>
               <p>Kdo je za ta amandma? (18 poslancev.) Kdo je proti? (29 poslancev.)</p>
               <p>Ta amandma ni bil sprejet.</p>
               <p>Smo pri amandmaju pod točko 60. To je amandma odbora za gospodarstvo. Vlada ga ne
               podpira, ker ga povzema. Ugotavljamo prisotnost! Izglasovan je bil že v amandmaju pod
               točko 4. Ugotavljamo prisotnost! Ne, pod točko 58.</p>
               <p>Kdo je za ta amandma? (22 poslancev.) Kdo je proti? (32 poslancev.)</p>
               <p>Ta amandma ni bil sprejet.</p>
               <p>Pri tej postavki imamo samo še amandma skupine poslancev, prvopodpisani je Peter
               Hrastelj. Vlada in delovno telo ga ne podpirata. Ugotavljamo prisotnost! (64
               prisotnih.)</p>
               <p>Kdo je za ta amandma? (19 poslancev.) Kdo je proti? (35 poslancev.)</p>
               <p>Amandma ni bil sprejet.</p>
               <p>Smo pri postavki 2211, ministrstvo za ekonomske odnose in razvoj. Oba amandmaja
               predlaga vlada, delovno telo podpira prva dva. Nato je amandma pod točko 64, ki je
               amandma na amandma poslanca Ferija Horvata. Odbor za gospodarstvo ga predlaga. Nima
               pa podpore vlade in delovnega telesa. Nato sledi amandma Ferija Horvata, ki pa nima
               podpore vlade in delovnega telesa. Sledi amandma Vesenjak Alojza. Tudi ta nima
               podpore prej omenjenih. Želi kdo besedo? Feri Horvat.</p>
            </sp>
            <sp xml:id="SDZ2-Izredna-43-2000-01-19.sp34">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi, predstavniki
               vlade. Smo pri poglavju, predvsem mislim na ta del, na kar so dani amandmaji, tudi
               moj amandma za regionalni razvoj, pri poglavju, kjer pravzaprav postavljamo na
               preizkušnjo doslednost ravnanja tega državnega zbora. Koliko razprav smo imeli po
               potrebi po skladnejšem regionalnem razvoju in v ta namen lansko leto tudi sprejeli
               zakon po zelo dolgihin temeljitih razpravah. V zakon smo celo zapisali, koliko
               sredstev naj bi namenjali za skladnejši regionalni razvoj. Več ali znatno več kot do
               sedaj.</p>
               <p>Sedaj, ko se je treba odločiti o materialni podlagi za izvajanje zakona in politike,
               ki bi morala biti ena prednostnih in ki jo tudi podpira Evropska unija - finančno in
               tudi v svojih prioritetah gospodarske politike, pa vidimo, da je vlada oziroma
               koalicija ostaja nezvesta temu, kar je prej sama tudi zagovarjala in za kar je
               glasovala tukaj v tem državnem zboru.</p>
               <p>Če gledamo postavko v predlogu proračuna, regionalni razvoj, res je indeks 140,6 ali
               v absolutnem znesku 2 milijardi 800 milijonov. Če potem natančneje pogledamo po
               posameznih kontih, koliko je namenjeno dejansko za same investicije, tisto, kar smo
               do sedaj imenovali tako imenovana demografija investicije, predvsem za gospodarsko
               infrastrukturo na manj razvitih območjih, pa vidimo, da je predviden znesek 2
               milijardi v odnosu na milijardo 800 milijonov lansko leto, koliko je ocena. Indeks
               povečanja nominalno je 11,1. Če upoštevamo inflacijo, je to realno tam kvečjemu pri
               najbolj optimistični napovedi inflacije okoli 5%.</p>
               <p>Sprašujem vas, gospe in gospodje, kakšno bistveno povečanje je to. Zato predlagam
               amandma, s tem, da podpiram amandma na ta amandma, ki ga je vložil odbor za
               gospodarstvo, ki se nanaša na vir od kod vzeti ta sredstva. S tem amandmajem
               predlagam, da se ta znesek 2 milijardi poveča sedaj za 200 milijonov tolarjev, kar je
               minimum, kar bi lahko storili, če imamo resno voljo nekaj spremeniti v regionalni
               politiki.</p>
               <p>Naj si dovolim reči še to, da me čudi, da komisija za lokalno samoupravo ni podprla
               tega amandmaja. Prav zanima me, kje so razlogi, kje ima argumente za to. Odbor za
               gospodarstvo ga je podprl. Da ga odbor za finance ni podprl, mi je recimo bolj
               razumljivo, čeprav se s tem tudi ne morem strinjati.</p>
               <p>Zato kolegice in kolegi predlagam, da ta amandma podprete. Tudi ne pomeni v
               primerjavi s celotnim obsegom proračuna tako velike postavke, da bi kakorkoli rušil
               proračun. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp35">

               <speaker>PREDSEDNIK JANEZ PODOBNIK:</speaker>

               <p>Hvala lepa. Državni podsekretar, gospod Bogataj, želi besedo.</p>
            </sp>
            <sp xml:id="SDZ2-Izredna-43-2000-01-19.sp36">

               <speaker>MIRAN BOGATAJ:</speaker>

               <p>Hvala lepa. Jaz bi rad samo eno pojasnilo spoštovani zbor. Predlaga se nadaljnje
               zmanjševanje postavke, to je investicije v temeljen razvojne programe. Na tej
               postavki so planirana izključno odplačila že sklenjenih posojilnih pogodb in jih ni
               mogoče zniževati. Narejeni so bili novi izračuni v ministrstvu za finance in to
               znižanje je že zajeto v včeraj sprejetem četrtem amandmaju. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp37">

               <speaker>PREDSEDNIK JANEZ PODOBNIK:</speaker>

               <p>Replika, gospod Feri Horvat.</p>
            </sp>
            <sp xml:id="SDZ2-Izredna-43-2000-01-19.sp38">

               <speaker>FRANC (FERI) HORVAT:</speaker>

               <p>Hvala za besedo. Da ne bo nesporazuma okrog vira, zato je pa vložen amandma odbora
               za gospodarstvo pod številko 64. Tudi sam ga podpiram in sem prej že rekel, da ga
               podpiram in s tem je ta problem, ki ga upravičeno navaja gospod Bogataj, odpravljen.
               In samo še to bi zraven rekel, da so ta sredstva za naložbe v infrastrukturo na
               podeželju nujno potrebna, če hočemo uresničiti druge programe tudi iz tega proračuna
               in pa tudi iz tistega, kardaje Evropska unija za razvoj podeželja, predvsem za razvoj
               dodatnih dejavnosti. Ni možno razvijati turizma, podjetništva in drugih dejavnosti
               kot dopolnilnih dejavnosti na podeželju brez vsaj minimalne infrastrukture.
               Hvala.</p>
            </sp>
            <sp xml:id="SDZ2-Izredna-43-2000-01-19.sp39">

               <speaker>PREDSEDNIK JANEZ PODOBNIK:</speaker>

               <p>Hvala lepa. Državni sekretar, magister Cvikl želi besedo.</p>
            </sp>
            <sp xml:id="SDZ2-Izredna-43-2000-01-19.sp40">

               <speaker>MAG. MILAN MARTIN CVIKL:</speaker>

               <p>Hvala za besedo. Predlagani amandma na amandma gospoda poslanca Ferija Horvata
               zmanjšuje postavko sklada za sukcesijo, ki je predlagana v proračunu v višini 180
               milijonov. Tukaj moramo seveda povedati, da realizacija v letu 1999 je ocenjena na
               približno 160 milijonov. Gre za sredstva, ki so namenjena za zagotavljanje stroškov
               delovanja tega sklada, predvsem seveda postopki, ki tečejo na sodiščih, in bi seveda
               izglasovanje tega amandmaja pomenilo, da bi ta postavka oziroma ta sklad bil brez
               ustreznih sredstev za njegovo delovanje.</p>
               <p>Državnemu zboru je bil posredovan tudi finančni načrt tega sklada, tako da vlada
               zavrača tako amandma v osnovi, kot tudi amandma na amandma. Moramo pa povedati, da
               seveda sam regionalni program je dejansko v postavki, ki je na ministrstvu za
               ekonomske odnose in razvoj ravno zaradi tega, ker je to bila ena od prioritet,
               opredeljen v višini 2 milijarde 800 in ima tudi zato, bi rekel, najvišji indeks med
               posameznimi skupinami proračunskih postavkah, nekaj čez 140. Tako da menimo, da so
               sredstva, ki so predlagana v proračunu, zadostna in da jemanje iz omenjenih postavk
               ni ustrezno. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp41">

               <speaker>PREDSEDNIK JANEZ PODOBNIK:</speaker>

               <p>Hvala lepa. Torej manjka še amandma na amandma na amandma. Ali želi še kdo besedo?
               Gospod Božič.</p>
            </sp>
            <sp xml:id="SDZ2-Izredna-43-2000-01-19.sp42">

               <speaker>IVAN BOŽIČ:</speaker>

               <p>Hvala lepa, predsednik. Torej, malo bom repliciral državnemu sekretarju.</p>
               <p>Pri ministrstvu za ekonomske odnose in razvoj smo pričakovali vsi, ki smo glasovali
               za zakon o skladnem regionalnem razvoju, da bo nekaj denarja za letošnjo drugo
               polovico leta po novem zakonu - tega v proračunu ni. Zato je treba razumeti, da
               poslanci vlagamo in vlagajo amandmaje zaradi tega, ker v opoziciji druge milosti
               nimamo. Zato bom tudi te amandmaje podprl. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp43">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prehajamo na odločanje.</p>
               <p>Na glasovanje dajem amandma pod točko 62; predlagatelj je vlada, delovno telo ga
               podpira. Ugotovimo prisotnost! (63 prisotnih.)</p>
               <p>Kdo je za ta amandma? (48 poslancev.) Je kdo proti? (1 poslanec ali 1 poslanka.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju pod točko 63; predlagatelj je vlada, delovno telo
               ga podpira. Ugotovimo prisotnost! (65 prisotnih.)</p>
               <p>Kdo je za ta amandma? (41 poslancev.) Je kdo proti? (5 poslancev.)</p>
               <p>Ugotavljam, da je amandma sprejet.</p>
               <p>Prehajamo na amandma na amandma, ki je pod točko 64. To je amandma na amandma
               poslanca Ferija Horvata; predlaga ga odbor za gospodarstvo, vlada in delovno telo ga
               ne podpirata. Ugotovimo prisotnost! (64 prisotnih.)</p>
               <p>Kdo je za ta amandma? (22 poslancev.) Je kdo proti? (32 poslancev.)</p>
               <p>Ugotavljam, da amandma na amandma ni bil sprejet.</p>
               <p>Zato prehajamo na odločanje o amandmaju pod točko 65; predlagatelj je Feri Horvat,
               vlada in delovno telo ga ne podpirata. Ugotovimo prisotnost! (62 prisotnih.)</p>
               <p>Kdo je za ta amandma? (19 poslancev.) Je kdo proti? (27 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 66; predlagatelj je Alojz Vesenjak in amandma nima
               podpore vlade in delovnega telesa. Ugotovimo prisotnost! (54 prisotnih.)</p>
               <p>Kdo je za ta amandma? (17 poslancev.) Je kdo proti? (27 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na postavko 2311 - ministrstvo za kmetijstvo, gozdarstvo in prehrano.
               Tokrat je nekoliko več amandmajev, od strani 46 do strani 52. Na hitro jih bomo
               preleteli.</p>
               <p>Amandma pod številko 67 predlaga vlada, 68 vlada, 69 Vesenjak Alojz - ni podpore, 70
               Malovrh Jurij - ni podpore obeh (vemo, koga), 71 isti predlagatelj, stališče enako,
               72 isti predlagatelj, stališče enako, 73 Vesenjak Alojz, stališče enako, 74
               predlagatelja Malovrh Jurij in Božič Ivan, ni podpore, 75 ista predlagatelja, enako
               stališče vlade in delovnega telesa, 76 Malovrh Jurij - ni podpore, 77 skupina
               poslancev s prvopodpisanim Gezo Džubanom - nima podpore, ker amandma vsebinsko vlada
               podpira v svojem amandmaju, 78 Čebulj Franc. S tem so amandmaji izčrpani.</p>
               <p>Kdo želi besedo? Gospod Jurij Malovrh.</p>
            </sp>
            <sp xml:id="SDZ2-Izredna-43-2000-01-19.sp44">

               <speaker>JURIJ MALOVRH:</speaker>

               <p>Gospod predsednik, hvala lepa za besedo. Tukaj je bilo vloženih nekaj amandmajev za
               podporo kmetijstvu, in sicer se kmetijstvo in pa z njim tudi prehrambena industrija v
               sedanjem času približevanja Slovenije Evropski uniji in pa seveda, ko smo se
               pridružili tako Efti kot Cefti, se je naše slovensko kmetijstvo znašlo v zelo
               neugodnem položaju. Res je, da so tukaj nekatere postavke iz naslova kmetijstva, pa
               vendar ocenjujemo v naši stranki, da je to dosti premalo. To je eno.</p>
               <p>Drugo pa je, da smo že iz nekaterih prejšnjih amandmajev, ki so bili sprejeti,
               kmetijstvu tudi nekaj pobrali, kar jaz ocenjujem kot slabo in tega pri nas nismo
               podpirali. Tako ocenjujemo, da je treba dati podporo službi za kontrolo proizvodnje v
               živinoreji; potem živilskopredelovalni industriji pri amandmaju številka 71; potem
               pri delovanju služb javnih zavodov in posodobitvi javnih zavodov in ustanov ter
               razvojnih centrov v kmetijstvu; potem pri ukrepih za stabilizacijo trga, tako
               notranji kot zunanji trg. Mislim, da smo tudi tukaj že nekaj pobrali. Posebno
               vprašanje pa je potem tudi vprašanje pospeševanja oziroma podpora hmeljarstvu. Vemo,
               da je v slovenskem kmetijstvu bilo prav hmeljarstvo pred časom paradni konj in da je
               slovenski hmeljar ogromno izvažal v dežele zahodne Evrope, da pa s pridruževanjem in
               pa vključevanjem Češke, Rusije in pa podobno,da se je slovensko hmeljarstvo znašlo v
               zelo zelo težkem položaju in je sedaj bolj hirajoči pridelek ali pa vid slovenskega
               gospodarstva. Prav zato so vloženi ti amandmaji v podporo kmetijstvu, slovenskemu
               podeželju, če hočemo ohraniti slovensko podeželjekolikor toliko živo, opažamo zlasti
               na demografsko ogroženih področjih, da se na veliko zarašča in to je eden od
               momentov, pri katerem lahko državni zbor pri podpori teh amandmajev pripomore tudi k
               temu, da se slovenskemu kmetu in pa podeželju tudi na takšen način nekako pomaga.
               Hvala lepa.</p>
            </sp>
            <sp xml:id="SDZ2-Izredna-43-2000-01-19.sp45">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo? (Ne želi.) Prehajamo na odločanje, in sicer
               najprej bomo glasovali o amandmaju, ki je na strani 46. To je amandma pod točko 67,
               predlagatelj je vlada, delovno telo ga podpira. Ugotovimo prisotnost! (53
               prisotnih.)</p>
               <p>Kdo podpira ta amandma? (34 poslancev.) Je kdo proti? (6 poslancev.)</p>
               <p>Ugotavljam, da je ta amandma sprejet.</p>
               <p>Na glasovanje dajem amandma pod točko 68, predlagatelj je vlada, delovno telo ga
               podpira. Ugotovimo prisotnost! (57 prisotnih.)</p>
               <p>Kdo je za ta amandma? (35 poslancev.) Je kdo proti? (4 poslanci.)</p>
               <p>Ugotavljam, da je amandma sprejet.</p>
               <p>Smo pri amandmaju 69, predlagatelj je Alojz Vesenjak, nima podpore vlade in
               delovnega telesa. Ugotovimo prisotnost! (54 prisotnih.)</p>
               <p>Kdo je za ta amandma? (20 poslancev.) Je kdo proti? (21 poslancev.)</p>
               <p>Ugotavljam, da amandma ni bil sprejet. V parlamentu odloča en glas.</p>
               <p>Smo pri amandmaju pod točko 70; predlagatelj je Jurij Malovrh, vlada in delovno telo
               ga ne podpirata. Ugotovimo prisotnost! (59 prisotnih.)</p>
               <p>Kdo je za ta amandma? (24 poslancev.) Je kdo proti? (29 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na odločanje o amandmaju pod točko 71 istega predlagatelja; stališče vlade
               in delovnega telesa je enako kot pri prejšnjem. Ugotovimo prisotnost! (58
               prisotnih.)</p>
               <p>Kdo podpira ta amandma? (16 poslancev.) Je kdo proti? (32 poslancev.)</p>
               <p>Ugotavljam, da ta amandma ni bil sprejet.</p>
               <p>Prehajamo na amandma pod točko 72 istega predlagatelja; stališče vlade in delovnega
               telesa je enako kot pri prejšnjem. Ugotovimo prisotnost! (56 prisotnih.)</p>
               <p>Kdo je za ta amandma? (16 poslancev.) Je kdo proti? (33 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na amandma pod točko 73; predlagatelj je Alojz Vesenjak, ki nima podpore
               vlade in delovnega telesa. Ugotovimo prisotnost! (53 prisotnih.)</p>
               <p>Kdo je za ta amandma? (22 poslancev.) Je kdo proti? (27 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod točko 74; predlagata ga Jurij Malovrh in
               Ivan Božič, ki nimata podpore vlade in delovnega telesa. Ugotovimo prisotnost! (55
               prisotnih.)</p>
               <p>Kdo je za ta amandma? (15 poslancev.) Je kdo proti? (32 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 75 istih dveh predlagateljev, z enakim stališčem vlade
               in delovnega telesa. Ugotovimo prisotnost! (54 prisotnih.)</p>
               <p>Kdo podpira ta amandma? (16 poslancev.) Je kdo proti? (31 poslancev.)</p>
               <p>Ugotavljam, da amandma ni bil sprejet.</p>
               <p>Na glasovanje dajem amandma pod točko 76; predlagatelj je Jurij Malovrh, ki ni uspel
               pridobiti podpore vlade in delovnega telesa. Ugotovimo prisotnost! (59
               prisotnih.)</p>
               <p>Kdo je za ta amandma? (19 poslancev.) Je kdo proti? (31 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 77. Skupina poslancev ga predlaga. Amandma je vsebinsko
               že povzela vlada. Ali vztrajate na glasovanju? (Vztrajate.) Samo opomba, da je bil
               amandma v tem znesku že izglasovan, ampak je vložen korektno s poslovnikom.
               Ugotavljamo prisotnost! (55 prisotnih.)</p>
               <p>Kdo je za amandma? (18 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Smo pri amandmaju pod točko 78 Franca Čebulja, ki bo prišel obrazložiti svoj
               glas.</p>
            </sp>
            <sp xml:id="SDZ2-Izredna-43-2000-01-19.sp46">

               <speaker>FRANC ČEBULJ:</speaker>

               <p>Hvala lepa gospod predsednik. Spoštovane kolegice in kolegi. Prosil bi vas za
               podporo naslednjega amandmaja.</p>
               <p>Gre za samo 10 milijonov sredstev, ki naj bi jih namenili za projektno dokumentacijo
               za Srednjo mlekarsko šolo v Kranju. Sam amandma res ni doživel podpore na odboru za
               kmetijstvo. Toda glede na namige, ker sem opazil, minister Smrkolj verjetno daje
               podporo temu amandmaju in bi res prosil poslance, predvsem pa tiste, ki so točno
               seznanjeni s problematiko srednje mlekarske šole v Kranju, v kakšnih pogojih in s
               plani, katere predvidevajo v petih letih, da dejansko mlekarska šola v Kranju doživi
               tudi na spremembi same lokacije, ki se seli na področje občine Naklo. Vsekakor bo teh
               10 milijonov jasno zelo dobrodošlo, da mlekarska šola v Kranju ta sredstva dobi.</p>
               <p>Res bi vas prosil, predvsem poslance iz gorenjske regije, da podpremo ta amandma.
               Hvala lepa.</p>
            </sp>
            <sp xml:id="SDZ2-Izredna-43-2000-01-19.sp47">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi še kdo besedo oziroma obrazložiti svoj glas? (Ne želi.)</p>
               <p>Na glasovanje dajem amandma pod točko 78. Predlagatelj je Franc Čebulj. Ugotavljamo
               prisotnost! (58 prisotnih.)</p>
               <p>Kdo je za amandma? (27 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>S tem smo izčrpali glasovanje o postavkah kmetijstva in prehajamo na 2312 -
               veterinarska uprava Republike Slovenije. Amandma vlade, delovno telo ga podpira.
               Ugotavljamo prisotnost! (44 prisotnih.) Prehitro. Ugotavljamo prisotnost! (52
               prisotnih.)</p>
               <p>Kdo je za ta amandma? (38 poslancev.) Je kdo proti? (3 poslanci.)</p>
               <p>Amandma je sprejet.</p>
               <p>Smo pri postavki uprave Republike Slovenije za pospeševanje kmetijstva. Tukaj vlada
               predlaga amandma in ima podporo delovnega telesa. Ugotovimo prisotnost! (53
               prisotnih.)</p>
               <p>Kdo je za ta amandma? (37 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Smo pri postavki inšpektorat Republike Slovenije za kmetijstvo, gozdarstvo, lov in
               ribolov. Amandma predlaga vlada, delovno telo ga podpira. Ugotovimo prisotnost! (53
               prisotnih.)</p>
               <p>Kdo je za ta amandma? (33 poslancev.) Je kdo proti? (2 poslanca.)</p>
               <p>Ugotavljam, da smo amandma sprejeli.</p>
               <p>Prehajamo na postavko 2411, ministrstvo za promet in zveze. Trije amandmaji vlade.
               Prve tri predlaga vlada, delovno telo jih podpira. Nato sledi amandma Ivana Božiča,
               ta pa nima podpore vlade in delovnega telesa. Ali želi kdo besedo? Gospod Božič.</p>
            </sp>
            <sp xml:id="SDZ2-Izredna-43-2000-01-19.sp48">

               <speaker>IVAN BOŽIČ:</speaker>

               <p>Hvala lepa, gospod predsednik. Torej amandma za železnico pod številko 85,
               Jesenice-Nova Gorica-Sežana je v nacionalnem programu obnova te železnice, ampak od
               1994. leta nismo še nič naredili. Štiri leta prihajam za to govornico za vse štiri
               proračune, kar sem v parlamentu, in nič se ne zgodi. Zavrnili bomo amandma, ampak na
               koncu se tudi vprašajmo in vprašajmo sami sebi,zakaj potem sprejemamo nekatere zakone
               in zakaj sprejemamo nekatere nacionalne programe. Zato, da zapravimo čas ali za kaj
               drugega?</p>
            </sp>
            <sp xml:id="SDZ2-Izredna-43-2000-01-19.sp49">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ali želi kdo besedo? Gospod Demšar želi besedo.</p>
            </sp>
            <sp xml:id="SDZ2-Izredna-43-2000-01-19.sp50">

               <speaker>VINCENCIJ DEMŠAR:</speaker>

               <p>Moja pripomba se ne bo nanašala na nobeno od teh postavk. Nanaša se pa na neko
               generalno stališče. Namreč zgodilo se je to, da po tem, ko smo mi bili omejeni z
               vložitvijo amandmajev, začetek decembra, se je za potrebe državnih ceste predvidelo
               par milijard. Na ta sredstva poslanci nikakor ne moremo čisto nič narediti, tudi
               amandmajev nisem mogel vlagati. Sem tu samo zato, da opozorim, da smo prepoznali ta
               način delitve sredstev znotraj koalicije in ste rezervirali nekaj milijard, do
               katerih opozicija niti besede nima in se mi zdi ta način izredno nekorekten. Če
               govorimo, da smo poslanci poslanci ne samo svojih regij, temveč tudi sicer, se mi
               zdi, da ste nam na tak način vzeli možnost sodelovati pri proračunu. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp51">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prosim, razprava, ki jo je odprl kolega Demšar, ni povezana s to postavko
               - ne, to je pa direkcija Republike Slovenije za ceste, to je naslednja. Držimo se
               postavk! Sedaj imamo samo tri amandmaje, ki, če pogledate vsebino, gredo v drugo smer
               oziroma je postavka drugačna. Kolega Božič pa je seveda govoril o svojem amandmaju,
               ki je povezan s to postavko. Predlagam, da počakate, da pridemo čez nekaj minut do
               postavke direkcije Republike Slovenije za ceste. Kolega Malovrh.</p>
            </sp>
            <sp xml:id="SDZ2-Izredna-43-2000-01-19.sp52">

               <speaker>JURIJ MALOVRH:</speaker>

               <p>No, podprl bom amandma številka 85, ki se nanaša na nacionalni program razvoja
               železniške infrastrukture, in sicer ravno zaradi tega, kot je povedal tudi gospod
               Božič.</p>
               <p>Tu se s temi nacionalnimi programi včasih ubadamo dan, dva, tri ali celo več; ko pa
               je zadevo treba spraviti v proračun, takrat pa gremo prek tega, kot da nismo o tem
               nič govorili. Sedaj bomo v sorazmerno kratkem času razpravljali o nacionalnem
               programu slovenskega zdravstva; zopet nas bodo polna usta, ko pa bo proračun na mizi,
               takrat bomo pa utihnili in iskali vsak svojo pozicijo. Če govorimo o takem ali
               drugačnem koridorju, če govorimo o razvoju železniške infrastrukture, če pomislimo na
               to, kdaj je bila ta soška proga zgrajena in pod kakšnimi pogoji, da pa je danes ne
               moremo vzdrževati, da je ne moremo modernizirati, tega mi pa skorajda ne bo nihče
               mogel trditi. In prav zaradi tega bom ta amandma podprl.</p>
            </sp>
            <sp xml:id="SDZ2-Izredna-43-2000-01-19.sp53">

               <speaker>PREDSEDNIK JANEZ PODOBNIK:</speaker>

               <p>Hvala lepa. Želite besedo, dr. Hanžel? (Želite.) Državni sekretar dr. Hanžel ima
               besedo.</p>
            </sp>
            <sp xml:id="SDZ2-Izredna-43-2000-01-19.sp54">

               <speaker>DR. SLAVKO HANŽEL:</speaker>

               <p>Spoštovane poslanke in poslanci! Glede na to, da je bil omenjen tudi nacionalni
               program razvoja železniške infrastrukture, da je bil omenjen soški koridor, bi želel
               pojasniti v toliko, da enkrat v tem mandatu so že bila zagotovljena sredstva za
               izdelavo študije upravičenosti posodobitve soškega koridorja. Te posodobitve bi naj v
               sklopu nacionalnega programa bile vredne okrog 15 milijard tolarjev. Študija
               upravičenosti je glede na sedanji promet, tako potniški kot tovorni, in pričakovanja
               v prihodnje pokazala, da dejansko investicije vta koridor trenutno še niso in v
               obdobju do leta 2005 naj ne bi bile upravičene. Če se bodo razmere tu kakorkoli
               spremenile, bo tudi ta študija upravičenosti ponovno preverjena po rezultatih
               ekonomske upravičenosti in bodo predlagani tudi drugi ukrepi. Res pa je dejansko to,
               kar sta gospoda poslanca omenila: sprejemamo nacionalne programe, ki jih pa seveda,
               žal, zaradi takih ali drugačnih razlogov, predvsem pa zaradi omejenih proračunskih
               sredstev, nismo v stanju potem tudi realizirati. Dobro bi bilo, če bi se, recimo, ob
               sprejemu nacionalnih programov - zdaj mislim predvsem na spremembe in dopolnitve
               nacionalnega programa infrastrukture, ki ga bomo predlagali v obravnavo v začetku
               naslednjega meseca za drugo obravnavo - bi bilo smiselno dejansko preučiti in
               pogledati, ali so določila, ki jih pravzaprav zahteva zakon o železniškem prometu, ki
               se ga v državnem zboru potrdili koncem lanskega leta, in pa seveda te spremembe in
               dopolnitve nacionalnega programa, ki so v pretežni meri vezane le in izključno samo
               na najnujnejše posege. To se pravi, te spremembe in dopolnitve predstavljajo predvsem
               zmanjševanje obsega potrebnih investicij na tem področju, ali bomo lahko vsaj to, kar
               je v tem nacionalnem programu sprememb in dopolnitev predvideno, tudi realizirali.
               Ker sicer je res škoda časa, vašega časa in časa po ministrstvih, da take papirje
               pripravljamo, realizirati jih pa ne moremo. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp55">

               <speaker>PREDSEDNIK JANEZ PODOBNIK:</speaker>

               <p>Hvala državnemu sekretarju. Prehajamo na odločanje. Na glasovanje dajem najprej
               amandma pod točko 82. Predlagatelj je vlada, delovno telo ga podpira. Ugotavljamo
               prisotnost! (62 prisotnih.)</p>
               <p>Kdo podpira ta amandma? (33 poslancev.) Kdo je proti? (1 poslanec.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju 83. Predlagatelj je vlada, delovno telo ga
               podpira. Ugotavljamo prisotnost! (52 prisotnih.)</p>
               <p>Kdo je za ta amandma? (37 poslancev.) Kdo je proti? (1 poslanec.)</p>
               <p>Amandma pod točko 83 je sprejet.</p>
               <p>Smo pri amandmaju pod točko 84, predlagatelj je isti - vlada in delovno telo ga
               podpirata. Ugotavljamo prisotnost! (61 prisotnih.)</p>
               <p>Kdo je za ta amandma? (34 poslancev.) Kdo je proti? (4 poslanci.)</p>
               <p>Amandma je sprejet.</p>
               <p>Smo pri amandmaju pod točko 85, predlagatelj je Ivan Božič, nima podpore vlade in
               delovnega telesa. Ugotavljamo prisotnost! (55 poslancev.)</p>
               <p>Kdo podpira ta amandma? (22 poslancev.) Kdo je proti? (24 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na postavko 2414, uprava Republike Slovenije za telekomunikacije. Imamo
               vložen amandma poslanskega kolega Ive Hvalice. Vlada in delovno telo ga ne podpirata.
               Ali želi kdo besedo? Prosim, gospod Hvalica ima besedo.</p>
            </sp>
            <sp xml:id="SDZ2-Izredna-43-2000-01-19.sp56">

               <speaker>IVO HVALICA:</speaker>

               <p>Hvala lepa za besedo. Spoštovane kolegice, spoštovani kolegi. To je najstarejši
               amandma v zgodovini slovenskega parlamenta. Vlaga ga natančno 7 let. Pravljična
               številka.</p>
               <p>Lansko leto, se dobro spomnim, ni bil izglasovan z rezultatom 22 proti 24. Za kaj
               gre? Gre za preprosto dejstvo, da naši Slovenci v Trstu ne vidijo slovenskega
               signala, slovenske televizije. To je sramota za to državo. Leta 2000! V Novi Gorici
               vidim 30 ali 32 italijanskih TV postaj. Mi pa enega signala ne moremo poslati čez
               mejo. Ampak, kaj se je zgodilo še ob tem? Ko jaz nisem uspel v 7 letih vložiti ta
               amandma, sem vložil zakon. Lansko leto sem vložil zakon, ki bi omogočal sprejemanje
               tega signala v zamejstvu. Velja tako za mejo z Italijo, za Furlanijo-Julijsko
               krajino, kot za avstrijsko Koroško.</p>
               <p>Kaj se je zgodilo z zakonom? Vlada je dala nanj negativno mnenje, ker da bi ta
               zakonska materija posegla v pristojnosti sveta RTV in tako dalje. Vladno mnenje z dne
               2. decembra lanskega leta pravi: "Ali ne bi bilo enostavno to urediti s proračunom?"
               Torej, jaz natančno sledim volji vlade, sedaj ponovno - čeprav sem jaz to naredil že
               prej ali se je vlada, ne vem, sinhronizirala ne vem preko katerih bitij z mano in
               hoče natančno to rešitev. Mnenje vlade z 2. decembra natančno to pravi.</p>
               <p>Mislim, da na pragu novega tisočletja je absurdno, da Slovenci v Trstu in v Benečiji
               ne vidijo slovenskega signala. Če mi hočemo imeti živo slovensko besedo v zamejstvu,
               je prva stvar, pred vsem ostalim: pred delegacijami, pred vsemi pompoznimi stvarmi,
               pred obiski, pred vsem tem in onim to, da jim pošljemo slovensko besedo, ki so je
               željni, čez mejo. Niti radio se ne sliši, veste.</p>
               <p>Danes zjutraj ob 8.00 uri, glejte kakšen slučaj, na prvem programu slovenskega radia
               je nastopal strokovnjak za - ne vem kako se temu reče - skratka strokovnjak, ki je
               svetoval, kako sprejemati posamezen TV program. Strokovnjak TV Slovenije danes
               zjutraj na prvemprogramu. Gospa iz okolice Ljubljane je v imenu svojega sorodnika, ki
               živi na Koroškem, vprašala, kaj naj naredi, da bo gledal slovenski program. Ta njen
               sorodnik je na Koroškem. To je bilo danes zjutraj. Kakšen slučaj! In ta strokovnjak
               ji je odgovoril, v giga herzih in podobno, ne poznam teh enot, odklonil, stopinje
               gor, levo, dol, o sedemmestnih številih je govoril, takšne podatke kot, bi rekel -
               strel s havbico, približno. Ne vem, koliko je ta gospa razumela, po moje nič. Kako
               naj naravna satelitsko anteno itn. Ja, lepo vas prosim! Tu se govori o satelitski
               anteni, o oddaji preko satelita, ampak vi veste dobro, da je pač najbolj enostavna
               stvar, da prižgeš televizor in gledaš kanal, ki ga želiš normalno z anteno. Večina
               ljudi, na žalost, še dolgo ne bo imela ne kabelske televizije, ne satelitskih anten
               in to velja, jasno, tudi za naše zamejce, torej onstran meje.</p>
               <p>Torej ta amandma ima brado, dobesedno. Jaz bi želel, da enkrat s tem - tudi zato,
               ker vlada meni, da je poduk, da se to uredi. Jaz obljubljam tudi tu, pred vsemi vami,
               da bom zakon, ki je v postopku normalnem, če bo sprejet ta amandma, kot mi tudi
               sugerira vlada, bom jaz zakon umaknil iz postopka.</p>
               <p>Torej, smatram potrebno, da še enkrat povem: na pragu novega tisočletja, da se
               slovenski program ne vidi v Trstu, je sramota za to državo. Popravimo to sramoto,
               zelo enostavno, po 7 letih prizadevanj, popravimo to sramoto. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp57">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo želi Aurelio Juri.</p>
            </sp>
            <sp xml:id="SDZ2-Izredna-43-2000-01-19.sp58">

               <speaker>AURELIO JURI:</speaker>

               <p>Hvala, predsednik. Jaz se vsebini razprave in utemeljevanja amandmaja kolega Hvalice
               pridružujem in obžalujem, da vlada na osnovi vseh dosedanjih pozivov, opozarjanj, da
               gre ta problem rešiti, se ni odzvala z ustreznim predlogom proračuna, ki naj bi
               omogočil, seveda, vzpostavitev teh pretvornikov; a samega amandmaja ne bom podprl.
               Čeprav se s prvim delom strinjam, se z drugim delom ne strinjam, ker žal amandma nima
               te sreče, da bi jemal od nekod - kar sodi seveda tudi v moje prepričanje - ampak
               jemlje uradu za begunce 100 pomembnih milijonoviz skupne vsote približno milijarde,
               pa vemo, s kakšnimi težavami se ta urad za oskrbo beguncev ubada. Zato bom, žal,
               glasoval proti amandmaju. Hvala.</p>
            </sp>
            <sp xml:id="SDZ2-Izredna-43-2000-01-19.sp59">

               <speaker>PREDSEDNIK JANEZ PODOBNIK:</speaker>

               <p>Kolega Jakič, kolega Peterle. Kolega Božič je bil pa prvi, seveda, potem pa kolega
               Jakič.</p>
            </sp>
            <sp xml:id="SDZ2-Izredna-43-2000-01-19.sp60">

               <speaker>IVAN BOŽIČ:</speaker>

               <p>Hvala lepa. Ta amandma bom podprl, iz preprostega razloga: živim ob zahodni meji in
               vem, kako je na drugi strani, v Benečiji, kjer so od 1866. leta ločeni od matične
               domovine. Samo malo se vprašajte, kako dolgo je to - leto 1866</p>
               <p>Drugo, kar bi rad rekel, ne skrbi me za drugi del amandmajev, od kod se vzame. Ta
               država, in dokler bom v tem parlamentu, bom vedno glasoval za vladni predlog, ko bo
               predlagala, da potrebuje pomoč za begunce.</p>
               <p>Kot tretje bi pa rad nekaj dodal. Kdorkoli od vas se pripelje v Posočje, pripeljite
               se in poglejte, kakšne televizijske programe gledamo - meglo! In drugo, kakšne
               radijske valove imamo - nič se ne sliši, ne prvega, ne drugega, ne kakšnega drugega
               programa. Edini, ki so zelo močni, so programi italijanskih postaj. Ampak še nekaj se
               je zgodilo: pred dvema letoma smo na zvoniku v Voljčah postavili pretvornik oziroma
               ojačevalec za Radio Ognjišče; tega se čudovito sliši v celem Posočju. Torej ni res,
               da se ne zna narediti, vendar izgleda, da tisti, kiimate možnost in dolžnost, tega ne
               naredite, da bi tudi na naši strani slišali radio in gledali dobro televizijo.</p>
               <p>Amandma bom podprl - zamejci rabijo televizijski program v slovenskem jeziku! Hvala
               lepa.</p>
            </sp>
            <sp xml:id="SDZ2-Izredna-43-2000-01-19.sp61">

               <speaker>PREDSEDNIK JANEZ PODOBNIK:</speaker>

               <p>Hvala. Kolega Jakič ima besedo, za njim kolega Peterle.</p>
            </sp>
            <sp xml:id="SDZ2-Izredna-43-2000-01-19.sp62">

               <speaker>ROMAN JAKIČ:</speaker>

               <p>Gospod predsednik, spoštovane kolegice in spoštovani kolegi! Tudi sam menim, da
               zamejci morajo imeti signal RTV. Če se ne motim, je tehnično zelo težko pošiljati
               signal s slovenskega ozemlja predvsem v Trst, ne govorim za Koroško.</p>
               <p>Obžalujem in ob tej razpravi pozivam vlado, da na nek način poskuša urediti zadevo
               in jo vrniti na tisto točko, ki je bila pred letom 1994, ko je - mislim, da z neko
               pogodbo med RTV Slovenija in italijansko televizijo - bilo moč emitirati slovenski
               signal prek italijanskih pretvornikov (seveda, govorimi za Trst, ker Trst je
               specifika, ker je v grabnu in "baje" se ne da emitirati).</p>
               <p>Vsekakor se pa pridružujem tistim, ki govorijo, da je ta amandma problematičen s
               stališča, kje jemati. Namreč, kolega Hvalica jemlje pri uporabniku - uradu za
               priseljevanje in begunce, in sicer, ko govori glede oskrbe beguncev. Zato glede na
               to, da je Slovenija podpisala mnogo - tudi mednarodnih - konvencij s tega področja,
               se ne morem strinjati, da bita denar šel s te postavke. Zato amandmaja kolega Hvalice
               ne bom podprl. Kot pa sem že dejal: Pozivam vlado, da pogleda, v čem je bil problem,
               ko smo sprejeli zakon, nov zakon o RTV, da je v trenutku sprejetja tega zakona padla
               tudi pogodba, ki je bila prej - pogodba - med Italijo in Slovenijo oziroma slovensko
               televizijo in italijansko, da se je signal slovenski emitiral preko italijanskih
               oddajnikov. Hvala.</p>
            </sp>
            <sp xml:id="SDZ2-Izredna-43-2000-01-19.sp63">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo želi kolega Peterle.</p>
            </sp>
            <sp xml:id="SDZ2-Izredna-43-2000-01-19.sp64">

               <speaker>ALOJZ PETERLE:</speaker>

               <p>Hvala lepa, gospod predsednik. Malo razprave in malo replike.</p>
               <p>Meni je ta zgodba znana od leta 1969, ko sem bil član nekakšne mednarodne komisije
               pri takratni študentski organizaciji. Takrat sem prvič videl v debelem materialu, na
               eni od prvih strani zapisano to, da je vendar treba poskrbeti za slišnost in vidnost
               slovenskih programov povsod po Sloveniji. Se pravi 31 let se tukaj ne premakne
               nikamor. 31 let! In tukaj razpravljamo resnično o nacionalni sramoti. Kadarkoli in
               kdorkoli je predlagal rešitev v tej smeri, sem jo podprl in jo podpiram tudi danes,
               da bi se ta sramota končala.</p>
               <p>Zanimivo je, da so razlogi enkrat taki, enkrat drugačni. Enkrat so pravne narave,
               enkrat so tehnične narave, enkrat so politične narave. Kar se tehnike tiče, vam
               zagotavljam; če se lahko sliši v občini Tolmin Radio Ognjišče, bi se verjetno dalo
               tehnično urediti, da se sliši še kakšen drug program.</p>
               <p>Čudi me to, da deluje tehnika samo v eno smer. Z vseh koncev v Slovenijo lahko
               oddajo, pri nas se pa običajna pravila tehnike končajo in mi čez ne moremo nikamor
               oddajati. Mislim, da je treba s tem končati in če se ni dalo drugače in če se ni dalo
               doslej in če beremo stališče vlade na to temo, kjer pravi, da bi se dalo stvar
               proračunsko reševati, potem rešimo to s tem amandmajem in konec s to sramoto.</p>
            </sp>
            <sp xml:id="SDZ2-Izredna-43-2000-01-19.sp65">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo želi kolega Jerovšek.</p>
            </sp>
            <sp xml:id="SDZ2-Izredna-43-2000-01-19.sp66">

               <speaker>JOŽEF JEROVŠEK:</speaker>

               <p>Hvala lepa. Pridružujem se mnenju predgovornika, da gre za nacionalno sramoto. Da v
               letu 2000 slovenski rojaki izza meje ne morejo gledati slovenske televizije, čeprav
               je Trst na sami meji! Sploh ne sprejemam argumenta, da gre za tehnične ovire, češ da
               je Trst v grabnu.</p>
               <p>Reliefno ne poznam preveč natančno, ampak, če bi na Socerbu stal en mali oddajnik,
               sem prepričan, da bi celotni Trst gledal sliko, ali na ankaranskem rtu, prav gotovo
               bi lahko to sliko gledali.</p>
               <p>Očitno ni bilo interesa v vseh povojnih letih, ker se je s tem dajal signal, da
               lahko italijanska država počne s slovensko manjšino to, kar počne. Ali ni tudi
               odlaganje sprejema zakona o kompleksni zaščiti slovenske manjšine, ki smo mu priča
               zdaj in smo mu priča že 50 let, odraz tega, kar počnemo mi Slovenci s svojimi rojaki?
               Po mojem ni nobene tehnične ovire, da se radijski signal ne bi slišal po celi Padski
               nižini, do Milana ali pa še dlje zato, ker po drugi strani na Dunaju ga še lahko
               ujamemo. Govorim iz izkušenj iz mojega avtomobila.</p>
               <p>Vendar, ko se pa peljem na Primorsko, že pa ko se spuščamo od Postojne, večina
               radijskih postaj, večina frekvenc ni aktivnih in prevladujejo italijanske postaje.
               Tudi na slovenskem ozemlju, na Primorskem je težko dobiti signal, radijski in
               verjetno tudi televizijski, in zaradi tega se ne čudim, da gospod Juri ne bo podprl
               tega amandmaja, kajti tudi v Kopru bi boljše slišali in več videli, če bi bil ta
               signal. In v njegovem interesu je, da se to ne vidi v Kopru.</p>
               <p>Upam, da boste končno enkrat podprli ta amandma in ne se izgovarjati na vire in ne
               vem kaj, to je slovenska dolžnost, in upam, da ne bodo tako glasovali, kot so
               nekateri glasovali - celo vodja poslanske skupine ene poslanske grupe -, ko je
               glasoval za ukinitev pozitivne reprocitete, ko smo glasovali in razpravljali o
               deklaraciji o zunanji politiki. To je sramota in upam, da ne boste delali te sramote
               več naprej, da bomo podprli ta amandma, da bo končno slovenska manjšina, tisti del,
               ki je še ostal, lahko gojila slovensko besedo tudi s pomočjo tega, da bodo njihovi
               otroci lahko gledali slovensko televizijo in poslušali slovenski radio. Hvala
               lepa.</p>
            </sp>
            <sp xml:id="SDZ2-Izredna-43-2000-01-19.sp67">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Petan ima besedo, za njim Geza Džuban. Replika, moment, dve
               repliki, kolega Battelli in kolega Aurelio Juri imata repliki. Prosim.</p>
            </sp>
            <sp xml:id="SDZ2-Izredna-43-2000-01-19.sp68">

               <speaker>ROBERTO BATTELLI:</speaker>

               <p>Hvala lepa, gospod predsednik. Replika je gospodu Hvalici in gospodu Jerovšku.</p>
               <p>Ta signal se je do leta 1994, govorim za televizijski signal, prav lepo videl v
               Furlaniji-Julijski krajini, pa tudi v Trstu. Ker je več načinov, kako to zagotoviti:
               en način je ta, da se - med navednicami - "strelja signal" s teritorija Republike
               Slovenije, drugi način je pa ta, da se ima mrežo v Italiji, ki ta signal razširja. In
               to se je do takrat dogajalo.</p>
               <p>In vi, vašo jezo lahko uprite - ker se to ne dogaja več - lahko samo proti vam samim
               zaradi tega, ker ste takrat ob sprejemanju zakona o RTV in ob politiki, ki ga je
               takratno vodstvo RTV imelo, pač prekinili pogodbo s subjektom, ki je ta signal takrat
               v Italiji razširil, popolnoma skladno z italijansko zakonodajo. Ker niste hoteli
               prevzeti, kako bi rekel, finančnih obveznosti do subjekta, ki ga vaša politična
               opcija ni kontrolirala, ste glasovali tako, kot ste, in zato se je to zgodilo. Hvala.
           </p>
            </sp>
            <sp xml:id="SDZ2-Izredna-43-2000-01-19.sp69">

               <speaker>PREDSEDNIK JANEZ PODOBNIK:</speaker>

               <p>Hvala. Replika, Aurelio Juri, za njim Ivo Hvalica.</p>
            </sp>
            <sp xml:id="SDZ2-Izredna-43-2000-01-19.sp70">

               <speaker>ROBERTO BATTELLI:</speaker>

               <p>Se opravičujem, predsednik, samo še tole. Seveda je to pomenilo tudi to, da se
               italijanskega programa Televizije Koper ni več videlo in se ga tudi sedaj ne vidi v
               Trstu.</p>
            </sp>
            <sp xml:id="SDZ2-Izredna-43-2000-01-19.sp71">

               <speaker>PREDSEDNIK JANEZ PODOBNIK:</speaker>

               <p>Kolega Juri, Hvalica, za njim Bajc.</p>
            </sp>
            <sp xml:id="SDZ2-Izredna-43-2000-01-19.sp72">

               <speaker>AURELIO JURI:</speaker>

               <p>Hvala. Replika gospodu Jerovšku, v upanju, da bo drugič razumel, čeprav dvomim, pa
               vendar.</p>
               <p>Podpiram - in bom zelo jasen - vzpostavitev pretvornikov, zato da se slovenska
               beseda prenese čez mejo. Ne podpiram, gospod Jerovšek, da se 100 milijonov zagotovi
               tako, da se jemlje postavki "oskrba beguncev". Mislim, da sem bil dovolj jasen.
               Hvala.</p>
            </sp>
            <sp xml:id="SDZ2-Izredna-43-2000-01-19.sp73">

               <speaker>PREDSEDNIK JANEZ PODOBNIK:</speaker>

               <p>Hvala. Replika, Ivo Hvalica, za njim replika Josip Bajc. (Posredovanje iz klopi.)
               Prijava je bila kasneje še.</p>
            </sp>
            <sp xml:id="SDZ2-Izredna-43-2000-01-19.sp74">

               <speaker>IVO HVALICA:</speaker>

               <p>Hvala lepa. Nekateri kršijo poslovnik, pa kaj hočemo.</p>
               <p>Moja replika velja gospodu Battelliju. Ta se je omejil na zelo ozek segment. Moj
               amandma govori: "ob italijanski meji in ob avstrijski Koroški." Če za Trst deloma to
               velja - ampak zanimivo, kdo se oglaša ob tej zadevi: gospod Batteli in gospod Aurelio
               Juri, zanimivo, ne! Če to velja mogoče za Trst - to je veljalo prej, ne govoriti o
               kakšni opciji, ker ste tu udarili popolnoma mimo. Najbolj mimo ste pa udarili vi, ki
               govorite dobesedno za leto 2000 nepojmljive neumnosti - sicer ste znani po tem, da
               ste presekali sam Rubikon, ampak pustimo to - da je to tehnično neizvedljivo, da je
               težko. Lepo vas prosim! Glejte, kar se tiče slovenske Benečije, je zadeva tako
               enostavna, da niti ni treba nobenega stolpa. Iz slovenske Benečije se vidi, hvala
               bogu, naravnost na Sveto Goro nad Solkanom nad Novo Gorico. Tam je treba samo
               pojačati zadeve in signal pride tja. Iz hiše mojega sorodnika v Benečiji -
               poslednjega, ki ga imam - vidim naravnost na Sveto Goro, kar sem že ne vem kolikokrat
               povedal - ampak ne pride pa signal do tam. Zaradi tega ne govoriti neumnosti!
               Direktna vizualna zveza je. Pripombe iz poslanskih klopi.) Ja, če nekdo noče slišati
               pač, tudi zaradi tega, ker je iz stranke pametnih, bog pomagaj. Torej, če se vidi,
               pomeni, da je treba samo ojačati, bi rekel, instalacijo - po svoje. Da o Trstu niti
               ne govorimo, ker tam je možno zankaranskega rta ali kjerkoli - to je silno enostavna
               stvar. Danes so kakšne druge stvari mogoče težke, ne pa to. Zakaj se pa sicer
               italijanski signal tako dobro vidi na našo stran? Zakaj jaz lahko spremljam vse tri,
               štiri - pardon - programe italijanskega radia do vrha Razdrtega boljše kot slovenski
               UKV program Radia Slovenija 1 na frekvenci 92,9, ki mi nagaja, medtem ko oni -
               gladko. Seveda, tako kot je rekel kolega Peterle, Radio Ognjišče se sliši v Tolminu
               po soški dolini, poizkušajte poslušati Radio Slovenija 1 in 2 - ne boste slišali nič.
               Nič ne boste slišali. Slišali pa boste vse italijanske postaje.</p>
               <p>Ja ne vem, vi ste sicer liberalci, ki rekreativno uživate celo mamila in tako dalje,
               bog vam pomagaj. Ampak smo nekateri tudi drugačen, ne. In nam je do tega. Jasno, saj
               jaz razumem, da če je nekdo s Fužin doma, da nima nobene zveze s slovensko manjšino
               onstran meje. Gre tja samo takrat, kadar hoče kupiti kaj posebnega. Včasih ste hodili
               po kavo in kaj vem kaj še, kavbojke. Ampak to je druga stvar. To je vaš osebni odnos
               do tega.</p>
               <p>Jaz pa mislim, da mora biti en odnos enega matičnega naroda do zamejcev vsaj ta. To
               je elementarno, da mu pošlje lastni TV signal, no. Danes je - vi dobro veste, kaj
               pomeni to tudi v politiki, da je kitajski pregovor: "Enkrat videti, stokrat slišati,"
               še kako pomemben. Elektronski medij je tisti, ki je osvojil vse. Časopisi lahko
               pišejo karkoli hočejo, 15 sekund na televiziji opravi več kot dve strani v
               ljubljanskem Dnevniku. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp75">

               <speaker>PREDSEDNIK JANEZ PODOBNIK:</speaker>

               <p>Hvala lepa. Prosim, da smo pri replikah in da se držimo vsebine. Jaz razumem, da je
               kolega Hvalica repliciral kolegu Battelliju. Replika, Josip Bajc. Če se pa odpoveste
               repliki, da bi še poskušali glasovati o tem amandmaju do odmora.</p>
            </sp>
            <sp xml:id="SDZ2-Izredna-43-2000-01-19.sp76">

               <speaker>JOSIP BAJC:</speaker>

               <p>Predsednik, hvala lepa. Jaz bi rad bil zelo kratek, vendar bi kolegu Hvalici rekel,
               da je on kršil poslovnik, ne jaz, glede na to, da sem se jaz prijavil na repliko
               kolega Jerovška in kolega Hvalice, on je repliciral - mislim pa, da je rekel gospodu
               Battelliju in tukaj nekomu, ki je, izgleda, vmes nekaj pripominjal.</p>
               <p>Gospod predsednik, ob vsem spoštovanju problematike, ki jo izpostavljajo kolegi pri
               omogočanju slišnosti in vidnosti tako televizijskega kot radijskega signala zamejcev,
               živečih v Italiji in Avstriji, moram reči, da bi bilo dobro, da nas nekdo iz vladnih
               služb pouči o načinu pošiljanja enih in drugih signalov. Postaviti nek oddajnih na
               Nanos ali pa ojačati neko anteno, ki bo oddajala bodisi radijski bodisi televizijski
               signal tudi čez mejo, je tehnično mogoče res možno, vprašanje pa je, ali bomo, glede
               na to, da je pošiljanje signalov - enih in drugih - to pa iz drugih razlogov. To,
               kolikor poznam zadeve za pridobitev neke radijske frekvence, ni samo na svetu RTV -
               ali ne vem, kako se imenuje tista komisija, ki oddaja te frekvence - in da bo
               pošiljala signal, bodisi enega bodisi drugega.</p>
               <p>Drugič. Kolega Hvalica bo vedel, kje je Veliko Ubeljsko, Strane in Malo Ubeljsko. To
               so vasi, ki se nahajajo tik pod Nanosom, tik pod televizijsko anteno. Ti pa ne vidijo
               dobro Slovenija 1, Slovenija 2, vidijo pa italijanske programe. Se pravi, govoriti
               sedaj in vzpostaviti signal na Socerbo pa bo videla cela Padska nižina oziroma
               gledalci, mislim, da temu ni tako. In dejansko bi prosil nekoga, z vlade, v kolikor
               je tukaj, da razloži, kako je s pošiljanji signalov, tako radijskih kot
               televizijskih, čez državne meje.</p>
               <p>Mislim, da tukaj ne podpiramo piratskih radijskih in televizijskih postaj na območju
               ob meji z Italijo in Avstrijo.</p>
            </sp>
            <sp xml:id="SDZ2-Izredna-43-2000-01-19.sp77">

               <speaker>PREDSEDNIK JANEZ PODOBNIK:</speaker>

               <p>Hvala lepa. Gospod Petan ima besedo.</p>
            </sp>
            <sp xml:id="SDZ2-Izredna-43-2000-01-19.sp78">

               <speaker>RUDOLF PETAN:</speaker>

               <p>Hvala za besedo. Vsekakor bom podprl ta amandma, pa ne bi zahajal v to, o čemer smo
               se do sedaj pogovarjali, ampak bi mogoče malce drugače zadevo prikazal.</p>
               <p>Spomniti se moramo, da smo v letu 2000, in verjetno se boste spomnili, da pred 30
               leti in še malo več smo imeli direktni signal z Lune. Tako simbolično mi o luni, pa
               pred 30 leti smo imeli signal z lune, in to barvni signal, ko smo še pri nas imeli
               bolj črno-belo vse skupaj. Se pravi, po 30 letih verjetno ni noben problem dobiti
               signal 2, 3, 4 kilometre za mejo, samo volja mora biti. Res je okoli frekvenc so
               stvari takšne, kot so. Nekaj morate priznati, da mi ne moremo prav nič vplivati, če
               imamo na severnem delu Slovenije kar naprej neke signale iz Avstrije in tudi iz Švice
               dobimo signal pa iz Madžarske dobimo zelo dobro signal s tiste strani. Ampak tu meja
               v bistvu ne igranobene vloge, ker nihče ne more madžarski ali avstrijski televiziji
               povedati: "Poslušajte, ko bo meja pa signal, ne sme več priti k nam." Tako pač je.</p>
               <p>Drugo je v tistem, kar smo že danes tudi bili poučeni, da smo imeli varianto pa je
               nismo izkoristili. Seveda, takrat smo odvisni od nekoga drugega, ampak mi govorimo o
               tisti zadevi, ko smo lahko odvisni samo od nas, samo voljo moramo pokazati. Po drugi
               strani bi želel tudi povedati, da vsa osnovna mreža televizijskih signalov gre tako,
               da so običajno ti oddajniki postavljeni na izpostavljenih točkah, na višini in da gre
               vse v graben dol. Kar poglejte po vrsti: Pohorje, Plešivec, Nanos, Boč, pa verjetno
               jih je kup, ki jih vi tudi vsak na svojem področju dobro poznate. Ampak vsi so na
               višini in vse gre v graben - signal. Ta graben sem uporabil čisto namenoma, ker smo
               danes ta izraz slišali. In navsezadnje, tudi pri satelitski televiziji v bistvu imamo
               sistem, ko gre signal v graben. Ko gre z višine 26.000 kilometrov vse navzdol. Tako
               da o kakem grabnu govoriti tam, takoj za mejo, mislim, da to ni tisti pravi argument,
               zato, ker na osnovi tega grabna ravno deluje vsa ta tehnika prenašanja signala na
               daljavo.</p>
               <p>Dejstvo je, da se s tem ukvarjamo že res toliko časa, da bi bil čas, da bi dejansko
               storili prvi korak, to sicer res še ne pomeni, da bi vse bilo s tem amandmajem
               končano, ampak navsezadnje naloga državnih organov je, da ta program izpelje do
               kraja, da bodo tudi v zamejstvu lahko spremljali in pa imeli signal ustrezne
               kvalitete, ampak na nas pa je, da naredimo prvi korak. Če tega koraka ne bomo
               naredili, tudi drugi niso dolžni, da to naredijo. In pa s tem bi jih nekako
               spodbudili ali pa pospešili, da bi prišli do tega, kar je naš cilj. In vsi, ki to
               podpirate to osnovno zamisel; dajmo, naredimo osnovni korak, potem pa, če bo potrebno
               še kaj, bomo pa še dodali. Ampak, če nič ne naredimo, če se mi, kako bi rekel, precej
               nojevsko se obnašamo: jaz sem za, ampak glasoval bom pa proti, ne glede na vzrok,
               potem verjetno ne bomo prišli do tega. Če nam je res za to osnovno zamisel, dajmo,
               podprimo, pa naredimo prvi korak. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp79">

               <speaker>PREDSEDNIK JANEZ PODOBNIK:</speaker>

               <p>Hvala. Kolega Avšič želi repliko, kolega Džuban pa razpravo. Jaz bi predlagal, da
               kolega Avšič, nadaljujemo ob pol treh. Sejo prekinjam, prvi dobi besedo kolega Avšič
               za repliko takrat ob pol treh. Sejo nadaljujemo ob 14.30 uri.</p>
               <p>(Seja je bila prekinjena ob 13.01 uri in se je nadaljevala ob 14.43 uri.)</p>
            </sp>
            <sp xml:id="SDZ2-Izredna-43-2000-01-19.sp80">

               <speaker>PREDSEDNIK JANEZ PODOBNIK:</speaker>

               <p>Spoštovane kolegice in kolegi! Dodatno opravičeni za nadaljevanje 43. izredne seje,
               19.1.2000, so: za ves dan Jelko Kacin, od 11.00 do 15.00 ure Zmago Jelinčič, od 11.00
               do 16.00 ure mag. Marijan Schiffrer in od 15.00 ure dalje Polonca Dobrajc.</p>
               <p>Ugotovimo prisotnost! Prisotnih je 57 poslank in poslancev; državni zbor je sklepčen
               in lahko odloča.</p>
               <p>Smo pri razpravi o postavki proračunskega uporabnika, uprave Republike Slovenije za
               telekomunikacije. K razpravi je prijavljen kolega Džuban, k repliki kolega Avšič. Med
               nami je tudi direktor urada za telekomunikacije, gospod Cuk, ki pa ni neposredno
               naveden kot predstavnik vlade, da lahko razpravlja pri sprejemanju državnega
               proračuna; lahko pa bi bil tisti predstavnik vlade, ki bi odgovoril na določena
               vprašanja. S strani vlade so pri tej točki prijavljeni državni sekretarji z
               ministrstva za promet in zveze. Replika, gospod Avšič.</p>
            </sp>
            <sp xml:id="SDZ2-Izredna-43-2000-01-19.sp81">

               <speaker>JOŽE AVŠIČ:</speaker>

               <p>Hvala lepa. Mislim, da sem se prijavil k repliki gospodu Jerovšku, če se ne
               motim.</p>
               <p>Najprej bi pa povedal oseben odnos do tega amadmaja. Mislim, da ta amandma zadeva
               eno tistih področij, ki resnično niso ne v Sloveniji ne v zamejstvu ustrezno rešena.
               Vendar sem pa hkrati tudi prepričan, da z amandmajem, po katerem bi jemali že tako
               skromna sredstva, namenjena beguncem v Sloveniji, in bi bila še dodatno okrnjena, da
               taka pot ni pravilna in da je ni dobro na ta način reševati.</p>
               <p>V repliki bi želel odgovoriti na trditev, da so tehnične možnosti za spremljanje
               oziroma za reševanje tovrstne problematike daleč boljše in ustreznejše v tem času,
               saj smo celo pred 30-imi leti lahko neposredno spremljali prve korake človeka na
               Luni. Točno to je res, take tehnične možnosti so bile pred 30-imi leti dane vsem, ki
               so imeli TV sprejemnik. Vendar pred 30-imi leti tega marsikdo ni gledal ravno zaradi
               tega, ker ni imel TV sprejemnika. Tudi danes so šle tehnične možnosti v korak s časom
               in signal TV Slovenije lahko gleda kdorkoli, če ima, seveda, ustrezno pripravo za
               spremljanje satelitskega programa, saj vemo, da prek satelita lahko spremljamo naš
               signal na vseh osrednjih področjih. Torej, problem je podoben, kot je bil pred 30-imi
               leti, samo da je danes nujno potrebno, da bi imel ustrezne naprave, da bi lahko
               spremljal tudi satelitski program.</p>
               <p>No, vesel sem, in morda bo direktor uprave za telekomunikacije pojasnil, da se na ta
               način že rešujejo problemi vseh tistih sivih lis v Sloveniji, kjer TV programa ni
               možno sprejemati, in je uprava v lanskem letu začela opremljati tista področja, v
               sodelovanju z lokalnimi skupnostmi, in jih opremlja tako, da se montirajo satelitske
               naprave za spremljanje tega signala. In morda bi bilapot reševanja na ta način tudi v
               zamejstvu boljša kot na način, kot je predlagan.</p>
               <p>Ker pa ta amandma ne rešuje celovito problematike ne znotraj države ne zunaj, bi
               predlagal, da bi v okviru odbora za infrastrukturo in okolje pridobili natančno
               analizo in informacijo o stanju sprejemanja TV in radijskih signalov v Sloveniji, na
               obmejnih območjih, težje dostopnih območjih in tudi v zamejstvu, kjer živijo
               Slovenci, in da bi to služilo kot neka osnova za razreševanje tega problema v
               naprej.</p>
               <p>Zaradi tega seveda tak amandma, kot je tu predlagan, ki rešuje samo en segment na
               račun beguncev, ni možno podpreti. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp82">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Džuban. Za njim državni sekretar mag. Cvikl.</p>
            </sp>
            <sp xml:id="SDZ2-Izredna-43-2000-01-19.sp83">

               <speaker>GEZA DŽUBAN:</speaker>

               <p>Hvala lepa, gospod predsednik. Razumem namen in bi ga eventualno podpiral, če me ne
               bi proti temu vodila dva razloga.</p>
               <p>Prvi razlog je ta, da mi imamo v enem delu Slovenije problem, da ne moremo trajno
               zagotoviti slišnosti radijskega lokalnega programa za Slovence onstran meja. Tukaj pa
               rešujem eno stopnjo višje. Upam, da bo ta problem sedaj, ko smo v nekem splošnem delu
               proračuna z vladnim amandmajem rešili problem financiranja narodnih skupnosti, ki se
               pojavljata na istem oddajniku, ta problem rešen.</p>
               <p>Težji je drugi razlog; to je vir, iz katerega jemljemo in ga kar nekaj mojih kolegov
               omenja. Nesreča je vseh tistih, ki so begunci v državi Sloveniji, in je nesreča te
               države, da te begunce mora imeti. Vendar se tukaj ta nesreča ne konča. Ta nesreča se
               konča v občinah, ki skrbijo za begunske centre in financirajo centre in s tem tudi
               begunce. Financirajo begunce zaradi tega, ker za ceno 650,00 tolarjev na dan morajo
               občine, v katerih so begunski centri, oskrbeti te begunce, s tem da urad tudi nima
               sredstev, da bi sproti ali sploh pokrival te stroške, ki na ta način nastajajo.</p>
               <p>V kolikor bi mi sprejeli ta amandma, bi zadevo otežili oziroma bi postavili te
               občine v nemogoč položaj, ker verjetno sploh ne bi mogle priti do teh sredstev in bi
               same: ali morale financirati iz sredstev, s katerimi razpolagajo, ali bi morale
               prekiniti pogodbo. Kaj pa to pomeni, pa vsi dobro vemo. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp84">

               <speaker>PREDSEDNIK JANEZ PODOBNIK:</speaker>

               <p>Hvala lepa. Mag. Cvikl ima besedo.</p>
            </sp>
            <sp xml:id="SDZ2-Izredna-43-2000-01-19.sp85">

               <speaker>MAG. MILAN MARTIN CVIKL:</speaker>

               <p>Hvala za besedo. Poglejte, rad bi obrazložil, zakaj je vlada dala negativno mnenje
               na predlagani amandma poslanca, gospoda Hvalico.</p>
               <p>Če boste pogledali ali če se pogleda obrazložitev proračunskega uporabnika, potem se
               vidi, da mi skozi nekaj proračunskih postavk financiramo nekomercialne RTV postaje,
               med njimi seveda RTV Slovenijo kot ključno, ki v Sloveniji izvaja tovrstno funkcijo.
               Gre za to, da sta dve ključni postavki: ena je postavka 7804 - najem satelitskega
               kanala za slovenski program, kjer v skladu, seveda, z zakonom in statutom javnega
               zavoda zagotavljamo 256 milijonov v državnem proračunu, poleg tega pa na postavki
               7276 - izgradnja in vzdrževanje in obratovanje infrastrukture RTV Slovenije
               zagotavljamo oziroma predlagamo za leto 2000 165 milijonov.</p>
               <p>Potem je še nekaj, še ena postavka, ki je v bistvu vzdrževanje mreže za lokalne in
               nekomercialne programe, ki se seveda ne nanaša. In seveda problema sta dva, da četudi
               bi bil amandma izglasovan, vlada predlaga, da se amandma ne sprejme - predvsem zato,
               ker seveda vir, ki je predlagan, je neustrezen. Ampak, četudi bi bil seveda amandma
               izglasovan, bi bilo izredno težko, upoštevaje najprej dostop do frekvenc - o teh
               vprašanjih lahko gospodje iz ustreznega urada o tem več govorijo. Zato mi predlagamo,
               da bi, seveda, gospod poslanec z amandmajem na amandma pravzaprav vsebino obeh
               proračunskih postavk, to je: najem satelitskega kanala za slovenski program in
               izgradnjo, vzdrževanje obratovalne infrastrukture RTV Slovenije dopolnil tako, da bi
               pravzaprav zavezali z vsebino programa - ki jo določi državni zbor za, seveda,
               financiranje RTV Slovenije - da gre pri postavki 7804 na eni strani za najem
               satelitskega kanala za slovenski program in zagotavljanje vidljivosti TV signala.
               Potem pa seveda na tej podlagi v skladu z zakonom, statutom itn. sprejema RTV
               Slovenija, zavod oziroma svet zavoda svoj ustrezen program, ki seveda potem ima
               možnosti, ki jih je potem pač več; ali to, kar je bilo do leta 1994, ali upoštevaje
               dostop do frekvenc, kjer je to mogoče - pravijo sicer kolegi, da je to izredno težko
               - tako da bi mi predlagali, da seveda se ta amandma v samem glasovanju zavrne ali pa
               da se seveda oblikuje amandma na amandma, ki bo pravzaprav povedal, da vse, kar se
               želi spremeniti, je vsebina že obstoječe postavke v višini 256 milijonov. S tem bi,
               seveda, RTV Slovenija, ki dobi ali pa bi dobila iz državnegaproračuna 256 milijonov
               plus 165 milijonov za izgradnjo, vzdrževanje in obratovanje infrastrukture zavezali,
               da zagotovi, upoštevaje tehnične in seveda ostale pogodbene in druge obveznosti, v
               katere bi morala vstopiti, da bi zagotavljali vidljivost TV signala. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp86">

               <speaker>PREDSEDNIK JANEZ PODOBNIK:</speaker>

               <p>Hvala. Gospod dr. Jože Zagožen ima besedo. Ali imate replike? Replika, gospod
               Hvalica. Ne, tudi dr. Jože Zagožen je bil prvi, nato Ivo Hvalica, nato Lojze Peterle.
               Seveda glede same tehnologije oziroma postopka pa seveda je čas za vlaganje
               amandmajev ali amandma na amandma že potekel. To, kar je predlagal gospod državni
               sekretar, v postopku ni več mogoče. Prosim.</p>
            </sp>
            <sp xml:id="SDZ2-Izredna-43-2000-01-19.sp87">

               <speaker>DR. JOŽE ZAGOŽEN:</speaker>

               <p>Hvala lepa, gospod predsednik. Pregovor pravi nekako takole: "Kjer je volja, tam je
               pot." V tem primeru očitno ni volje, zato tudi ni poti, kajti, če bi bila volja, ne
               bi kolega Ivo Hvalica, če sem ga prav razumel, že 7 let vztrajal s tem istim
               amandmajem. Tudi danes sem trdno prepričan, da se v glavnem samo iščejo razlogi in
               opravičila, zakaj tega amandmaja ne podpreti, vsaj v enem delu poslanskih kolegov.
               Namreč, vprašanja, kot so, vir ni pravi, tehnika ne dela in ne vem kaj še vse - to
               niso razlogi, ki bi prepričevali. Gre za to, da se enostavno ne želi dati tega
               signala tudi Slovencem. Ne vem, kakšni so tu interesi in cilji, vendar menim, da bi
               bil to za Slovenijo sorazmerno majhen strošek, sorazmerno majhna žrtev, da bi se temu
               ugodilo.</p>
               <p>Skratka, ta amandma bom podprl in apeliram tudi na vas, da presežemo ta drobna
               razhajanja tam, kjer gre za dolgoročne slovenske nacionalne interese. Kajti, če sem
               prej rekel: kjer je volja, tam je pot, velja tudi obratno: pot za Slovence bo v
               Italiji, če bo pri nas volja. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp88">

               <speaker>PREDSEDNIK JANEZ PODOBNIK:</speaker>

               <p>Hvala. Replika, Ivo Hvalica.</p>
            </sp>
            <sp xml:id="SDZ2-Izredna-43-2000-01-19.sp89">

               <speaker>IVO HVALICA:</speaker>

               <p>Hvala lepa. Moja replika velja tako poslancu Džubanu kot državnemu sekretarju
               Cviklu.</p>
               <p>Torej, po sedmih letih se nam je tu zgodil Džuban. Sedem let sem vlagal ta amandma,
               pa še ni nikdar ničesar rekel. Po sedmih letih pa se je on tu zgodil in povedal v
               stilu "vsi drugačni, vsi enakopravni" neko svojo misel. Če bi to rekel predlanskim,
               pa predpredlanskim in tako dalje, bi ti nekako verjel, da misliš iskreno, tako pa
               vem, da delaš po navodilih, ne sprejeti tega amandmaja; to je pač stvar tvoje
               politike. Vse, kar si tu povedal, je sicer zelo trhlo, ampak bog pomagaj, če pač
               nočeš, nočeš.</p>
               <p>Državni sekretar, mi imamo svojo proceduro. Vem, da na vladi delati, kadar hočete:
               ponoči, podnevi, zjutraj in zvečer. Amandmaja ne morem več popravljati in tako dalje
               - če bi bila dobra volja, bi vi to naredili in me opozorili že prej - dvakrat! Prvič,
               ko ste imeli amandmaje na mizi, kjer je rubrika "vlada ne podpira", pa bi povedali,
               ja, podpira, pod pogojem tem in tem, pa tega niste naredili, ker niste hoteli.
               Drugič, ko ste zavrnili moj predlog zakona - sedaj imam pa tu že mnenje vlade z dne
               2. decembra, številka 652-11/99-1(D1), kjer piše tisto, kar sem že prej rekel, in
               sicer piše dobesedno tako, da pač "sprejemanje novega zakona iz zgoraj opisanih
               razlogov ni ustrezna rešitev," in piše, "se zdi bistveno enostavnejša in pravno
               čistejša rešitev, po kateri bi Republika Slovenija v javnem zavodu Radiotelevizija
               Slovenija zagotovila potrebna namenska sredstva neposredno na osnovi proračuna
               Republike Slovenije." Ja, kaj pa tu počnemo? Sprejemamo proračun Republike Slovenije.
               Ker tega ni bilo v proračunu, to predlagam.</p>
               <p>Ampak zanimivo je, da se po sedmih nekateri oglašajo - ne vem, ali jim ni nerodno
               ali pa jim tako počasi "klikerji" delajo, da šele po 7 letih doumejo nekaj, da lahko
               temu nasprotujejo.</p>
               <p>Slej ko prej povem nekaj. To ni strankarska zadeva. To ni prestižna zadeva. To je
               vse nacionalna zadeva. Nedvomno pa je, pa ni to ne grožnja, ne nič. Lansko leto nisem
               naredil tega, čeprav so nekateri vidni ljudje tega parlamenta glasovali proti temu
               amandmaju, ki je padel z 22 proti 24.</p>
               <p>Tokrat bom obvestil o rezultatu tega glasovanja vse slovenske institucije in vse
               slovenske medije v zamejstvu. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp90">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, Lojze Peterle.</p>
            </sp>
            <sp xml:id="SDZ2-Izredna-43-2000-01-19.sp91">

               <speaker>ALOJZ PETERLE:</speaker>

               <p>Hvala lepa. Spoštovane poslanke in poslanci! Predvsem spoštovanje do gospoda
               državnega sekretarja. Moram reči, da nas je spravil tja, kjer gotovo ne bo rešitve.</p>
               <p>Sedaj smo v stratosferi, med sateliti smo že. Pojdite, spoštovani gospod sekretar,
               vprašat na RTV Slovenije, kako se je zaključila zgodba s kodiranim programom za
               severno stran. Koliko Slovencev je šlo tja, kamor je bilo treba iti, če si hotel
               gledati slovenski program s pomočjo kodiranega ali zakodiranega sistema. Slišal sem
               do pred nekaj mesecev, da sta bila dva cela: eden od teh je bil menda dopisnik RTV,
               ki pač le mora videti, kaj slovenska televizija predvaja.</p>
               <p>Torej, tem ljudem, ki gledajo meglo ob jasno videnih italijanskih programih, gledajo
               na ekranih za slovenski program eno megleno migotanje, pa ta dolina ima hribe na eni
               in drugi strani, drugače ne bi bila dolina, verjetno. Torej, ti ljudje sedaj
               plačujejo kot imetniki števcev televizijo, ki je ne vidijo, sedaj bi jih poslali še v
               eno vrsto, da bodo plačali še za satelit. Kajti, satelit je, kot vemo, zelo drag.
               Tukaj že cena te debate in ne prve v tem parlamentu! Če bi to malo okrajšali, bi
               imeli en oddajnik že postavljen. Predlagam, da se čimprej spravimo k odločanju.</p>
               <p>Glede silne skrbi, ki jo nekateri izražajo do postavke, od koder se jemlje, sem
               prepričan nekaj. Ta vlada si zadnja leta jemlje take - bi rekel - eksponencialno rast
               v obvezni rezervi, da lahko brez dvoma pokrije tudi izpad take postavke, če bi to
               namenili sedaj za namen, kot bi bilo treba narediti. Nedvomno bo vlada poskrbela za
               begunce. Nedvomno ima možnost, zlasti pri tako širokem premetavanju milijard, kot se
               to dogaja po sprejetju proračuna v tej državi, da gotovo ne bo za to nihče
               prikrajšan.</p>
               <p>Zato predlagam, da se čimprej odločamo o tem amandmaju in ne podpiram nikakor ideje,
               da so sedaj še amandma na amandma daje. Ne kaznujmo ljudi, ampak jim omogočajmo, da
               se bodo lahko Slovence počutili tam, kjer živijo.</p>
            </sp>
            <sp xml:id="SDZ2-Izredna-43-2000-01-19.sp92">

               <speaker>PREDSEDNIK JANEZ PODOBNIK:</speaker>

               <p>Hvala. Replika, gospod Hvalica.</p>
            </sp>
            <sp xml:id="SDZ2-Izredna-43-2000-01-19.sp93">

               <speaker>IVO HVALICA:</speaker>

               <p>Hvala lepa. Repliciral oziroma dopolnil bi gospoda Peterleta v tistem delu, ko je
               govoril o beguncih, ker jaz jemljem beguncem, ampak v bistvu ne jemljem beguncem,
               ampak uradu za begunce. Zdaj sem v klopi na brzino izračunal, da zajamčena -
               zajamčena - plača daje družinskemu članu 300 tolarjev na dan, če je to 4-članska
               družina. Pomislite, nekdo je pa tu govoril, da hočemo beguncem jemati, ki imajo 650.
               Zdaj, ali so več naši slovenski državljani ali so več begunci? Ampak ne glede na to,
               jaz beguncem privoščim in vem tudi, da na podlagi denarja, ki ga dobijo preko urada,
               dobijo lahko za dvakrat 650 tolarjev na dan. Eno je jemati beguncem, drugo pa uradu
               za begunce, instituciji. Sicer pa, sami ste nas prisilili v to. Če bi imeli, kot v
               prejšnjih letih, v proračunu neko rezervno vsoto, iz katere bi jemali, pač ne bi
               počeli tega. Lepo vas prosim! Sicer vam ni prav, če jemljemo beguncem, vam ni prav,
               če jemljemo predsedniku vlade, vam ni prav, če jemljemo predsedniku republike, za vas
               je vse isto. Ja, kje naj pa jemljem? Slovenski vojski, sem se zaklel, da ne bom
               jemal. Ja, kje naj pa jemljem? (Medklic iz klopi.) No, tam jemljejo tisti, ki vozijo
               s tovornjakom ven. Hvala.</p>
            </sp>
            <sp xml:id="SDZ2-Izredna-43-2000-01-19.sp94">

               <speaker>PREDSEDNIK JANEZ PODOBNIK:</speaker>

               <p>Besedo ima državni sekretar. Se odpoveduje. Prehajamo na odločanje. Gospod Geza
               Džuban ima repliko</p>
            </sp>
            <sp xml:id="SDZ2-Izredna-43-2000-01-19.sp95">

               <speaker>GEZA DŽUBAN:</speaker>

               <p>Repliciram kolegu Hvalici. Morda za razliko od vas se tukaj sami odločamo, koliko in
               kako bomo nastopali. To je prvo.</p>
               <p>Drugo je, okrog teh vaših sedmih let - je podtikanje in laž.</p>
               <p>Tretje - sem bil zelo jasen. Nekatere naše občine iz lastnih sredstev kreditirajo
               begunske centre zaradi tega, ker jim urad ne more poravnati obveznosti, ki jih do
               njih ima. In če mu še poberemo sredstva v tej višini, se bo zgodilo to, da niti
               preteklih in verjetno obveznosti, ki bodo nastale, ne bo mogel pokrivati in se bo
               zgodila situacija, ki bo na koncu morda celo tragična. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp96">

               <speaker>PREDSEDNIK JANEZ PODOBNIK:</speaker>

               <p>Hvala. Replika, gospod Hvalica.</p>
            </sp>
            <sp xml:id="SDZ2-Izredna-43-2000-01-19.sp97">

               <speaker>IVO HVALICA:</speaker>

               <p>Hvala lepa, gospod predsednik. Ker se je gospod Džuban dovolil neokusno pripombo, da
               verjetno je on tisti, ki glasuje po svoji vesti, tako sem razumel, ostali smo pa
               dirigirani, bi mu povedal naslednje.</p>
               <p>Delo, petek, 10. decembra, pogovor s Pavletom Gantarjem, predsednikom sveta LDS.
               Poslanci - govori o svojih poslancih, seveda - imajo svoje roke in svoje tipke. Jaz
               tu glav ne vidim, glav ne vidim. Imate svoje roke in svoje tipke, tako vam pravi
               Pavle Gantar. Glav nimate.</p>
            </sp>
            <sp xml:id="SDZ2-Izredna-43-2000-01-19.sp98">

               <speaker>PREDSEDNIK JANEZ PODOBNIK:</speaker>

               <p>Zaključujemo razpravo in replike. Prehajamo na odločanje.</p>
               <p>Na glasovanje dajem amandma pod točko 86. Predlagatelj je Ivo Hvalica. Vlada in
               delovno telo ga ne podpirata. Ugotavljamo prisotnost! (70 prisotnih.)</p>
               <p>Kdo je za amandma? (34 poslancev.) Je kdo proti? (36 poslancev.)</p>
               <p>Ugotavljam, da amandma pod točko 86 ni sprejet.</p>
               <p>Prehajamo na proračunsko postavko 2415 - direkcija Republike Slovenije za ceste.
               Imamo pod to postavko 82 amandmajev, od strani 57 do 101. Tukaj je preprosto
               nemogoče, da bi jaz sedaj preletel vse vložene amandmaje. Vsi so napisani. Predlagam,
               da odpremo razpravo od amandmaja številka 87 do 169. Prvega predlaga vlada, medtem ko
               zadnjega, kar je razumljivo, odbor za infrastrukturo in okolje. Vmes je veliko tudi
               poslanskih amandmajev. Sedaj opravimo splošno razpravo in potem se opredelimo do
               vsakega posamično.</p>
               <p>Prvi se je oglasil. Kdo je bil prvi? Ni pomembno. Gospod Božič in gospod Feri Horvat
               sta bila dva, ki sta dvignila roko. Prosim gospod Ivan Božič.</p>
            </sp>
            <sp xml:id="SDZ2-Izredna-43-2000-01-19.sp99">

               <speaker>IVAN BOŽIČ:</speaker>

               <p>Hvala lepa gospod predsednik. Kolegice in kolegi, poslanke, poslanci. Pozdravljeni
               tudi vsi člani vlade. Ponavadi ob proračunu smo bolj številčni. Edino proti večeru
               ponavadi moči zmanjka. Ampak vseeno.</p>
               <p>Najprej bom nekaj rekel. Moti me letošnja priprava amandmajev, kajti amandmaji so
               skoraj vsi nerazumljivi, ker ne vidimo naslova, imena, ceste ali objekta, zakaj so
               napisani. To je iz obrazložitev bilo pomotoma ali kakorkoli izpuščeno. Zato se lovimo
               pri prebiranju teh amandmajev in ne vemo, 10, 15 amandmajev prebereš in ne veš, za
               kaj gre. Razen seveda, da se denar nekje jemlje in drugam daje.</p>
               <p>Povedati moram tako, kot sem že nekajkrat rekel, ob amandmajih opozicijskih strank
               je pač tako. To je edino orožje in edina možnost, da se oglasimo. Če bi zbirali želje
               pri sestavi proračuna, bi to bilo nekaj drugega. Bi bili upravičeni kritik ali pohval
               kakorkoli, tako se pa dogaja da del poslancev druge možnosti nima, kot da vloži
               amandmaje. Zato sem jih tudi sam vložil.</p>
               <p>Kot uvod moram povedati še to. Prihajam iz zahodnega dela Slovenije, iz Posočja. K
               nam na jugu prihaja avtocesta. Nikoli sam in ne krščanski demokrati nismo glasovali
               proti planom ali najemanju kreditov in vseh stvari, ki so bile potrebne, da se
               avtocesta gradi. Na žalost pa ta avtocesta nam skoraj nič ne prinaša. Avtocesta je
               daleč in če je res, kar se pogosto govori, da bomo čez nekaj let v Evropi, bomo imeli
               iz Posočja bližje, predvsem iz zgornjega Posočja, na avtoceste v Italiji kot pa na
               našo slovensko avtocesto, ki jo gradimo z velikimi denarji in pozabljamo na ostalo
               cestno infrastrukturo, na ostalo cestno mrežo v Posočju.</p>
               <p>Zato sem te amandmaje napisal, in sicer: nikakor ne moremo dokončati ceste iz
               Bohinja v Baško grapo, ne nekaj objektov, ki so našteti v Baški grapi; da je treba za
               rešitev problemov prometa v Posočju zgraditi tri predore, pod Kladjem iz Cerkljanske
               kotline v Poljansko dolino in pod Vršičem ali pod Predilom, da se bo "primorka",
               cesta Koper-Gorica-Tolmin-Bovec-Beljak, lahko priključila na evropski vozel cest v
               Beljaku. Če tega ne razumemo, potem so res ti amandmaji nepotrebni. Tu je obvoznica v
               Kobaridu, Križišče-Pršet, solkanska obvoznica in pa še dve drugi cesti ob jezeru Most
               na Soči, ki ga rešujemo tudi štiri leta, kolikor že govorimo o njem s tega mesta, in
               pa ureditev ceste iz Soške doline železniške postaje Most na Soči, na Trnovsko
               planoto.</p>
               <p>In zakaj sem v svojih amandmajih predlagal, da se vzame denar direkciji za avtoceste
               Republike Slovenije? Tega denarja - moram tudi to povedati - za vseh teh 11 objektov
               je samo 110 milijonov. Govorim samo o tem, da je treba napraviti študije
               izvedljivosti teh projektov, pripraviti prve načrte, poizvedbe. Vendar na odboru za
               infrastrukturo niti v državnem zboru v teh letih za te objekte nisem uspel. Darsu pa
               jemljem zaradi tega, ker smatram, da je Primorska, ta del, kjer se vozimo po
               avtocesti, dovolj prispevala za avtocesto, ki je ne bo nikoli imela. Govorim o
               denarju bencinskega tolarja, ki se je na Primorskem na veliko zbiral - moramo vedeti,
               da danes tudi občina Nova Gorica nima več avtoceste - indrugo, da vsi Primorci
               plačujemo cestnino, pa vendar od tega nimamo ničesar. Ja, lahko se peljem tudi po
               stari cesti čez Vrhniko, to je resnica. Iz pregleda direkcije za državne ceste je
               razvidno, da za objekt Vresje-Sorica, za predor Kupovo, za predor Kladje, za
               obvoznico Kobarid in za obvoznico Solkan že direkcija načrtuje del denarja za izvedbo
               teh projektov. Zato sem že napovedal na odboru za infrastrukturo, da umikam te
               amandmaje, ker se mi zdi neumno, da glasujemo in zadržujemo delo državnega zbora
               zmojim amandmajem, če ga, če vlada že nekaj podobnega predlaga.</p>
               <p>Pri tem bi še posebej rekel, da je treba reči nekaj besed o 160. amandmaju, to je
               amandma solkanske obvoznice, ki ga je predlagal gospod poslanec Ivo Hvalica. Ta
               obvoznica pa res mora biti enkrat zgrajena. Mi smo zgradili ves dotok prometov vas
               Solkan, sedaj naprej pa nihče ne more.</p>
               <p>In če umikam te amandmaje, ki sem jih naštel, ostane samo še 35 milijonov za te
               načrte, za šest objektov. 35 milijonov za šest objektov. In vas bom opomnil, ko bomo
               zopet obravnavali finančno poročilo oziroma obračun DARS-a in boste videli, kako
               majhen drobiž je 35 milijonov tolarjev za te načrte, samo proti interkalarnim
               obrestim, ki jih plačuje DARS za najetje tujih posojil.</p>
               <p>Zato bi prosil, da amandmaje, za katere nisem predlagal umika, potrdite. Hvala
               lepa.</p>
            </sp>
            <sp xml:id="SDZ2-Izredna-43-2000-01-19.sp100">

               <speaker>PREDSEDNIK JANEZ PODOBNIK:</speaker>

               <p>Hvala. Hvala lepa kolega Božič. To se pravi, v vseh tistih amandmajih, kjer piše v
               opombi, napovedan umik, ste jih umaknili. Razen izjeme, ki ste jo zdaj povedali.
               Besedo ima Feri Horvat, za njim Herman Tomažič.</p>
            </sp>
            <sp xml:id="SDZ2-Izredna-43-2000-01-19.sp101">

               <speaker>FRANC (FERI) HORVAT:</speaker>

               <p>Hvala za besedo gospod predsednik. Spoštovane kolegice in kolegi. Jaz sem predložil
               dva amandmaja k temu poglavju in amandma pod številko 134 umikam, ker bo izgleda
               druga rešitev za to, za kar sem amandma predlagal, in bi se omejil samo na
               obrazložitev amandmaja pod številko 133.</p>
               <p>Kot lahko vidite iz pregleda, predlagam s področja lokalnih skupnosti, ki
               predstavljajo moj volilni okraj, samo en amandma. Ne zato, ker ne bi bilo potreb na
               tem območju več, ampak enostavno zaradi realizma in vem, da so minimalne "šanse", da
               bi lahko bili amandmaji tudi sprejeti. Vendar odločil sem se le, da vztrajam pri tem
               amandmaju, ker mislim, da je utemeljeno iz več razlogov, da ga tudi sprejmemo. Gre za
               povečanje zneska na konto 4204 - novogradnje, rekonstrukcije in adaptacije za 107
               milijonov tolarjev, za projekt rekonstrukcije državne ceste z oznako R3-714, na
               relaciji Sveti Jurij ob Ščavnici in Radenci, v dolžini 1699 metrov.</p>
               <p>Prvič, naj navedem argument, da gre za del cestišča, ki je že zdaj popolnoma uničen
               in po tej zimi gotovo ne bo enostavno več vozen.</p>
               <p>Drugič, gre za cesto, čeprav bi iz tega besedila amandmaja sledilo, da je to cesta,
               ki povezuje dve občini. Gre za cesto, ki je medregionalna, kajti to je ena od
               pomembnih povezav med severovzhodnim delom Pomurja, dela Prekmurja in Prlekije in ne
               samo to občino Sveti Jurij, ki je ena najmanj razvitih v Sloveniji, ampak je povezava
               s Ptujem in tudi naprej potem proti Celju in Ljubljani. Po tej cesti se odvija vse
               več tranzita, medregionalnega, in ta tranzit se bo povečal sedaj to leto, ko se bo
               začela rekonstrukcija dovozne ceste na avtocesto na relaciji Radenci-Vučja vas v
               smeri proti Ljutomeru in ko se bodo začele priprave na izgradnjo avtoceste. Tranzit
               se bo povečal po tej cesti tudi zaradi tega in argument za to, da bi sprejeli ta
               amandma, je tudi v tem, da se izgradnja ali pa začetek izgradnje avtoceste na tem
               pomurskem delu, prav na območju med Lenartom in Vučjo vasjo, vidimo, da se časovno
               dejansko vse bolj odmika. To je namreč bil eden od argumentov, tudi ko smo se
               pogovarjali z ministrom in državnim sekretarjem na to temo skupaj z župani, da se ne
               bi šlo več v rekonstrukcijo, ker se bo gradila avtocesta, ampak dejansko to ni
               realno, to že vemo sedaj, da bi se to v kratkem času oziroma v planiranem času tudi
               zgodilo.</p>
               <p>In končno, moram reči, da me je zelo neprijetno presenetilo, ko je vlada pripravila
               skupaj s poslanci iz treh koalicijskih strank amandma za dodatna sredstva za ceste,
               in to se mi zdi dobro, za 3,4 milijarde, da v ta amandma, kot sem doslej informiran,
               ni bil vključen ta odsek. Jaz upam, da se to ni zgodilo namenoma, ampak da se je
               enostavno spregledalo ta amandma in dejansko nujno potrebo po izgradnji tega odseka.
               Kolikor sem imel priliko vidite druge odseke, ki so prišli v ta seznam, je vrsta
               takih in sem prepričan, da niso v takem stanju oziroma tako nujno potrebni obnove,
               kot je ta amandma.</p>
               <p>Zato apeliram na vas in predlagam, da ta amandma podprete, ne zaradi mene, ampak
               predvsem zaradi prebivalcev, ki živijo v tej lokalni skupnosti in pa v lokalnih
               skupnostih, ki koristijo in bodo koristile to cesto. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp102">

               <speaker>PREDSEDNIK JANEZ PODOBNIK:</speaker>

               <p>Hvala lepa gospodu Feriju Horvatu. Herman Tomažič ima besedo, za njim Jože
               Jerovšek.</p>
            </sp>
            <sp xml:id="SDZ2-Izredna-43-2000-01-19.sp103">

               <speaker>HERMAN TOMAŽIČ:</speaker>

               <p>Hvala za besedo, gospod predsednik. Gospe in gospodje! Tudi koalicijski poslanci
               moramo nastopati za svoje interese za tem govorniškim pultom, kajti niti približno in
               niti slučajno ne moremo urejati vseh stvari zase in za svoje interese oziroma svojih
               volivcev, tako kot si kdaj kdo to predstavlja. Sam bi vas želel zainteresirati za
               nekaj amandmajev, ki bi urejali nekatere, bi rekel, eklatantne zanemarjenosti na
               področju cest na Koroškem. Jaz sem s tega mesta pravzaprav že večkrat omenil, da je
               Koroška edenod tako imenovanih prometnih osamelcev, da je do prvih avtocest v
               povprečju 60, nekateri imajo tudi preko 100 kilometrov. Zaradi tega smo toliko bolj
               zainteresirani, da so vsaj tiste ceste, ki jih imamo tam, kolikor toliko urejene. Tu
               gre predvsem za tako imenovane (po stari terminologiji) za magistralne in regionalne
               ceste.</p>
               <p>V kolikor lahko rečem, da je magistralna cesta Maribor - Dravograd - Arja vas
               kolikor toliko urejena, razen Mislinjskega klanca, ki je velik problem na tem delu
               poleg Hude luknje, sem zato vložil amandma pod številko 131, ki bi ta Mislinjski
               klanec pričel urejati.</p>
               <p>Drugo, kar je, pa je regionalna cesta Vuhred - Ribnica - Podvelka. To pa moram reči,
               da je ena od sramot tistih, ki pač pri nas v tej državi za ceste skrbijo. Že leta in
               leta, še prej v prejšnjem sistemu, smo tisti, ki smo pač bili odgovorni za to
               področje, skušali državo zainteresirati, da to svojo cesto ureja. Vendar je še vedno
               del ceste v makadamu, da že zdavnaj propada tisto, kar je že bilo delno asfaltirano
               in tako naprej. Skratka, to je regionalna cesta, za katero, mislim, da nima
               primerjave v celi državi. Zato sem vložil amandma pod številko 120 in 132, pa tudi
               kolegica Mravljakova je vložila za to isto cesto amandma pod številko 121. Tudi v
               njenem imenu prosim za podporo temu amandmaju. Hkrati pa napovedujem umik amandmaja
               pod številko 153, ko gre za vprašanje obvoznice Radlje. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp104">

               <speaker>PREDSEDNIK JANEZ PODOBNIK:</speaker>

               <p>Torej 153 je umaknjeno. Besedo ima gospod Jožef Jerovšek, za njim je gospod Luci.
           </p>
            </sp>
            <sp xml:id="SDZ2-Izredna-43-2000-01-19.sp105">

               <speaker>JOŽEF JEROVŠEK:</speaker>

               <p>Hvala lepa. Ne vem, kako naj začnem. Tudi sam sem vložil dva amandmaja. Amandmaja
               sta že četrto leto vložena kot predloga amandmaja na proračun, vendar se ne morem s
               tem pohvaliti oziroma povedati, da katerega umikam, ker se bo na kateri drug način
               rešil, kot je gospod Horvat enega od svojih amandmajev.</p>
               <p>Kot vse kaže, vlada in resorni ministri se niso pripravljeni ozreti po predlogih
               opozicije. V štirih letih praktično se niso bili pripravljeni in še niso
               pripravljeni, pa tudi če gre za izrazito nacionalni interes, za izrazite predloge, ki
               bi nacionalnemu gospodarstvu denar, ki bi bil vložen v projekt, ki ga opozicijski
               poslanec predlaga, bil v kratkem roku vrnjen. Enostavno nasprotovanje predlogu, ki je
               utemeljen, ki je iz nacionalnih gospodarskih interesov upravičen, povračljiv v
               kratkem roku, vendar ideja in predlog nista prišla s pravih strani ali pa še bolj
               verjetno, da je na delu hegemonija tipa hrvaške HDZ. Človek bi pričakoval, da bo
               usoda te hrvaške stranke, ki ima preslikavo v našem slovenskem parlamentu in v
               ravnanju v slovenski politiki - vodilna stranka je hegemonizirala praktično vse. Ob
               brodolomu te stranke in vsemu temu bi človek pričakoval, da bo vsaj ob proračunu, ki
               ga tokrat sprejemamo, ravnanje nekoliko bolj racionalno. Temu zaenkrat nismo priče,
               vendar upam, da bo vsaj v tem trenutku kdo od poslancev šel vase in se pogledal v
               ogledalo volilnih pričakovanj.</p>
               <p>Zaradi tega, ker ne morem verjeti, da se bo kateri od teh predlogov rešil na drug
               način, bom obrazložil samo en amandma, to je amandma pod številko 165, ki pri kontu
               4.204 - novogradnje in rekonstrukcije ter adaptacije predvideva, da se predvidi
               minimalna vsota za rekonstrukcijo ceste Cezlak-Jurgovo. To je regionalna cesta do
               pomembnega ali pa, po mojem mnenju, najpomembnejšega turističnega središča v
               Sloveniji v tem trenutku, se pravi, smučarsko najbolj atraktivnega dela Rogle, to je
               Jurgovega, in to najkrajša povezava z vseh koncev Slovenije ter za pristop hrvaških
               turistov, ki so tam pogosti turisti. Mislim, da je v interesu te države, da bi na ta
               konec Slovenije privabili čim več turistov iz sosednje države. Vsaj trije ministri te
               vlade bi morali biti izrazito zainteresirani, da bi se ta pristop čim prej rešil, se
               pravi, prometni, minister za malo gospodarstvo in kmetijski minister pa tudi minister
               za gospodarstvo, seveda. Vendar ti izraziti argumenti v prid temu - tudi turistični
               delavci v turističnem centru Rogla se izrazito zavzemajo, da bi v državi prišlo do
               tega spoznanja, da je turistični center, kot je Rogla, ki je sicer uspel, ki pa je
               skozi edino žilo, kjer se napaja, zasičen in ni več možno ob konicah dovolj smučarjev
               spraviti na ta konec, vidijo v tem pomembno možnost za izkoriščanje potencialnega
               vira tega dela Pohorja. Vendar se že četrto leto trudimo, da bi nekako prepričali
               resorno ministrstvo in tudi druge resorje, recimo turizem, podprl je vedno tudi
               kolega Košir, ki je iz sosednje občine, vendar ni enostavno, človek ne najde
               logičnega in racionalnega razloga, kako je kaj takega nekaj preveč napornega
               napornega za naše resorne ministre. Po tej cesti je do turističnega centra Rogla
               možno ob vsakem pristopu pridobiti ali pa vračanju, ker skozi izhod avtoceste na
               Tepanju, če greste preko Oplotnice, Česlaka na Jurgovo, boste eno uro prej na
               smučiščih Rogle, kot po sedanjiTepanje-Konjice-Zreče-Rogla. Poglejte, kako atraktivno
               bi to bilo in skozi tisoč načinov se bi ta minimalni denar vrnil v obliki porabe
               turistov, ki bi bili v večjem številu prišli, in to ne samo slovenski. Izredno
               interesantno bi to bilo za pristop turistov iz sosednje Hrvaške, se pravi iz Zagreba
               preko Ptuja, Slovenske Bistrice, ker se jim izredno skrajša ta relacija. Vendar
               nemogoče je prepričati v tako pomembnem, iz nacionalnih gospodarskih interesov
               pomembnem projektu, da ga podprejo. Jaz zaupam, kolegi poslanci, da boste tokrat s
               svojo podporo opozorili vlado, da mora biti pri projektih, ki so nacionalnega pomena,
               pa selektivna, da podpre take projekte, zato upam, da boste ta projekt podprli. Hvala
               lepa.</p>
            </sp>
            <sp xml:id="SDZ2-Izredna-43-2000-01-19.sp106">

               <speaker>PREDSEDNIK JANEZ PODOBNIK:</speaker>

               <p>Hvala, kolega Jerovšek. Besedo ima gospod Luci. Pripravi naj se gospod Janc.</p>
            </sp>
            <sp xml:id="SDZ2-Izredna-43-2000-01-19.sp107">

               <speaker>MIROSLAV LUCI:</speaker>

               <p>Hvala za besedo, gospod predsednik. Spoštovane kolegice poslanke, kolegi poslanci!
               Nisem se nameraval javljati za besedo, ker vem, da amandmaji, ki sem jih vložil, tudi
               moj nastop verjetno bo težko po vseh tistih odločitvah, ki so že na odborih bili
               izrečeni, ne bo uspeha. Ker sta pa že dva poslanca omenila, tako gospod Feri Horvat
               in gospod Jerovšek, Ptuj, se moram vsaj opravičiti oziroma opravičiti, zakaj sem
               sploh podal tri ali štiri amandmaje, ki se tičejo državnih in regionalnih cest na tem
               področju. To naj bo opozorilo, vse skupaj, tako vlado in parlament tudi v naslednjem
               sklicu čakajo neprijetnosti. Izgradnja avtoceste Maribor-Murska Sobota kasni, prav
               tako nadaljnji del do Madžarske. Regionalne ceste, ki so sedaj bile bolj namenjene
               oziroma državne ceste bolj za osebni promet, promet po teh cestah se bo neverjetno
               povečal v naslednjih letih. Zlasti v izgradnji te avtoceste. Že sedaj se po cestah, v
               katerih sem jaz vložil amandmaje in amandmaji so stari moram odkrito povedati že eno
               leto ali dve leti in nihče ne postane pozoren na to. Te ceste bodo zatrpane s
               prometom, to je navezava z Madžarsko. Gre za cesto Ptuj-Lenart, Ptuj-Gornja Radgona,
               Ptuj-Ljutomer. Vse skupaj se to strne nekje na področju Ptuja. Ptuj je bil središče
               prometno in se ga tudi sedaj ne more rešiti, kakorkoli že hočemo.</p>
               <p>Zadeve smo nekaj časa reševali tudi z občani, meščani, z obljubami, da se bo v
               krajšem času dogodila obvoznica. Obvoznica, ki je bila planirana do leta 2002, se na
               žalost oddaljuje v naslednje leto in še dalje. Ampak obvoznica ne bi reševala teh
               cest, za katere jaz vladam amandmaje. Tu bo promet naraščal.</p>
               <p>Zato bi prosil, da poskušate razumeti stisko. Ne govorim samo o občanih Ptuja,
               mestne občine Ptuj, ampak občanih tudi sosednjih občin, katerim bodo prej ko slej
               pošli živci. Mi smo do sedaj uspeli umerjati situacijo z obljubami. Rekli smo, da
               obstaja program. Vendar tega programa ni.</p>
               <p>Ko sem bil na ministrstvu za promet, je bilo rečeno, da je res na žalost, kajti za
               adaptacijo in rekonstrukcijo cest obstajajo kriteriji. Če bi predlagali nekaj cest,
               kjer se bodo v naslednjem letu izvršile rekonstrukcije, in ceste, na katerih bi se
               bile morale izvršiti rekonstrukcije, pa se ne bodo, po vseh strokovnih kriterijih,
               potem človek izgublja voljo. Ugotavljamo namreč, da se strokovni kriteriji več ne
               upoštevajo. V tem primeru pa seveda tudi mi na lokalnem nivoju nismo več pripravljeni
               miriti ljudi. Pričakujte, da bo v naslednjih letih imela tako vlada kot lokalna
               skupnost opravka s tistimi, ki bodo poiskušali - če mi ne zaznamo tega politično
               reševati - z nasiljem reševati to. Nasilje pa veste, kaj je: zapore cest.</p>
               <p>Promet se namreč bo v tem času preusmeril in že sedaj vidimo na cesti Lenart-Ptuj,
               Gornja Radgona-Ptuj, Radenci-Ptuj, Ljutomer-Ptuj, da tukaj vozijo tovornjaki,
               priklopniki, ki jih prej nikoli ni bilo. To so cele vrste madžarskih tovornjakov.
               Izogibajo se nekaterih drugih in iščejo krajše variante.</p>
               <p>Vzemite ta amandma kot poizkus, da pričnemo reševati - tudi če ne bodo podprti s
               strani - ampak nekdo jih bo mogel rešiti že v naslednjem letu, ker sicer bo moral na
               druge načine reševati. So pa že dalj časa v proceduri, niso prvič, že lani so bili.
               Ne vem, zakaj so bili pozabljeni in zakaj vsaj ena ali vsaj dve cesti v tem kontekstu
               nista bili opozorjeni.</p>
               <p>Verjamem, da se snema, da bo državni sekretar lahko, ker zdaj trenutno ima nujni
               telefonski pogovor, ampak njemu je to namenjeno, ker tudi on bo o tem mogel
               odgovarjati. Javil sem se v bistvu samo zato, da nadaljujem, kjer je končal Feri
               Horvat in kjer je končal prej gospod Jerovšek. Problemi bodo širši, kot si
               predstavljate. Izgradnja avtoceste Maribor-Madžarska je v zaostanku in to se bo
               odvijalo in v bistvu bodo to nosile na plečih občine, čisto v eni drugi varianti, na
               varianti bivše Panonike. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp108">

               <speaker>PREDSEDNIK JANEZ PODOBNIK:</speaker>

               <p>Hvala lepa. Pričakujem, da nas državni sekretar za ceste Žare Pregelj pozorno
               posluša. Besedo ima kolega Janc. Dolenjska prihaja, Posavje</p>
            </sp>
            <sp xml:id="SDZ2-Izredna-43-2000-01-19.sp109">

               <speaker>BRANKO JANC:</speaker>

               <p>Tako je gospod predsednik. Dolenjska prihaja. Torej jaz nisem prišel obrazložiti in
               prositi za glasove, za amandmaje, ki bi jih vložil sam. Vlagal sem jih sedem let in
               sedem let so bili zavračani tako kot mnogi drugi.</p>
               <p>Rad bi pa spregovoril o amandmaju pod številko 88, in sicer gre za vladni amandma, s
               katerim se prerazporejajo sredstva iz postavke sredstev za izgradnjo avtocest, in
               sicer v višini približno 3 milijarde 400 milijonov tolarjev. V zvezi s tem bi seveda
               poprosil državnega sekretarja gospoda Preglja, da bi mi mogoče odgovoril, ne samo
               meni, pa tudi komu drugemu, kaj ta amandma dejansko pomeni. Namreč, očitno je, da
               postaja postavka sredstva za izgradnjo avtocest, ki so bile določene s posebnim
               zakonom, tako zbiranje do leta 2000, kakor tudi po letu 2000 do leta 2007 in je po
               mojem mnenju bila višina sredstev opredeljena z nacionalnim programom izgradnje
               avtocest.</p>
               <p>Danes opažam, da postaja ta postavka rezervna varianta vlade za saniranje tako
               kmetijstva, kot tudi drugih državnih cest. Zato sprašujem, kaj pomeni okrnjena višina
               sredstev za izgradnjo avtocest, kaj pomeni to za izvajanje nacionalnega programa in
               kdo bo plačal zadnjo "ceho" tega razmetavanja denarja iz avtocestnega programa.</p>
               <p>Namreč, očitno je, da smo prišli mi v Sloveniji do točke, kjer smo zadovoljili
               potrebe posameznih regij. Gre za verjetno osrednji slovenski, pa tudi mariborski del,
               gre za tudi za to, da imamo že praktično tri krake do morja in do Italije. Nimamo pa
               narejenega še nič na koridorju 10, od Jesenic do Obrežja, in tudi Prekmurje bo
               verjetno tisto, ki bo deležno zadnje. Verjetno se bo zgodilo ravno to, da bomo bogato
               jemali iz postavke avtocestnega programa, gradili ceste tudi tam, kjer so avtocestni
               program že zaključili, in na koncu bo ostal krak Jesenice-Ljubljana,
               Ljubljana-Obrežje ter Maribor-Madžarska meja, tisti odseki, za katere bo na koncu
               zmanjkalo denarja in verjetno tudi ne bodo tako kmalu ali pa vsaj ne v rokih, ki so
               bili prvotno določeni z nacionalnim programom, zgrajeni. Zato jaz takega amandmaja
               seveda ne bom podprl, ne glede na to, da se seveda pokrivajo nekateri interesi
               posameznih občin, pa tudi regij, kajti menim, da gre za nekorektno prerazporejanje
               sredstev iz enega namena na drug namen. Hvala.</p>
            </sp>
            <sp xml:id="SDZ2-Izredna-43-2000-01-19.sp110">

               <speaker>PREDSEDNIK JANEZ PODOBNIK:</speaker>

               <p>Hvala, kolega Janc. Državni sekretar, gospod Pregelj, ali želite besedo? Ali želite
               besedo? Prosim.</p>
            </sp>
            <sp xml:id="SDZ2-Izredna-43-2000-01-19.sp111">

               <speaker>ŽARKO PREGELJ:</speaker>

               <p>Spoštovani! Dovolite, da vas najprej lepo pozdravim! Poskušal bom podati kar se da
               natančne odgovore. Glede na to, da je na cestnem področju oziroma na področju
               državnih cest ogromno projektov, sem pač bil primoran se po tako imenovani "on line"
               povezavi povezati z ministrstvom in poiskati kakšen manjkajoči podatek, zato sem
               takrat telefoniral in se opravičujem za navidezno nepozornost in ni šlo za
               nepozornost.</p>
               <p>Najprej bi poskušal odgovoriti gospodu Božiču. Glede težav navezave Posočja,
               Tolminske, Idrijsko-Cerkljanskega področja, mislim da je bilo že veliko povedanega.
               Vsi problemi, na katere opozarjate, so prometno upravičeni, seveda nekateri bolj,
               drugi manj. Pri tem brez dvoma prednjači področje Solkana oziroma nekakšne vzhodne
               goriške obvoznice, ki, roko na srce, lahko priznamo, da je nekako pri nastajanju
               prostorskega plana nekako bilo pozabljeno v smislu upoštevanja navezave na avtocestni
               sistem. Nedvomno bi ta cesta na podlagi prometnih obremenitev imela upravičenost, da
               bi bila že v večji pripravljenosti za izvedbo, kot dejansko je. Resna dela so se
               sicer začela že pred dvema letoma pri pripravi lokacijskih projektov, ki so se pa
               nekoliko zavlekli. Lokacijski načrt za to obvoznico je pripravila sama mestna občina.
               Pri tem je imela celo nekaj težav, kasneje z izvedbo in pripravo projektov, tako
               imenovanih projektov za pridobivanje gradbenega dovoljenja, pa so nastopile nove
               težave. Tako kljub želji, da bi to prometno zagato čimprej rešili, bo verjetno v
               letošnjem letu kaj dlje kot pa do pripravljalnih del težko priti. Po vseh
               optimističnih terminskih planih verjetno ne bo možno gradbenih del oddati pred
               oktobrom v letošnji jeseni. Za ostale odseke, kot so Kupovo, Podbrdo, Vresje, Sorica,
               kobariška vzhodna obvoznica, potem povezava Mosta na Soči s Trnovsko planoto in
               podobno, so projekti v pripravi. Seveda pri tem moramo upoštevati določeno
               prioriteto, prioriteto tistih cest, ki so prometno veliko bolj obremenjene in jih kot
               take tudi prej pripravimo za obnovo ali pa rekonstrukcijo. Tako se pripravljajo
               projekti za nekakšen obvoz problematike na Kupovem; dokončuje se že nekaj let, to
               drži, toda upamo, da bomo uspeli v letošnjem letu dokončati Podbrdo-Podrošt. Tu je
               bila večkrat posredi tudi višja sila, saj so večkrat poplave odnesle tisto, kar se je
               v predhodnem letu naredilo oziroma so odprle nove probleme. Vsekakor pa lahko na tem
               primeru ugotavljamo, da brez hkratnega načrtovanja sanacij in obnov državnih cest,
               skupaj s hudournimi vodotoki, ni možno priti do korektnih in dobrih rešitev.</p>
               <p>Pri obvoznici Kobarida lahko rečem, da smo že prišli krepko naprej, saj je nekje
               izbrana varianta in je sedaj treba izpeljati določene postopke. Žal pri tem lahko
               ugotovim, da imamo težave pri hitri pripravi prostorskih postopkov, ker se, žal, dela
               večkrat ne dajo hitreje odviti oziroma hitreje izpeljati, predvsem zaradi premajhnih
               strokovnih kapacitet ustreznih organov. To je velik problem, kajti gradnja avtocest
               na podlagi svojega obsega angažira večji del strokovnih kadrov.</p>
               <p>Naslednje vprašanje, ki ga je postavil gospod Feri Horvat. Mislim, da je že sam z
               umikom amandmaja povedal, da je projekt Gornje Radgone v Darsovem programu, saj gre
               za rekonstrukcijo ceste, ki bo v bodoče predstavljala navezavo regionalnega omrežja
               na avtocesto, hkrati pa bo do izgradnje avtoceste predstavljala tudi obvoznico za čas
               rekonstrukcije petanskih mostov. Torej gre za projekt, ki mora biti v letošnjem letu
               končan in zaenkrat mislim da se uspešno odvija in da večjih zadržkov ni več. Bili so
               določeni problemi v zvezi z zaščito vodnih virov; nekateri so imeli pomisleke, češ,
               saj gre zgolj za regionalno cesto, toda ker regionalni viri oziroma vodovodna zajetja
               ne poznajo ne regionalne ne glavne ceste, poznajo pač ogroženost, je bilo treba tudi
               za to rekonstrukcijo pripraviti ustrezno zaščito.</p>
               <p>Glede območja Sv.Jurija ob Ščavnici lahko povem, da dejanskih večjih posegov ne bo
               možno izvesti, dokler se ne bo začela graditi avtocesta, kajti dolžni smo
               projektirati varčno in bi bilo zelo čudno, če bi najprej cesto rekonstruirali, nato
               pa jo podrli zaradi gradnje avtoceste. Seveda bo pa treba, ker je stanje res nemogoče
               - cesta je praktično uničena - opraviti določena sanacijska dela na nivoju krpanja
               oziroma mogoče delne preplastitve in s tem v nadaljnjih dveh, treh letih, če bi se
               karkoli zavleklo pri izvedbi avtocestnega projekta omogočiti normalno odvijanje
               prometa. Tak ukrep je vedno predviden in ga bomo tudi v času, ko bo za to primeren,
               torej po koncu odjuge, lahko izvedli.</p>
               <p>Glede Koroške in njene prometne osamelosti je bilo tudi že veliko povedanega.
               Nedvomno jo lahko postavimo po prometnih problemih ob bok tolminski. Seveda tudi na
               tem področju se izvajajo določeni ukrepi. Bilo je s strani gospoda Tomažiča pohvalno
               povedano, da je glavna cesta od Arje vasi preko Velenja in naprej do Dravograda in od
               tam proti Mariboru bila v teh letih obnovljena, rekonstruirana in predstavlja
               rezultat, ki ga je prinesel tako imenovani EBRD program, razen Mislinskega klanca, ki
               je tudi v pripravi rekonstrukcije. Upamo, da bomo lahko tudi ta dokaj težek in
               nevaren klanec lahko ustrezno obnovili.</p>
               <p>Glede ceste Vuhred-Ribnica. Vsako leto poskušamo na tej cesti, ki je še v
               makadamskem stanju, rešiti določene kilometre, kot ponavadi rečemo. Žal seveda za
               celotno obnovo oziroma celotno modernizacijo ni možno zagotoviti dovolj sredstev.
               Zavedati se moramo, da so modernizacije makadamskih cest v gorskih predelih v bistvu
               precej dražje, kot bi si mogoče predstavljali, da gre zgolj za preplastitev oziroma
               zgolj za nanos asfaltnega sloja. Običajno so to področja hujših zimskih pogojev, kar
               pomeni nižjih zimskih temperatur, zato je potrebno sicer solidno makadamsko cesto, ki
               ima ustroj pomešan z glinastimi materiali, zaradi narave makadamske ceste zamenjati,
               nadomestiti z novim tamponom, kar bistveno podraži gradnjo, in to ni tistih 20, 30
               milijonov na kilometer, ampak tudi 80, 90, 100 milijonov na kilometer.</p>
               <p>To takoj pomeni že pomembno postavko in pri principu enakomernega razporejanja
               sredstev na celotno državo pomeni, da se v enem letu taka cesta ne da rešiti.</p>
               <p>Glede amandmaja za obvoznico Radlje je bilo sporočeno, da se umika, ker je že v tem
               skupnem amandmaju. Poudaril bi, da je pri obvoznici Radlje sicer vse pripravljeno za
               uspešno izvedbo del, razen enega zemljišča, kjer se je zaradi dednih problemov kar
               precej zapletlo in inženirji oziroma pravniki poslušajo ta problem rešiti, sicer bo
               dejansko ogrožena izvedba najpomembnejšega dela, to je viadukta.</p>
               <p>Gospod Jerovšek opozarja, da že 4 leta vlaga amandmaje za določene ceste in da
               zaradi takih in drugačnih odločitev ne pridejo nikoli do realizacije. Žal ga moram
               razočarati. Nova regionalna cesta iz Čezlak do Jurgova, torej do Roglje, ni še v
               nobenem planu obnove oziroma modernizacije. Gre za približno 10 kilometrov dolgo
               makadamsko cesto, 3 meterske širine, kot sem že prej povedal za Vuhred-Ribnico, tudi
               za to cesto temeljita modernizacija oziroma rekonstrukcija pomeni kar veliko denarja,
               verjetno med 50 in 100 milijoni na kilometer. Seveda, če bo vse v redu s hudounikom,
               ki poteka v tisti smeri, če ne bodo tam potrebni določeni posegi. Zaenkrat ta
               projekt, ki se nanaša na nove državne ceste, še ni uvrščen v program direkcije, se pa
               pripravlja za nacionalni program. Direkcija se zaveda, da je ta cesta primerna za
               povezavo Rogle, trenutno pa ima na tem področju prednost obstoječa cesta iz Hoč, ker
               jo je pač potrebno usposobiti, da bo lahko bolje opravila svojo funkcijo.</p>
               <p>Gospod Luci, glede ptujskega področja in povezave z avtocestami. Verjetno imate prav
               v smislu, da bo to področje prometno še vedno obremenjeno, dokler ne bo zgrajena
               avtocesta, kot je načrtovana, od Maribora do Murske Sobote, naprej proti Pincam.
               Prometna smer iz Slovenske Bistrice bo po izgradnji obvoznice Pragerskega postala še
               atraktivnejša in bo verjetno velik del prometa ob rekonstrukciji petanjskih mostov,
               potekal preko Ptuja in naprej Ormoža, Lenarta na Pince, ali pa na Dravsko središče.
               Seveda istočasna gradnja hitre cestne povezave v tem koridorju naj bi to preprečila.
               Žal zaradi znanih težav s kulturno dediščino na področju Hajdine, kot kaže, terminski
               plani ne bodo več držali in bo prišlo do določenih zakasnitev.</p>
               <p>Povezave Ptuja z Lenartom in z Gornjo Radgono, zaenkrat so predvideni ukrepi na
               cesti v samem Lenartu, ker se je promet v tej smeri začel povečevati. Detajlnejših
               ukrepov pa na tem omrežju še ni. Ker gre za dokaj občutljivo področje, bi seveda kaj
               več kot redno obnovo, težko pričakovali brez temeljitih študij. Tako bi bilo potrebno
               na tem področju pripraviti določeno strategijo. Na direkciji in Darsu se tega
               zavedajo, da v primeru daljše zakasnitve gradnje avtoceste bo potrebno na paralelnem
               omrežju v luči prejšnjih mojih opozoril pripraviti tudi to področje za prometnejša,
               propustnejše oziroma varnejše.</p>
               <p>Zdaj pa na koncu vprašanje gospoda Janca. Sprašujete, kako bo ta skupni amandma, ki
               je kar precej težak in predstavlja skorajda 3 milijarde in pol sredstev, vplival na
               program Darsa oziroma ali gre za namensko rabo bencinskega tolarja oziroma ali bo še
               dovolj denarja za izgradnjo avtocestnega sistema. Opozarjate na težave tistih
               področij, kjer avtocesta še ni zgrajena, to pomeni zakasnitve predvsem na 10.
               koridorju in podobno. Poglejte, globalno, dolgoročno gledano je prav gotovo
               vsakoletno zmanjševanje sredstev iz priliva bencinskega tolarja, to je iz davčnega
               vira, ki ga predpisuje zakon o zagotavljanju sredstev za izgradnjo in izvedbo
               nacionalnega programa avtocest, prav gotovo napačna rešitev. Seveda vsako leto manj
               denarja, kot je predviden. Predviden je sicer v odstotku, v 20% od litra prodanega
               goriva. To pomeni določeno težavo pri pokrivanju investicijskih stroškov za izgradnjo
               avtocestnega omrežja. Letos to še ne predstavlja problema, kajti vemo, da določeni
               odseki, tudi zaradi čisto pravnih problemov, kot so pritožbe na razpise in podobno,
               gre predvsem za gradnjo trojanskih predorov, za gradnjo odseka Šentjakob-Krtina
               oziroma Šentjakob-Blagovica, ki bi v primeru hitrega pričetka nase vezali precejšnja
               sredstva, očitno ne bodo v takem obsegu. Poleg tega del odsekov ni še pripravljen za
               gradnjo zaradi težav pri sprejemanju lokacijskih načrtov, tako da iz znanih razlogov
               zaostajanje avtocestnega programa ta letošnji amandma ne bo ogrozil financiranja
               avtocestnega programa iz naslova bencinskega tolarja.</p>
               <p>Dolgoročno pa se vlada zaveda in ministrstvo za promet in zveze je že večkrat
               opozorilo in tudi predlaga določeno dopolnitev v zakonu o izvrševanju proračuna, na
               kar nas je tudi Dars opozoril, da bo potrebno v naslednjih sedmih letih, od leta 2001
               naprej do leta 2007, ko se neha zbirati bencinski tolar po sedanjem zakonu,
               zagotoviti to razliko sredstev, ki bi morala priti na račun Darsa s tisto, ki
               dejansko pride, vsako leto, na podlagi proračunskega razreza in pokriti ta manjkajoča
               sredstva, ki bodo verjetno v letih 2002, 2003 in 2004 manjkala. Takrat bo sedanji
               ciklus, ki se je začel, bil nekje na višku, na vrhu in ker bodo istočasno v gradnji
               vsaj trije izredno težki avtocestni odseki, tukaj so mišljene predvsem Trojane, Črni
               Kal in Rebrnice, ki bodo že po sedaj znanih podatkih zahtevali precejšnja, če ne
               rečem lahko, celo ogromna sredstva, bo v tistih letih nedvomno potrebno druge
               programe tudi na cestnem področju zmanjševati in zagotavljati sredstva za avtocestni
               program. Torej več, kot pa bi mogoče v tistih letih bil dotok bencinskega tolarja.
               Takratni parlament se bo verjetno moral odločiti, če se že ta sklic ne bo odločil, da
               to nekje v dolgoročnih aktih zagotovi, da se nadoknadijo ta manjkajoča sredstva, ki
               so se sedaj porabljala za druge namene.</p>
               <p>Ocenjujem, da ni nič izgubljenega, če se porabi na področju državnih cest, saj
               državne ceste do izgradnje obeh koridorjev prenašajo celotno breme daljinskega in
               medregionalnega prometa, ki je bistveno.</p>
               <p>V premislek pa si lahko postavimo vprašanje. Zakaj so take težave pri izračunu
               prilivov iz tega davčnega vira? Ali je prav, da se praktično vsako leto zgodi, da se
               del teh sredstev zaradi proračunskega razreza oziroma skladnosti proračuna med viri
               in porabo pač porabi za druge namene? Vsekakor na ministrstvu za promet in zveze
               ocenjujemo, da je poraba teh sredstev na področju državnih cest v tem letu sicer
               upravičena, nismo pa zadovoljni, da se jemlje programu, ki je ravno tako v teku in ki
               ima, tukaj mislim na avtoceste, vso prioritetodo sedaj veljavnih dolgoročnih aktov.</p>
               <p>Avtocestni program - letni plan vzdrževanja in gradnje avtocest za leto 2000 bo
               potrebno dopolniti in pripraviti drugačno razporeditev med viri, kar pomeni, da bomo
               v tem letu koristili več kreditov, kot smo prvotno nameravali. K sreči so bili
               krediti sedaj premalo uporabljeni, so ostajali in je tudi nacionalno gledano,
               racionalno porabiti te kredite. Če jih ne bomo pravočasno črpali, bodo tekle še
               naprej negativne obresti oziroma interkalarne obresti.</p>
               <p>Menimo, da je letos ta rešitev možna. Dolgoročno, še enkrat poudarjam, pa je
               potrebno ta sredstva vrniti avtocestnemu programu, sicer se bo ta program počasneje
               lahko izvajal. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp112">

               <speaker>PREDSEDNIK JANEZ PODOBNIK:</speaker>

               <p>Hvala državnemu sekretarju za zelo detajljni odgovor. Nekaj replik po vaši razpravi.
               Prvi je Ivo Hvalica, za njim Ivan Božič in za njim Miroslav Luci.</p>
            </sp>
            <sp xml:id="SDZ2-Izredna-43-2000-01-19.sp113">

               <speaker>IVO HVALICA:</speaker>

               <p>Hvala lepa gospod predsednik. Spoštovani kolegi! Ugotavljam, da se je državnemu
               sekretarju zelo poslabšal spomin v zadnjih 14 dnevih.</p>
               <p>Dragi bivši poslanski kolega! 14 dni od tega si govoril, kar se tiče mojega
               amandmaja, drugače. Naj spomnim. Odbor za infrastrukturo, solkanska obvoznica, moj
               amandma za 600 milijonov, potem je prišlo do kompromisa. Zopet nesrečni begunci
               zraven, mimogrede jaz sem to tudi popravil pri tem amandmaju. Imam popravek z dne 13.
               januarja, ki ste ga vsi dobili, uradno, regularno vložen in torej sem pričakoval, da
               bo v tako imenovanem mega amandmaju ministrstvo za promet in zveze vsaj tistih 300
               milijonov, za katere smo se dogovorili na odboru za infrastrukturo in kjer je bil
               konsenz, vsi so tako rekoč glasovali za tisti, rekel bi, polovični ali razpolovljen
               moj amandma. Nakar ugotovim zaprepaščeno, da ste pozabili. Pozabili. Zavajate vašega
               ministra, ki potem trosi netočne informacije v Novi Gorici, zavajate vašega župana
               Črtomirja Špacapana itd. "Vse je urejeno! Vse je urejeno! Marušič je vse uredil", je
               rekel župan. Sedaj pa nikjer ni teh 300 milijonov. Jaz ne vem, kaj se greste, no. Res
               pa je, da Nova Gorica ni na Štajerskem. Ne, ni. Je še vedno tam, kjer je, ob
               italijanski meji. Zato pa je veliko bolj prometna, kot je prenekateri kraj ali mesto
               na Štajerskem. Prometa motornih vozil v Novi Gorici se ne da primerjati, tako rekoč,
               samo z Ljubljano lahko. Bil sem pred kratkim v Mariboru, vam moram povedati, da je
               tam manjši promet, kot je v Novi Gorici. To je pač zaradi meje, zaradi Perle, 3000,
               5000 ljudi itd. To so dejstva, ki jih je treba pač upoštevati. Bog pomagaj, tako je!</p>
               <p>In sedaj, kako naj jaz verjamem vsemu temu, kako da ste - baje, da ste zgrešili,
               baje da ste pozabili ali ne vem kaj. Zakaj se pozablja ravno to? In kaj - sedaj moram
               prebrati še nekaj, sem dodatno videl v proračunu, kakšne neumnosti ste napisali. Ko
               opišete ceste pod A - državne ceste - na koncu piše, citiram: "V letu 2000 bo
               potrebno pričeti z izgradnjo nekaterih najbolj potrebnih obvoznic večjih krajev - tu
               sem jaz naredil vprašaj - kot na primer Škofje Loke, Solkana, Kanala, Bleda, Krškega
               in Črnomlja. Ob vsem spoštovanju vseh večjih in manjših krajev, pa ne primerjati Nove
               Gorice, ker tu gre za novogoriško obvoznico, ne za solkansko. Ne, za božjo voljo, ne
               primerjati z Bledom in Črnomljem itd. Gorica je bila in bo neko regijsko središče,
               neko mesto ob meji, ki ima zaradi tega eno veliko komparativno prednost, ampak zaradi
               tega ima tudi daleč večji promet od prenekaterega, pravzaprav od vseh mest enakih
               dimenzij v Sloveniji, pa tudi od prenekatarega velikega mesta oziroma od vseh, razen
               Ljubljane. V to sem trdno prepričan, ker toliko Slovenije pa poznam. Navsezadnje ne
               živimo v Združenih državah Amerike.</p>
               <p>Torej, sedaj pa slišim to za solkansko obvoznico itd. Torej, itak ni možno začeti
               drugega kot pripravljalna dela, nekaj takega. Se je spozabil državni sekretar, potem
               ko sva govorila tudi na "štengah", po domače rečeno, iz male dvorane na Tomšičevi, ko
               sva šla ven, kaj vse je možno narediti v enem letu. To lahko pripoveduješ, spoštovani
               gospod Žare Pregelj, ljudem, ki se na te stvari ne razumejo. Lahko, ne? Ampak, meni
               teh stvari ne boš govoril.</p>
               <p>Torej, najprej vprašanje: Kam je poniknilo sedaj razpolovljenih mojih 600 milijonov?
               Rečeno je bilo, da bo vse amandmaje, ki jih sprejme odbor za infrastrukturo, da bo
               vseboval "mega" amandma. Kam je to izginilo? Kdo vas je v to zopet prepričal? Ali
               mogoče hočete diskvalificirati ministra Marušiča? Ali hočete diskvalificirati
               Črtomirja Špacapana? In tako dalje. Sploh me zanima, kaj je s tem. Zahtevam neko
               pojasnilo, ker ta magnetogram, če ga bom slišal - in upam, da ga bom slišal, ne - ki
               naj bi ga dobil zdaj od državnega sekretarja, bom res dal na oglasno desko na občino
               Nova Gorica, na krajevno skupnost Solkan. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp114">

               <speaker>PREDSEDNIK JANEZ PODOBNIK:</speaker>

               <p>Hvala. Replika koleg Božič, za njim replika kolega Luci.</p>
            </sp>
            <sp xml:id="SDZ2-Izredna-43-2000-01-19.sp115">

               <speaker>IVAN BOŽIČ:</speaker>

               <p>Hvala lepa. Repliko imam na sekretarja, gospoda Žareta Preglja. Začel bom tam, kjer
               je gospod Ivo Hvalica končal. Na odboru za infrastrukturo sem svoj amandma za
               solkansko obvoznico umaknil, ker smo rekli, da bomo imeli amandma odbora, ki bo potem
               v "mega" amandmaju. Mislim, da je nespodobno, da se je sedaj ta predlog in ta amandma
               izgubil, sam pa sem svojega umaknil.</p>
               <p>Drugo, kar moram reči, nisem zadovoljen in mislim, da je potreba tu v državnem zboru
               ponovno reči, za cesto Petrovo Brdo - Podrošt, o kateri je govoril gospod državni
               sekretar, se popravlja od 9. septembra 1995. leta. Kar se poleti naredi, potem enkrat
               v jeseni ali pozimi odnese voda in cesta je še danes neprevozna. Za to cesto sem
               trikrat vložil amandma, trikrat je bilo, po mišljenju vseh ljudi, dovolj denarja.
               Pred dvema letoma, v jeseni bo dve leti, na volitve predsednika republike prebivalci
               Baške grape niso hoteli iti, ker so rekli, da se ta cesta mečka. Takrat se je samo
               dve leti. Sedaj, letos za državnozborske volitve bo pa od tega že pet let. Kaj bomo
               rekli ljudem?</p>
               <p>Potem, da ne govorim o temu, kar je bilo tudi, kar ste delno omenili. Cesta
               Vresje-Sorica. Štiri kilometre jo je bilo treba urediti pred štirimi leti, vsako
               drugo leto se je uredi 700 metrov. Ali ni škoda premikov strojev? Ne vem. Mislim, da
               zelo neracionalno delamo, da se uredi 700 metrov ceste, potem pa se stroje odpelje in
               še običajno takrat, ko začne zmrzovati, da ne moremo več delati.</p>
               <p>Prav tako je ob cesti Most na Soči-Tolmin pod ključem. Štirikrat, četrtič vlagam
               amandma. Zavarovalnica Triglav je opozorila vse, da ne bo plačevala nobenih stroškov
               na vozilih, ki bodo nastali zaradi padajočega kamenja. Tudi ta objekt ni bil sprejet
               nikoli v štirih letih. Ne vem, ali je res potreba, da nekoga od nas ubije kamen in da
               bomo potem šele verjeli, da pada kamenje na cesto. Res se mi zdi, da včasih govorimo
               o objektih za katere predlagamo, saj predlagamo, prosimo, da se uvrstijo vsaj v
               projekte, v projektno dokumentacijo, da se nekaj naredi, saj vendar ne lažemo, saj
               govorimo o stvareh, ki so pomembne za življenje ljudi. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp116">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, Miroslav Luci, nato bo dobil besedo gospod Pregelj.</p>
            </sp>
            <sp xml:id="SDZ2-Izredna-43-2000-01-19.sp117">

               <speaker>MIROSLAV LUCI:</speaker>

               <p>Hvala lepa, gospod predsednik. Še enkrat in zadnjič, kljub temu da je več amandmajev.
               Prvič, zakaj so sploh vloženi amandmaji? Zato, ker je na razgovoru z ministrstvom
               prišlo do spoznanja, da v zadnjih dveh letih na Ptuju nimamo državnih in regionalnih
               cest, ni jih v programu. Ugotovljeno pa je, da bi bilo potrebno to nekaj na teh
               cestah zgraditi. Nikakor nisem govoril ali kakorkoli želel razpravljati o obvoznici,
               ker to je tema druga in se tiče Darsa, o tem bomo kje drugje.</p>
               <p>Verjamem, da ima direkcija premalo denarja. Spoznal sem pa, da sem naiven in verjel
               besedam, da se to tako rešuje strokovno, kajti, da so ceste po strokovnih kriterijih
               tako slabe, da se bodo tako z vzdrževanjem nekako uredile, vendar do tega ni prišlo.
               Iz vzdrževanja se pa gradijo objekti, jaz vam jih bom prej ko slej tudi prezentiral v
               državnem zboru, ki pa niso nikjer planirani, tudi prostorsko ne. Recimo, rondoji, ne
               vem, kje se je našel denar.</p>
               <p>Tretje, moji amandmaji niso mega amandmaji, moji so mini amandmaji. Gre za 8
               milijonov, gre za 9 milijonov, eden je malo težji, je res 30 milijonov. To je pa
               tisto. Z minimalni sredstvi moramo doseči to, kar sem hotel povedati, ob vsem
               naraščanju prometa, psihološko zadovoljiti ljudi, da bo lahko čakali na tiste mega
               amandmaje, ki bodo prišli, mogoče, čez 10 let ali pa v 10 letih. Hočem povedati, da
               bo promet - in to sem v prvem nastopu želel povedati - na tem področju naraščal.
               Maribor-Duplek-Ptuj, Lenart-Ptuj, Radenci-Ptuj, Ormož-Ptuj, ne vem, kje še bi
               našteval; vse se zgrinja na eno cesto proti Slovenski Bistrici. Reševanje Slovenske
               Bistrice še dodatni promet, pustimo zdaj avtoceste, ki bodo zgrajene kasneje. In s
               temi minimalnimi amandmaji, torej z minimalnimi sredstvi, 8 milijonov, 9 milijonov bi
               nakazali ljudem, da želimo njihovo problematiko rešiti, in to ne more biti za tak
               proračun problem. In jaz ne vem, zakaj moram sploh vlagati amandmaje, če je že
               strokovno, po kriterijih pri pregledu bilo ugotovljeno, da so ceste potrebne
               adaptacije in rekonstrukcije.</p>
               <p>Zato še moj drugi apel, če se bo videlo, da res tukaj ne bo šlo - jaz vam moram
               povedati tako: nikoli nisem bil zagovornik tega, da se stvari rešujejo na cesti.
               Vedno sem se trudil - in bili so apeli, da se ceste zapirajo, potem bomo prišli do
               cest. Tudi v bodoče tega ne bom, vendar ne vem, kako dolgo bodo občani gledali tako
               mene kot koga drugega, ki poskušamo to narediti.</p>
               <p>Zato še enkrat apeliram, da se poskuša ta minimalna sredstva, 8 ali 9 milijonov -
               nekatere projekte mi že peljemo iz lastnega proračuna -, da te zadeve zaključimo in
               nakažemo ljudem nekaj optimizma, da se bo rešila tudi problematika na območju Ptuja,
               za katero se zadnji dve leti ničesar ne rešuje, se pa v sosednjih občinah izrecno
               rešuje - rešuje se, recimo, problem 3.500 vozil z neko obvoznico, ki bo veliko prej
               rešena, kot pa 35.000 vozil skozi mestno jedro v samem Ptuju. Ne vem, po kakšnem
               kriteriju se potem rešujejo tudi te stvari. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp118">

               <speaker>PREDSEDNIK JANEZ PODOBNIK:</speaker>

               <p>Hvala. Besedo ima državni sekretar Žaro Pregelj.</p>
            </sp>
            <sp xml:id="SDZ2-Izredna-43-2000-01-19.sp119">

               <speaker>ŽARKO PREGELJ:</speaker>

               <p>Spoštovani! Poskušal bom pojasniti problematiko solkanske obvoznice.</p>
               <p>Že uvodoma sem povedal, da gre za cesto, ki je sicer izredno obremenjena, gre za
               promet skozi Solkan, ali je to vzhodnogoriški promet ali ne, niti ni tako pomembno.
               Dejstvo je, da je velika večina tega prometa namenjena povezavi Gorice s celotnim
               Posočjem in hkrati celotnega Posočja s hitro cesto pri Vogrskem . Ko se je gradila
               hitra cesta na tem območju, se je priključek Vogrsko povezal s takrat glavno cesto,
               ki je sedaj regionalna cesta pred Šempasom, pač z neko cesto, sorazmerno solidno
               urejeno, naprej se je pa mislilo - takrat nisem bil zraven, žal - da zadostuje
               sedanja glavna cesta, ki pride v Novo Gorico na križišču pri Perli in se potem
               nadaljuje naprej proti Solkanu in skozi Solkan proti Anhovemu oziroma ostalim krajem.</p>
               <p>Ta cesta je bila prav gotovo nekje podcenjena. Lahko rečemo, da je ugotovitev
               direkcije šele v lanskem letu, po novih kriterijih, da je solkanska obvoznica prva
               med vsemi obvoznicami, verjetno pomembno vprašanje, kakšne kriterije je imela stroka
               prej. Stroka se seveda brani, da nikoli ni bilo denarja za obvoznice in se tudi
               določene študije, kaj več kot idejne, niso delale. No, prometna analiza je pokazala,
               da je to prva prioriteta v celi državi na področju državnih cest, ko smo obvoznice
               Maribora, vpadnico Celja, ki je v bistvu tudi obvoznica, obvoznico Novega mesta
               nekako vključili v program avtocest, ker so to dobesedni priključki na avtoceste.</p>
               <p>Tukaj gre za posredno priključevanje celotne regije na hitro omrežje in jaz se
               strinjam, da je potrebno sedaj pohiteti. Tudi v tej smeri sem dal vsa navodila, da se
               pripravi ustrezna dokumentacija. Žal se je že priprava lokacijske dokumentacije
               nekoliko zavlekla. V lanski jeseni, ko se je pričel izdelovati projekt gradbenih del
               in projekt za izvedbo, ko je potrebno postaviti traso v prostor, opraviti geodetske
               meritve, zakoličiti zemljišča, pričeti pridobivati zemljišča, predvsem pa je potrebno
               opraviti določena prehodna dela - to so tudi geološke vrtine - so prišli do dokaj
               alarmantnih ugotovitev. Tako alarmantnih, da so hoteli projektanti spremeniti traso.
               Seveda po temeljitih razgovorih na direkciji smo ugotovili, da to pomeni nov
               lokacijski postopek in najmanj 2 leti odloga in smo rekli, dajte se potruditi in
               najti rešitev. Rešitev iščejo, upam, da so jo tudi našli. Gre za sam predor, kjer so
               ugotovili, da je izredno v težkem terenu, predvsem njegov južni del, če sem prav
               razumel, je plazovit in poln vode. Potrebno bo predhodno narediti poseben rudarski
               rov, da se bo lahko to področje najprej zdreniralo in potem šele se bo začela gradnja
               predora. Predor sam je kratek, 200, 250 metrov. Žal se bojim, da je tako zahteven,
               kot je bil Golovec. Kajti, v Sloveniji jepo pravilu zdaj očitno postalo dejstvo, da
               so vsi kratki predori težki. Tako bo potrebno tukaj opraviti izredno korektno
               strokovno študijo in pristopiti k izvedbi projekta normalno po nekem inženirskem
               teku, ne pa z nekim forsiranjem, kot je bilo včasih v navadi pri Darsu.</p>
               <p>Opozoril bi tudi na dileme, ali mogoče kdo zavlačuje in podobno. V kolikor bi to
               projektirali ljubljanski projektanti, bi se ustrašil, da res kdo dela in komplicira
               kaj več, kot bi bilo dovoljeno. Toda, ker to projektira domače projektivno podjetje,
               se na nekaj takega ne moremo zanašati. Torej gre za dejanske probleme in težave, ki
               jih verjetno prehodne študije niso dovolj raziskale.</p>
               <p>Na drugi strani je tudi prometna problematika pokazala svoje zobe. Ugotovili so, da
               predvideni rondo, kjer naj bi se obvoznica začela, pri Kromberku, nekako ne bo
               prometno zmogel že sedanjega prometa. Kaj šele načrtovanega. Zato je občina
               predlagala pred tem rondojem vzpostavitev novega križišča z Vojkovo cesto in Ulico
               tolminskih puntarjev, kjer bi nekako deviirali dostop do centra mesta. Na ta način bi
               promet prerazporedili na dve križišči in omogočili normalno odvijanje prometa. Seveda
               je treba za tako odločitev, ki jo je sprejala občina, ki nima za to ustreznih
               strokovnih institucij, potrebno preveriti sprometno študijo. Tudi ta študija je že
               pripravljena v smislu projektne naloge in naj bi bila zaključena do konca aprila.</p>
               <p>Torej gre za celo vrsto preveritev, ki jih je potrebno opraviti in to smo zvedeli
               šele po novem letu. Zato - moj spomin je, gospod Hvalica, čisto dober. Žal teh
               projektantskih projektov nisem imel, dobil sem jih po novem letu in v ponedeljek sem
               zahteval od odgovornega inženirja, da pripravi kratko poročilo in naj ga čimprej
               pošlje v parlament oziroma poslan je bil direkciji in direkcija je potem preko našega
               ministrstva posla matičnemu odboru.</p>
               <p>Ti osnovni podatki so na voljo. Žal se res zapleta. In inženir ocenjuje, da je
               zamuda - zdaj po veljavnem terminskem planu - že dva meseca, kar pomeni, da bodo
               gradbena dela, če bo šlo od sedaj naprej vse po sreči, oddana v začetku oktobra. Po
               vplačilnih rokih, ki so 60 dni, se lahko v tem primeru uporabijo sredstva že
               prihodnjega leta iz predobremenitve, ki jo bo dovoljeval zakon o izvrševanju
               proračuna, in torej letos ni nobene potrebe, da bi za ta program zagotavljali več,
               kot smo prvotno predvideli. V primeru, torej, hitrejšega pričetka dela se po nobenih
               možnih zakonitih pogojih ne bo dali izstaviti situaciji in s tem zahtevkov za
               izplačilo iz državnega proračuna pred 1. oktobrom. Torej, preden se potrdi, je konec
               meseca in dosežemo 60-dnevni rok, torej plačilo iz predobremenitve, če bi zadeve šle
               gladko naprej.</p>
               <p>Zagotoviti je pa potrebno sredstva za končanje projektiranja, to je teh 50
               milijonov, ki je že v planu, in odkupe. Odkupe zaenkrat zagotavlja mestna občina iz
               svojih sredstev, potrebno je seveda pripraviti in podpisati sofinancerski sporazum,
               kar je v teku. Tako, da jaz ocenjujem, da bodo vsa predhodna dela, ki se opravijo,
               preden se začne s posegi na terenu, letos lahko korektno opravljena. Seveda, če bodo
               strokovnjaki našli dovolj primerne rešitve, kar pomeni tudi, da bodo še v okviru
               normalnih stroškov. Nedvomno bodo te težave, ki so se na terenu pač pojavile, ki
               predhodno - žal - niso bile dovolj natančno raziskane, ker je idejni projekt delala
               občina - na to, da se ne delajo predhodna vrtanja, jaz stalno opozarjam, žal me tukaj
               stroka včasih drugače poduči. Toda, očitno bo potrebno pri vseh zahtevnih projektih,
               tudi pri idejnih študijah, opraviti geološka vrtanja, ne čakati na gradbene projekte.
               Torej: gre za odločitve, ki smo jih sicer na Darsovem programu že uveljavili, tudi s
               pomočjo nove uprave. Na področju direkcije, ki ima pa manj takih projektov, se pa to
               očitno šele spotoma uveljavlja.</p>
               <p>Običajno se geološka vrtanja naredijo na področju plazov, pri sanaciji plazov. Tam
               imamo izredno korektnega inženirja in ni nobenih problemov, in žal je, da nimamo še
               več takih gospodov, ki obvladajo svoje delo in delajo korektno tudi za javne finance.
               Kajti pri sanaciji plazov na državnih cestah praktično nikoli ne pride do
               prekoračitve sredstev zato, ker je tam gospod, ki svoje delo dobro opravlja. Žal je
               takih dobrih strokovnjakov v tej državi včasih premalo.</p>
               <p>Jaz upam in se bom tudi osebno zavzel, da bo ta projekt solkanske obvoznice z naše
               pristojnosti narejen v tem letu toliko, kolikor ga bo največ možno. To vam lahko
               tukaj zagotovim.</p>
               <p>Kar se tiče problematike, na katero opozarja gospod Božič. Petrovo Brdo - Podrošt je
               sedaj v fazi, ko je inženir obljubil, da bo maja meseca asfaltni del, z asfaltnimi
               deli zaščitil traso in da ne bo več prišlo do teh primerov kot prihaja, dejansko
               vsako leto po, ali spomladanskih, ali jesenskih neurjih, ko ponovno odnese tisto, kar
               se je prej naredilo - ne v celoti, to ne smemo pretiravati. Lani se je zgodilo, da je
               pač reka urezala novo strugo. Tudi to se dogaja na teh hudournih področjih. In napaka
               je bila, da vodarji niso reke ustrezno zaščitili, ne zaradi ceste - tam kjer je cesta
               zraven, jo vedno cesta mora regulirati -, ampak zaradi drugih površin, ki so bile ob
               reki. Šlo je za neke manjše njive. Tako, da je v bistvu reka naenkrat prišla do ceste
               in bo potrebno potem tam spremeniti projekte. Premostitve se tam tako in tako
               postopamo izvajajo in ocenjujemo, da bomo letos lahko to rešili.</p>
               <p>Za problematiko plazov pod ključem: zadeva je v proučevanju in se pripravljajo
               izvršitveni ukrepi. Vemo, da je ta problem pač problem, ki je večkrat težko rešljiv v
               takih primerih.</p>
               <p>Glede Ptuja in državnih cest skozi Ptuj. Kot sem že prej povedal, poskušal sem
               dobiti detajlnejše podatke. Ker pa je večina teh amandmajev - gre za tri, štiri
               amandmaje, ki ste jih vložili, gospod Luci, in se nanašajo na gradnjo pločnikov. Je
               seveda na podlagi določil zakona o javnih cestah v prvi vrsti za gradnjo pločnikov
               zadolžena lokalna skupnost. V primeru zagotavljanja prometne varnosti ali pa prometne
               propustnosti pločnike zgradi lahko tudi država. Običajno imamo na podlagi posebne
               metodologije pripravljene sofinancerske sporazume, kjer država in lokalna skupnost
               razdelita stroške tudi pri gradnji pločnikov. V kratkem pomeni to, da je tisti stik z
               državno cesto, to je običajno robnik in del odvodnjavanja, investicija države, sama
               gradbena dela pa odkup zemljišč za pločnik pa investicija občine. Ta sredstva so
               predvidena v okviru programa direkcije za zagotavljanje prometne varnosti in se bodo
               lahko na določenih segmentih po posebnem programu, ki ga zdaj inženir pripravlja,
               tudi izvedla.</p>
               <p>Tako, da ocenjujem, da so ti amandmaji že vključeni v obseg sredstev za te namene, ki
               se uporabljajo za zagotavljanje prometne varnosti skozi naselja. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp120">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika Ivo Hvalica. Replika, Demšar, gospod.</p>
            </sp>
            <sp xml:id="SDZ2-Izredna-43-2000-01-19.sp121">

               <speaker>IVO HVALICA:</speaker>

               <p>Hvala lepa. Ušesa me bolijo, tako sem napenjal, da bi ja slišal. Vse si mi povedal,
               samo mi nisi povedal: kako. Kje je amandma? Kam je izginil amandma? Kam je izginil
               amandma odbora? Kaj je poniknil? Je odletel? Odfrčal? A gremo po magnetogram? Ta
               amandma je dobil v odboru, razpolovni amandma, večinsko podporo. Pa kaj, kaj se
               greste? Kaj je to za ena stvar? Naj prosim še tiste člane odbora, ki si upajo zdaj
               pojasniti pred tem sprenevedanjem koalicije, da mi pomagajo to? Pa kam je to
               izginilo? Kako je to mogoče? Pa kaj se greste? Saj to je nekaj nezaslišanega, ljudje
               božji! Ta amandma je bil polovično izglasovan in vam povem, bom prišel še 150-krat
               sem gor, ker takšne stvari, veste, to je pa že na meji, jaz vem, da se ponarejajo že
               dokumenti na vladi, ampak zaenkrat še nisem zaznal tega v državnem zboru. Se kradejo
               dokumenti, da, ampak imamo magnetogram. Torej jaz bi rad pojasnilo in te prosim,
               gospod državni sekretar, da prideš sem, da poveš, kam je izginil amandma odbora za
               infrastrukturo, ker na to mi nisi odgovoril. Tukaj sem dobil lekcijo o geologiji, o
               mehaniki tal, o težavnih stopnjah, o plačilu situacij, o zamikih, ampak jaz vse to
               vem. Jaz tega ne rabim poslušati. Me zanima pa, kam je izginil moj razpolovljeni
               amandma? Torej, lepo prosim, lepo prosim, da nekdo pride sem, pa da pove, ali so ga
               ukradli, ali so ga strgali, ali ga je kdo vrgel skozi okno, ali ga je kdo vrgel na WC
               - povejte. Bom vsaj vedel, kakšne variante so možne v parlamentu. Hvala.</p>
            </sp>
            <sp xml:id="SDZ2-Izredna-43-2000-01-19.sp122">

               <speaker>PREDSEDNIK JANEZ PODOBNIK:</speaker>

               <p>Hvala lepa. Amandma odbora je v pregledu. Amandma odbora je v pregledu, kolega
               Hvalica.</p>
            </sp>
            <sp xml:id="SDZ2-Izredna-43-2000-01-19.sp123">

               <speaker>IVO HVALICA:</speaker>

               <p>Pa je to povzetek mojega amandmaja?</p>
            </sp>
            <sp xml:id="SDZ2-Izredna-43-2000-01-19.sp124">

               <speaker>PREDSEDNIK JANEZ PODOBNIK:</speaker>

               <p>Bom dal besedo predsedniku odbora za infrastrukturo in okolje, da pojasni. Prosim,
               kolega Presečnik. Potem pa ima repliko kolega Demšar.</p>
            </sp>
            <sp xml:id="SDZ2-Izredna-43-2000-01-19.sp125">

               <speaker>JAKOB PRESEČNIK:</speaker>

               <p>Hvala lepa. Odgovarjam gospodu Ivu Hvalici, ker je rekel, da je amandma odbora nekam
               poniknil. Nikamor ni poniknil, je na strani 101 pod številko 169, takšen kot ga je
               odbor sprejel. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp126">

               <speaker>PREDSEDNIK JANEZ PODOBNIK:</speaker>

               <p>Replika, kolega Demšar, za njim kolega Zimšek in potem kolega Pahor.</p>
            </sp>
            <sp xml:id="SDZ2-Izredna-43-2000-01-19.sp127">

               <speaker>VINCENCIJ DEMŠAR:</speaker>

               <p>Imam pripombo na predstavitev problematike, ki jo je gospod državni sekretar, gospod
               Žarko Pregelj, povedal dvakrat v zvezi ceste Petrovo Brdo-Podrošt. Torej ta zadeva se
               vleče že več kot 5 let, cesta ni prevozna, vsak čas tudi v Sorici ne bo prevozna, kar
               pomeni, da tisti, ki zdaj gredo po Selški dolini na Baško grapo, Tolminsko, tam je
               par velikih usadov in se bo zgodilo, ne vem, da bodo hodili Tolminci, ne vem, čez
               Vršič ali pa čez Razdrto v Ljubljano. Tu čez ne več, tudi glede na usade, ki so na
               Kladju nad cerkljansko stranjo.</p>
               <p>Predvsem bi pa tu rad vedel, če mi lahko gospod državni sekretar pove, ali bodo ta
               sredstva, ki so predvidena letos za cesto Podrošt-Petrovo Brdo, zadoščala in če bodo
               dela tu končana. To je prvič.</p>
               <p>Drugič pa to, kar pravi tudi gospod Božič, saj sva z njim iz leta v leto vlagala
               amandmaje, tudi za povezavo Sorica-Bohinj. Tam se res tako malo naredi, da se komaj
               razvleče stroje, pospravi in že čaka na naslednjo zimo in na naslednji proračun.</p>
               <p>Sploh sem pa zaskrbljen tudi zato, kar sem zadnjič izvedel, da imamo za Lučine 20
               milijonov, tista predhodna dela naj bi pa koštala 70 milijonov - za Lučine, brez
               tega, da bi karkoli že fizično tam delali. Sprašujem se, ali bomo na tak način, kot
               smo nekajkrat zagotavljali sredstva - so me pa domačini opozorili na nekaj, da imamo
               mi bienalno to cesto - eno leto se dela na gorenjsko stran, eno leto pa na
               polhograjsko; tako, nekaj tu, nekaj tam, ampak nikoli pa, da bi to delali skupaj. Na
               to so me opozorili domačini. Skratka, bojim se, da na tanačin ne bomo daleč prišli.</p>
               <p>Za konec, gospod državni sekretar, ali mi lahko poveste, kdaj bo cesta
               Podrošt-Sorica prišla sploh v kakšen plan. Tri leta zapored sem vlagal amandmaje,
               letos ga nisem več, glede na razgovore, ki sem jih imel; tu pa ne bom rekel, ali so
               bili na stopnicah, ali so bili na ministrstvu, ali še kje drugje. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp128">

               <speaker>PREDSEDNIK JANEZ PODOBNIK:</speaker>

               <p>Hvala. Replika, gospod Zimšek, za njim gospod Pahor.</p>
            </sp>
            <sp xml:id="SDZ2-Izredna-43-2000-01-19.sp129">

               <speaker>JOŽEF ZIMŠEK:</speaker>

               <p>Spoštovane gospe in gospodje ter gospod predsednik! Nekoliko me moti razlaga
               državnega sekretarja, ko govori o prometu šele po treh letih.</p>
               <p>Povedati moram, da imamo dobro organizirano službo na državnih cestah, da ta služba
               vsako leto izda brošuro prometne obremenitve in da vsako leto ob koncu leta točno
               vemo, kakšna je prometna obremenitev, kje je največja rast te obremenitve in kaj
               lahko iz tega sklepamo oziroma prognoziramo. Vemo tudi, da je v Sloveniji nekaj cest,
               ki imajo prek 30.000 vozil na dan. Ali drugače povedano: povprečno letni dnevni
               promet, od tega 5 do 6 cest v Ljubljani, dve na Primorskem in eno v Celju. No, zbodlo
               me pa je, ko je gospod državni sekretar rekel, da imamo v Celju vpadnico. Ta vpadnica
               je tista cesta, ki sem jo imenoval, ki ima več kot 30 000 vozil na dan, in je to v
               bistvu obvoznica. Sedaj, čegovorim o obvoznici, potem vemo, da nekaj obvozimo. V
               Celju je pa to centralni priključek na avtocesto in razpolovi mesto na dva dela. Zato
               bi prosil, da drugič ne govorimo o priključkih na tak način, ker se ta obvoznica že
               vleče nekaj let pri razpravah in se s to obvoznico, ne vem, želi prekriti gradnjo
               nekaterih drugih obvoznic.</p>
               <p>Mi smo tudi pred tremi leti, dvema, lansko leto vedeli točno za promet solkanske
               ceste in ne vem, zakaj šele letos ugotavljamo, da je takšna obremenitev. Vse to so
               znani podatki. In če se bi ravnali po teh podatkih, bi ceste pravilno načrtovali, ne
               pa ad hoc, kot se je dogajalo nekaj let. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp130">

               <speaker>PREDSEDNIK JANEZ PODOBNIK:</speaker>

               <p>Hvala, kolega Zimšek! Replika, Ivo Hvalica.</p>
            </sp>
            <sp xml:id="SDZ2-Izredna-43-2000-01-19.sp131">

               <speaker>IVO HVALICA:</speaker>

               <p>Hvala lepa. Ja, res je težko, če ljudje ne poslušajo in potem poskušajo izumljati
               toplo vodo. Ja, ta amandma ni tisto. Zakaj ste me pa včeraj iskali tu po državnem
               zboru? Pa saj nisem otrok, ne me imeti za norca! Ta amandma ni tisto, ta amandma ni v
               mega amandmaju, jaz sem pa o tem govoril in sembil zelo jasen. Mene zanima, ali je to
               v mega amandmaju vlade, ker vlada je nekatere amandmaje sprejela za svoje in te
               podprla. Ta amandma je prepisano to, zmanjšana moja vsota. Ampak, kaj piše? Vlada ne
               podpira. Matično delovno telo ne podpira. Ja, obrišite si nos s tem amandmajem.
               Oprostite! Saj me imate za norca! To piše tudi na mojem amandmaju - samo malo - na
               strani 96. Tu piše isto: ne podpira. Amandma smiselno povzema s svojim amandmajem.
               No, kje ga povzamete? Amandma povzemati s svojim amandmajem, ki ga potem ne podpira.
               Kaj je to za ena igra?</p>
               <p>Še enkrat za tiste, ki slabo poslušajo, ampak vsaj člani odbora za infrastrukturo
               naj ugotovijo, da gre tu za prevaro. Jaz vložim svoj amandma za znesek 600 milijonov
               tolarjev. Ob mojem amandmaju piše, "vlada ne podpira, amandma smiselno povzema s
               svojimamandmajem". Kje je ta amandma? Kam je izginil? Če pa mislite, da me boste
               zavajali na tak način, da potem napišete amandma, pa potem zopet napišete amandma
               vlade, ki ga sama vlada ne podpira, tega pa ne razumem! Tu se greste pa - to je že
               "extra terestre", bi rekli. Tega ne razumem; če pa kdo lahko razloži novo filozofijo
               te koalicije, je tudi možno. To se pravi, ga ne podpira ta vlada, ampak ga podpirajo,
               recimo, Združeni narodi. Samo meni to nič ne pomaga. Vlada vlaga amandma, ki ga potem
               ne podpira. Ja za božjo voljo, no! Dajmo se, ljudje, zresniti in dajmo rešiti ta
               problem, no! Saj vem, da so to za nekatere dolgočasne stvari in tako dalje, ampak za
               tiste, ki smo malo bolj penetrirali v ta problem, pa tudi ki smo člani odbora za
               infrastrukturo, je to, kar se je zgodilo, smešno. In vi mene potem poskušate tu
               osmešiti, "amandma je to in to" - ja, je, je, še enkrat preberem - na kateri strani
               je? Stran 101, dobro. Torej, še enkrat vam povem (imam še minuto in pol, je dovolj):
               na strani 96, za znesek 600 milijonov - tu piše, "vloženo 29.11.1999, vlada ne
               podpira, amandma smiselno povzema s svojim amandmajem". Nakar vlada ne vloži
               amandmaja, ga vloži odbor za infrastrukturo, vlada na tej seji odbora prikima, pravi
               O.K., potem pa piše "ne podpira" - torej, lastnega amandmaja ne podpira. Povzetek: to
               je prevara in nič drugega. Lahko, da je tudi šlamparija, ampak moraš biti strahotno
               šlampast, da si privoščiš tako neumnost. Sami negirate sami sebe, lastno vlado - ja,
               verjamem, da se to še ni zgodilo, pa nekaterine morete doumeti tega. Ampak če
               pogledate strani 96 in 101, vam bo vse jasno. Počenjate neumnosti! Ni samo to, kar je
               rekel moj kolega Pavle Rupar, še kaj hujšega bi lahko rekel. Res ga... pa naprej ne
               bom rekel. To je nekaj nepojmljivega! Naj pride vendar nekdo - Žare, pridi sem in
               povej, če nimaš ministra, če si ne upaš, povej, kam si vrgel teh 300 milijonov! Hvala
               lepa.</p>
            </sp>
            <sp xml:id="SDZ2-Izredna-43-2000-01-19.sp132">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, Borut Pahor, za njim replika Jaka Presečnik. (Se odpoveduje.)
               Gospod Presečnik, imate besedo.</p>
            </sp>
            <sp xml:id="SDZ2-Izredna-43-2000-01-19.sp133">

               <speaker>JAKOB PRESEČNIK:</speaker>

               <p>Gospod predsednik, hvala lepa za besedo. Mislim, da sem že pojasnil.</p>
               <p>Prej je bilo rečeno s strani gospoda Iva Hvalice, da je amandma odbora nekam
               poniknil. To seveda ni res. Amandma odbora je na strani 101. To, da pa pri amandmaju
               gospoda Iva Hvalice "za 600 milijonov" piše, da ga vlada povzema v svojem amandmaju,
               pa ni problem niti moj niti odbora, ker sam ne predstavljam vlade, to je pa nekdo
               drug napisal. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp134">

               <speaker>PREDSEDNIK JANEZ PODOBNIK:</speaker>

               <p>Hvala lepa. Besedo ima gospod Borut Pahor, ki se je sedaj odločil, da bo
               repliciral.</p>
            </sp>
            <sp xml:id="SDZ2-Izredna-43-2000-01-19.sp135">

               <speaker>BORUT PAHOR:</speaker>

               <p>No, nisem se hotel vključevati v to diskusijo, ampak sedaj bi pa rad tudi sam
               pojasnilo, ali bo državni zbor, ko bo glasoval o tem proračunu, sprejel odločitev
               zato, da reši vprašanje solkanske obvoznice ali ne - glede tega pa moramo imeti
               poslanci, kako bi rekel, čiste račune.</p>
               <p>Če prav razumem, če do sedaj nismo sprejeli te odločitve, potem mora državni zbor
               podpreti amandma Iva Hvalice, za kar bi se zavzel, da solkanska obvoznica ta denar
               dobi; če je drugače, prosim državnega sekretarja, da to jasno pove.</p>
            </sp>
            <sp xml:id="SDZ2-Izredna-43-2000-01-19.sp136">

               <speaker>PREDSEDNIK JANEZ PODOBNIK:</speaker>

               <p>Hvala, kolega Pahor. Replika na repliko, Jaka Presečnik.</p>
            </sp>
            <sp xml:id="SDZ2-Izredna-43-2000-01-19.sp137">

               <speaker>JAKOB PRESEČNIK:</speaker>

               <p>Hvala lepa za besedo. Da ne bo popolnoma nobenega zavajanja. Torej v mega amandmaju,
               kot ga imenujemo, to je amandma treh poslanskih skupin, solkanska obvoznica ni bila
               zajeta. Zaradi tega je odbor, saj to se ve, saj pa ja imamo ustrezne dokumente tudi v
               zvezi s tem! Zaradi tega je odbor, odbor sprejel posebni amandma, ki je na strani
               101, pod številko 169, katerega že skozi razlagam. Na podlagi amandmajev, ki so bili
               sprejeti, še nekateri drugi tudi na odboru, je vlada pripravila svoj amandma. Mislim,
               da je to amandma pod številko, ne vem, mislim, da 88. In v tem amandmaju pa
               nisolkanske obvoznice. Zaradi tega sta še vedno, vedno na dnevnem redu pri odločanju
               o amandmajih, amandma gospoda Iva Hvalice in amandma odbora. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp138">

               <speaker>PREDSEDNIK JANEZ PODOBNIK:</speaker>

               <p>Tako je in državni zbor bo glasoval. Besedo dajem gospodu Hvalici, če želi
               relicirati, potem pa če je potrebno še državnemu sekretarju. Menim pa, da je bilo že
               pojasnjeno to vprašanje in</p>
            </sp>
            <sp xml:id="SDZ2-Izredna-43-2000-01-19.sp139">

               <speaker>IVO HVALICA:</speaker>

               <p>Hvala lepa, gospod predsednik. To ni pojasnjeno. To ni pojasnjeno, to ni pojasnjeno!
               Kje pa! Če bi tako pojasnjevali stvari, recimo, v nekih mednarodnih relacijah, kam bi
               pa prišli! To je, to sploh ni pojasnjeno. To je zdaj nek izgovor, ne. Jaz ne vem,
               zakaj je. Ne? Ampak predstavnik vlade naj pojasni, zakaj tega ni v "mega" amandmaju,
               ker je predstavnik vlade na odboru za infrastrukturo natančno povedal, lahko gremo po
               magnetogram, da je to sprejemljivo za vlado. Celo hoteli so to, da jaz odstopim od
               svojega amandmaja. Ampak jaz sem bil previden, ker nikdar ne smeš verjeti. Nikdar!
               Koaliciji ne smeš nikdar verjeti. Jaz sem bilpreviden in sem obdržal svoj amandma.
               Ali si predstavljate, da jaz odstopim od svojega amandmaja? Zdaj bi jo dobil tako
               ..., kot se reče. Ne? In zakaj si ne upate tu povedati? Zakaj ste zamočili to? In
               zakaj imate za norca lastnega ministra? Zakaj imate za norca lastnega ministra,
               Solkanca, gospoda Tomaža Marušiča? On je meni rekel, da je vse urejeno. Jaz pa vidim,
               da ni nič urejeno. Nič. Ker zdaj smo na istem. Zdaj ste povedali. Zakaj ste potem
               hoteli od mene, da jaz odstopim od svojega amandmaja? Zakaj ste razpolovili moj
               amandma? Zakaj?</p>
               <p>Torej, milo rečeno, tukaj ste pa res dobili eno debelo, ne. Ampak, mogoče ste
               mislili - kaj vem, da ne bo nobeden tega opazil. Pa ja niste tako naivni. Je možno pa
               vse, ne. Podcenjevanje tega parlamenta je nepojmljivo. Tako da, ne vem, bom ta mandat
               imenoval, poleg tega, da sem mu že dal naslov Mandat odhajajočih poslancev - ker zdaj
               pravijo, da bo šel še eden, sem danes prebral v časopisu - ga bom imenoval tudi, če
               bom kdaj kasneje kaj o tem govoril, kot mandat, kjer seje vlada res poskušala do
               konca izživljati nad poslanci, posebej nad opozicijo.</p>
               <p>Kako naj jaz vem? Ko mi reče predsednik odbora za infrastrukturo: "Kako ti je pa
               znano, kaj je v mega amandmaju?" Kako naj jaz vem? Ali ste mene obvestili? Mene ne
               obveščate niti o tistem, o čemer je bil sprejet sklep državnega zbora. O tem bom
               govoril na poslanskih pobudah in vprašanjih v petek. Kako naj jaz vem, kaj ste? Jaz
               sem enostavno ugotovil, da ne podpirate tako rekoč lastnih amandmajev. Ker odbor gor,
               odbor dol, odbor vodi - in to tudi ni, bi rekel, normalno - član stranke, iste
               stranke, kot vodi resor. In potem se izvzema iz te nastale situacije.</p>
               <p>Ne, ne. Gospod Bajc, v prejšnjem mandatu je bil predsednik odbora za infrastrukturo
               gospod Žare Pregelj iz opozicije. No tako, da vemo. Ne, ne, to je kar običajen način,
               ker je potrebno ob vsem tem tudi malo nadzora, zato se pa dogaja, kar se dogaja na
               Darsu, na direkciji za ceste itd. O tem bo še veliko govora. O tem bo še veliko
               govora. Saj sedaj imate primer Gressetta itd., ki vam je lepo, za pet, hvala bogu,
               hvala bogu, za pet milijard tolarjev šel dol od ekskluzivnih, v naprej določenih, vse
               mogočih božjih izvajalcev. Počasi pridejo stvari na dan. Počasi, vsaka stvar dobi
               svoj konec. Najstarejša Solkanka je rekla: "Vsaka stvar ima svoj konec, razen
               klobasa, ki ima dva konca." Hvala.</p>
            </sp>
            <sp xml:id="SDZ2-Izredna-43-2000-01-19.sp140">

               <speaker>PREDSEDNIK JANEZ PODOBNIK:</speaker>

               <p>Zadnji del replike je bil v skladu z repliko, ker govorimo o solkanski obvoznici, en
               del pa ni bil. Replika na repliko, kolega Jaka Presečnik.</p>
            </sp>
            <sp xml:id="SDZ2-Izredna-43-2000-01-19.sp141">

               <speaker>JAKOB PRESEČNIK:</speaker>

               <p>Torej, hvala lepa za besedo. Jaz sploh ne vem, kaj naj sicer repliciram gospodu Ivu
               Hvalici, vendar mu zagotavljam, da nimam popolnoma, kot član odbora ali kot
               predsednik odbora, popolnoma nobenih drugih podatkov, kot jih imajo vsi člani odbora.</p>
               <p>To pomeni - osnovni proračun oziroma tabela o osnovnem proračunu, ki je objavljena v
               Poročevalcu številka 74/12, od dne 16. novembra 1999. To je prvi osnovni dokument in
               v tem dokumentu je - kar se tiče solkanske obvoznice - postavka, vredna 50 milijonov
               tolarjev. Torej, popolnoma nobenih podatkov drugih nimam, kot to. To je prvi
               dokument.</p>
               <p>Drugi dokument je bila tabela, ki smo jo vložile tri poslanske skupine, koalicijske
               poslanske skupine, ki je bila ravno tako dostavljena vsem članom odbora.</p>
               <p>Tretji dokument, za katerega sem se moral jaz ravno tako zavzemati, da je prišel v
               državni zbor, je pa tabela, ki pojasnjuje vladni amandma. Tega smo pa, mislim, da
               prejeli člani odbora, mislim, da včeraj - tako jaz kot vi. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp142">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, Aurelio Juri. Predlagam, da dam še besedo potem državnemu
               sekretarju Preglju, da pojasni, če je potrebno, ker se vrtimo okrog iste teme.</p>
            </sp>
            <sp xml:id="SDZ2-Izredna-43-2000-01-19.sp143">

               <speaker>AURELIO JURI:</speaker>

               <p>Kolegi, jaz upam, da bo gospod Žare Pregelj končno, seveda, pojasnil vso situacijo
               in tu bi rad pritrdil kolegu Hvalici, da na osnovi njegovega amandmaja v proračunu,
               ki ni dobil podpore odbora, je sam odbor v polovični vsoti oblikoval svoj amandma, ki
               ga imamo tukaj na strani 101. Potem ko je predstavnik ministrstva za promet in zveze,
               gospod Žare Pregelj, pritrjeval temu, da je možno s pospešeno dinamiko priprav
               porabiti tako vsoto v letošnjem letu. Da pa vsekakor ne bi bilo možno, seveda
               porabiti, 600 milijonov, kolikor je predlagal kolega Hvalica. S temi zagotovili,
               seveda, je šel tudi odbor v oblikovanje takega amandmaja in v prepričanju, da bo
               vlada stala za takim amandmajem. Sedaj je v "mega" amandmaju vlada sicer zapisala
               neko postavko na strani 58 - obvoznice, ki se poveča za 359 pa nekaj milijonov, in
               mislim, da ta informacija je šlatudi v eter in ko se je izvedelo za ta "mega" amandma
               - vi veste, da se je zelo zadovoljivo govorilo po radiu in televiziji, da končno
               solkanska obvoznica bo dobila z blagostanjem vlade 350 milijonov in da se bodo lahko
               dela začela. Danes tudi jaz presenečeno ugotavljam, da temu ni tako in da amandma, ki
               ga je odbor sprejel z veliko večino, mislim soglasno, ni dobil ustrezne podpore pri
               samem ministrstvu, ki ga je na sami seji podpiral.</p>
               <p>Gre še povedati naslednje, da smo vso to situacijo tudi obravnavali v klubu
               primorskih poslancev in se tudi zavezali, da bomo, bodisi glasovali za amandma kolega
               Hvalice, ki ga jaz prvotno nisem podpiral zaradi tega, ker je pol vsote jemal
               beguncem, ampak zdaj vidim, da je ta drugi del amandmaja tudi popravljen in zato ga
               bom jaz podpiral v vsoti 600 milijonov, in samo, v kolikor bi ta amandma padel, da
               bi, seveda, tudi izglasovali za amandma odbora kot takega v prepričanju, ponavljam še
               enkrat - da bo ta amandma dobil tudi vladno zeleno luč. Zdaj, če temu ni tako,
               mislim, da je sploh neodgovorno ravnanje s strani ministrstva in same vlade, da je
               dopustila, ne da bi sproti in takoj pojasnila zadeve, da je šla v eter informacija o
               tem, da Solkanci bodo dobili 350 milijonov. Danes pa ugotavljamo, presenečeno in
               zgroženo, da temu ni tako. Nekdo se, seveda, tukaj moti. Prosil bi gospoda Preglja,
               da jasno pove, ali je solkanska obvoznica tu notri nekje skrita s 350 milijoni ali je
               samo 50 milijonov, ker odvisno od tega se bomo tudi opredeljevali do amandmaja.
               Hvala.</p>
            </sp>
            <sp xml:id="SDZ2-Izredna-43-2000-01-19.sp144">

               <speaker>PREDSEDNIK JANEZ PODOBNIK:</speaker>

               <p>Replika, Ivo Hvalica.</p>
            </sp>
            <sp xml:id="SDZ2-Izredna-43-2000-01-19.sp145">

               <speaker>IVO HVALICA:</speaker>

               <p>Najprej repliciram gospodu Presečniku.</p>
               <p>Ob vsem spoštovanju, gospod predsednik odbora za infrastrukturo državnega zbora, vam
               moram povedati: da kot dolgoletni opozicijski poslanec, jasno, ne morem verjeti temu,
               da imam isto informacijo kot vi - potem ste vi, ne vem, kakšen poslanec. Mislim, da
               je popolnoma jasno in tudi normalno, da ima poslanec vladne koalicije več informacij,
               kot jih ima opozicijski, saj s tem se vedno ponašate. Sedaj me pa prepričujete, da
               naj bi jaz imel iste informacije. Očitno ne, saj ne vem, kam je zadeva poniknila. Ne
               vem! In tudi ne vem, kako ste prišli do tega - ne vem, kako bi rekel - ultra
               akrobatskega skoka, da predlagate amandma vladajoče koalicije, ki ga potem vlada ne
               podpira. Ja, to pa res pomeni imeti nekoga za norca! To je metanje peska v oči. Ne
               verjamem, da se take stvari zgodijo slučajno, ker v politiki običajno pravimo, da se
               nič ne zgodi slučajno, vse je stvar nekega projekta. Če se je pa zgodilo slučajno,
               recimo, pa da je kdo "zamočil", kot se temu reče, če sem jaz njegov šef, mu jutri dam
               odpoved. Če mi je do tega, da imam pač tak suport, ki mu zaupam in ki mora delati
               tako, kot mora delati. Žalostno je vse skupaj to poslušati.</p>
               <p>Kar je rekel poslanec Juri, je točno. Pojavila se je celo številka, nekaj manj kot
               360 milijonov, v sredstvih obveščanja - ne vem, kdo je to povedal, verjetno vaši
               ministri in tako dalje, da so pomirili novogoriško in solkansko javnost; veste, da so
               bile tam tudi neke barikade, sam tja dol nisem šel, ker sem imel tisti dan obveznosti
               v državnem zboru, zato me ne more nihče niti obtoževati tega, da sem eventualno kaj
               "šuntal" ali pa dasem se šel dol slikat - ne, tisti dan sem bil tu, ker že tako ali
               tako, če manjkam pri enem glasovanju, dobim pismo Kviaza, da mi trga od plače, in
               moram biti silno pozoren na te stvari, kljub temu da je moja prisotnost daleč, daleč
               nad povprečjem - ne polovice, ampak dveh tretjin poslancev.</p>
               <p>Take so te stvari. Pojasnila tu ni, čudna je ta zadeva. Lahko pa pričakujete, da se
               bo zgodilo potem, če se bo to zgodilo in če ne bo sprejet moj amandma - ker sedaj bom
               igral pa na svoj amandma, in hvala bogu, da nisem padel na "finto", da ga nisem
               umaknil. Potem se bo zgodilo marsikaj, mogoče se zgodi tudi to, da se ne bo gradilo
               nobene avtoceste, ker ves cement iz Anhovega mora iti skozi solkanski koridor, kot
               sem že povedal - ves! Nekaj malega peljejo po železnici vse ostalo! Vsak dan se borim
               s cisternami Dolinšek in Proj, številne cisterne na avtocesti. Poznam že vse
               registrske številke, vem, kje kdo sedi, ker eni so bolj tako, bolj "ta mladi",
               "šibajo" tudi tako, da je groza itd. Policije itak to ne briga. Mimogrede pa lahko
               gospod Deželak pove tudi to v svoji hiši. Ampak, se bo zgodilo lahko tudi to, da ne
               bo cementa na gradbiščih slovenskih avtocest, ker stanje je nevzdržno. To vse skupaj
               teče po ozkem koridorju, ki je širok na nekaterih mestih 7 metrov brez pločnika med
               hišami! Ali si lahko predstavljate, kaj je to? Takega primera v Sloveniji ni. Povejte
               mi! Povejte enega! Grem in povabim še vse vas zraven potem kosilu. Pokažite mi en
               takšen primer! Ampak izgleda, da pač so druge bolj potrebne stvari, izgleda,da se
               kupujejo glasovi na drugem koncu Slovenije in tu je problem. Tu in samo tu je
               problem! Na tej postavki se vidi, kako se kupujejo glasovi, torej, v določenih
               predelih Slovenije. Hvala.</p>
            </sp>
            <sp xml:id="SDZ2-Izredna-43-2000-01-19.sp146">

               <speaker>PREDSEDNIK JANEZ PODOBNIK:</speaker>

               <p>Hvala. Ali želi besedo državni sekretar? Želi. Prosim!</p>
            </sp>
            <sp xml:id="SDZ2-Izredna-43-2000-01-19.sp147">

               <speaker>ŽARKO PREGELJ:</speaker>

               <p>Spoštovani! Na vprašanje, kje je solkanska obvoznica: v amandmaju, ki ga je vlada
               podprla. Vlada je podprla amandma oziroma vložila potem svoj uskladitveni amandma, ki
               je v bistvu sestavljen iz vseh tistih amandmajev, ki so jih tudi podprla delovna
               telesa in ki ne jemlje porabnikom znotraj proračuna. Se pravi, ki ne jemljejo tistim
               porabnikom, katerim se ne sme vzeti. Dovoljeni so bili amandmaji, če sedaj malo bolj
               poljudno se izrazim, ki v bistvu prerazporejajo sredstvaznotraj posameznega
               proračunskega porabnika.</p>
               <p>Na podlagi tega postopka je ministrstvo za promet in zveze pripravilo tak
               uskladitveni amandma, v katerem je bilo tudi 300 000 milijonov za solkansko
               obvoznico, in smo poslali na ustrezno vladno službo, da to oblikuje. Dobili smo
               odgovor, da solkanske obvoznice ne moremo uvrstiti v ta usklajevalni amandma, iz
               razloga, ker so nastopile - jaz na vladi nisem bil in niti nimam mandata, da bi to
               razlagal - pač določene procesne težave. Izkazalo se je, da v zapisniku ni bilo
               določenega sklepa. Toda, vsebinsko je bil takrat amandma vključen s strani
               ministrstva za promet in zveze.</p>
               <p>Kasneje, po novem letu, ker je vmes potekel rok za vlaganje amandmajev in bi lahko -
               kolikor jaz poznam proceduro - lahko samo še predlagatelj popravljal svoj amandma,
               jim nismo znali razložiti: ali pomeni popraviti amandma, dopolniti in ga povečati za
               300 milijonov, dejansko tisto, kar poslovnik državnega zbora dovoljuje, da lahko
               predlagatelj svoj amandma pred glasovanjem dopolni. Ker tega odgovora nismo dobili,
               pač nismo šli v proceduro dopolnitve amandmaja. Tako da zaradi tega je ta vladni
               amandma ostal tak, kakršnega je takrat vlada sprejela in potem tudi poslala državnemu
               zboru. Kaj več o tem ne morem, niti ne vem povedati.</p>
               <p>Lahko vam pa še enkrat pojasnim, da sem v vseh nastopih danes tukaj glede solkanske
               obvoznice poskušal pojasniti, da ni razlogov - in še enkrat poudarjam - ni razlogov,
               da bi zagotavljali do konca oktobra tega leta dodatnih 300 milijonov. Kajti 50 je že
               zagotovljenih v predlogu proračuna, ker ne bo možno tega denarja do takrat porabiti.
               Lahko ga bi porabili v zadnjih dveh mesecih oziroma deloma tudi že prej za odkupe, za
               plačilo projektov in podobno, nikakor pa ne za gradnjo, ker ne bo do takrat
               pripravljena. Do sedaj znana dejstva so pač zavlekla projektiranje, ni kaj pomagati
               tukaj. Bomo poskušali zadevo čimbolj hitro reševati, toda zaenkrat mi strokovna
               poročila, ki so pripravljena in bila tudi sem poslana, ne dajejo možnosti, da bi
               lahko zagovarjal dodatnih 300 milijonov, ki bi jih lahko za ta projekt v tem letu
               porabili. Res pa je, da je za obvoznice predvidenih dodatnih - mislim, da 350
               milijonov, če sem prav sešteval. Gre za 200 milijonov za obvoznico Radelj, gre za 50
               milijonov za obvoznico Črnomlja in gre tudiza manjkajoča sredstva, ki utegnejo
               zmanjkati za mariborsko obvoznico, predvsem za tiste faze, ki niso zajete v
               nacionalnem programu izgradnje avtocest. Ali se bodo ta sredstva za mariborsko
               obvoznico porabila ali ne, je še vprašanje. Torej, znotraj tega konta obstaja tudi
               rezerva in v primeru, da bi za obvoznico Solkan rabili denar, lahko tudi ta sredstva
               v skladu z zakonom o javnih financah tudi porabnik porabi, tako da v tem primeru,
               poglejte, po sedaj znanih podatkih in vseh težavah, ki so povezane z izgradnjo
               solkanske obvoznice, 300 milijonov, da bi jih porabili v tem letu, ne potrebujemo.
               Potrebujemo verjetno še kaj več, kot je 50 milijonov zagotovljenih, toda to še ne
               vemo natančno in bomo lahko uporabili tako imenovano predobremenitev. Zato menimo in
               tudi vladi potem kasneje nismo predlagali drugačnih popravkov tega amandmaja, ker
               strokovna dejstva so pač ovrgla to zahtevo po dodatnih sredstvih. Torej gradnja
               solkanske obvoznice ne bo prav nič upočasnjena, če teh 300 milijonov letos v
               proračunu ne bo.</p>
               <p>Zdaj, če verjamete ali ne, je to seveda druga stvar. Dejstvo je, da po proceduri, v
               kolikor bi pa po vsej sili zahtevali, da ima pač ta postavka več sredstev, mi se
               denarja ne bomo branili in ga bomo poskušali korektno in zakonito porabiti. Toda
               dejstvo je, da je edini način, kolikor jaz poznam proceduro, je pač sprejeti amandma,
               ki je v proceduri, sta pa dva. Eden je vaš, gospod Hvalica, eden je pa od matičnega
               odbora. Kajti potem mora vlada pripraviti uskladitev v naslednji fazi in bo to tudi
               storila</p>
               <p>Odgovoril bi še na ostale dileme, čisto na kratko, ker jaz mislim, da sem o večini
               že povedal. Za Podrošt - Sorica, kdaj bo v planu. Bo v planu, ki ga bo določil
               nacionalni program. Osnove so že pripravljene, sedaj jih pa še ni, ker res tam ni
               pripravljen. Gre za zelo zahteven projekt. Takih je še nekaj v tej državi in z enako
               obremenitvijo. Za Vresje-Sorica so letos predvidena sredstva in bodo še v naslednjem
               letu po projekciji. Pripravlja se projektna dokumentacija in mislim, da večjih
               zadržkov več nebo. Glede Petrovega Brda pa mi inženirji zagotavljajo, da bodo letos
               asfaltirali in v naslednjem letu potrebovali denar še za določene brežine, za zložbe,
               kar pomeni tista sredstva, ki so zdaj predvidena in bi morala zadoščati.</p>
               <p>Glede celjske vpadnice. Jaz nisem rekel, da je to obvoznica, gospod Zimšek. Dejansko
               ni obvoznica, ampak je navezovalna cesta vpadnica, ki povezuje sedanji priključek
               mesta Celje na avtocesto. Kot obvoznica deluje kvečjemu avtocesta, ker je pa na
               precejšnji oddaljenosti in ne rešuje problematike povezave Celja proti Laškemu in
               naprej proti Posavju, bo naslednji priključek, to je Celje vzhod-Ljubečna, dejansko
               pa predstavljal lahko vzhodno obvoznico za promet, ki prihaja iz smeri Laškega sedaj
               skozi Celje, potem bo šel nekje ob Celju, kolikor je pač to še možno, in se navezoval
               samostojno na avtocesto. Tako da tukaj ocenjujem, da stroka pravilno ravna in ni
               nobenih težav v tem smislu.</p>
               <p>Podatki, števni, so znani res vsako leto. Toda to še ni dovolj za odločitev o
               posamezni gradnji. Potrebno je tudi opraviti kvanofizibilno študijo in tukaj se
               seveda dokaže upravičenost za gradnjo posamezne obvoznice. Ta študija je bila
               opravljena v lanskem letu in je pokazala, še enkrat, da ima Solkan tako visoko
               upravičenost. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp148">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ugotavljam, na podlagi te razprave, da se kranjski obvoznici dobro kaže.
               Replika, Ivo Hvalica. Besedo želi tudi državni sekretar, mag. Debelak.</p>
            </sp>
            <sp xml:id="SDZ2-Izredna-43-2000-01-19.sp149">

               <speaker>IVO HVALICA:</speaker>

               <p>Hvala lepa. Ne bi komentiral teh zadnjih besed predsednika državnega zbora, ki so
               naravnost cinične. Spoštovani kolegi, poldrugo uro smo potrebovali, da smo prišli do
               neke resnice. To je žalostna stvar. To je žalostna stvar. Ob vsem tem sem bil deležen
               še tu medklicev, da ne znam brati, pa da ne vidim, pa ne vem kaj. Poldrugo uro je
               rabil državni sekretar, da je povedal pač, da tega vlada ne podpira. Ampak je začel
               zopet govoriti o tistih 50 milijonih. Pa koga imate za norca? Koga? Mogoče pa sami
               sebe, ampak ne danes, ampak na volitvah. Same sebe. To je sramota. Poldrugo uro za
               zavajanje. Ne, ni zavajanje, to je poskus prevare. Tako, kot je bilo to "naštelano",
               če je to projekt, je to poskus prevare. Poldrugo uro za izsiliti resnico. Jaz sem
               zgrožen nad tem. Mislim, da je bilo malo takšnih primerov do sedaj. Jaz ne razumem
               tega. Ampak, niste prevarali samo mene, niste prevarali in zavajali samo prebivalcev
               Solkana in Nove Gorice in vseh tistih, ki se vozijo po dolini Soče , ker cesta ne gre
               samo po dolini Soče, ampak gre potem še v Brda, na Robič, prek mejnega prehoda čez
               Predel v Italijo, čez Vršič na Gorenjsko, ne samo, kot da gre neka cesta, ki gre gor
               proti Anhovu, kot je rekel državni sekretar. To je cesta za celo zgornje Posočje in
               jasno cesta, ki dvakrat, trikrat, pozabil sem Učjo, pelje prek mednarodnih mejnih
               prehodov tudi na italijansko stran. Ampak, kakor koli. Poldrugo uro smo potrebovali,
               da smo izvedeli resnico. Torej, to je bila res prevara, ker takšen način, se
               sprenevedati in govoriti, kako je bil sprejet, pa ni bil sprejet, tako je napisal
               odbor itd. Pa me imetiše za norca na takšen način. Torej, tega si ne dovolim kot
               parlamentarec, ki je sedem let v tej nemogoči dvorani. Sem doživel marsikaj, ampak
               takega prozornega - sedaj, ko sem ga rentgeniziral - poskusa zavajanja pa še ne. Ne
               vem, kaj vas je vodilo k temu Jaz sem že povedal, da kupujete volitve v določenih
               predelih Slovenije in verjetno ste, vsaj kar se tiče Slovenske ljudske stranke, Novo
               Gorico odpisali. Jaz ne, ker jaz ne odpisujem tvoje stranke. Za mojo pa ne skrbi. Za
               mojo pa ne skrbi, ker smo v NoviGorici dvakrat toliko močnejši kot vi, prej ste bili
               pa vi močnejši. Po zadnjih lokalnih volitvah, ne skrbi.</p>
            </sp>
            <sp xml:id="SDZ2-Izredna-43-2000-01-19.sp150">

               <speaker>PREDSEDNIK JANEZ PODOBNIK:</speaker>

               <p>Prosim, za mir v dvorani!</p>
            </sp>
            <sp xml:id="SDZ2-Izredna-43-2000-01-19.sp151">

               <speaker>IVO HVALICA:</speaker>

               <p>Ne skrbi in ne dajaj neumnih pripomb. Ti boš meni dajal lekcije kvečjemu čez štiri
               leta, če boš ponovno tu, ampak jaz te vidim. Kljub svojemu jasnovidstvu, tebe tu ne
               vidim. Nisi marka za priti ponovno v parlament. To ti garantiram.</p>
            </sp>
            <sp xml:id="SDZ2-Izredna-43-2000-01-19.sp152">

               <speaker>PREDSEDNIK JANEZ PODOBNIK:</speaker>

               <p>Prosim, kolega Hvalica!</p>
            </sp>
            <sp xml:id="SDZ2-Izredna-43-2000-01-19.sp153">

               <speaker>IVO HVALICA:</speaker>

               <p>Imaš med ostalim celo vasi, za katere si priznal, da ne vidijo slovenskega
               televizijskega programa. Ne moreš ponovno biti. Ampak, to si sam izzval in si to
               dobil.</p>
               <p>Torej, kako je možno, da je prišlo do te prevare - da se povrnem na argument, ker
               imam še dolgih 50 sekund. Kako je možno? Tega - jaz se grem pri določenih stvareh
               tudi osebne zamere - tega, državni sekretar Žare Pregelj, vam ne bom odpustil. Hvala
               lepa.</p>
            </sp>
            <sp xml:id="SDZ2-Izredna-43-2000-01-19.sp154">

               <speaker>PREDSEDNIK JANEZ PODOBNIK:</speaker>

               <p>Hvala za repliko. Predlagam, da najprej dobi besedo državni sekretar, potem pa dam še
               možnost dvema poslancema za repliko. Besedo ima državni sekretar, mag. Debelak, ki bo
               najverjetneje govoril o viru enega od amandmajev.</p>
            </sp>
            <sp xml:id="SDZ2-Izredna-43-2000-01-19.sp155">

               <speaker>MAG. SLAVKO DEBELAK:</speaker>

               <p>Hvala lepa, gospod predsednik. Lep pozdrav oziroma dober večer, spoštovane poslanke
               in poslanci! Res je, v imenu ministrstva za notranje zadeve se oglašam glede vira.
               Moram pa takoj uvodoma povedati z vsem spoštovanjem do gospoda Hvalice in njegovega
               amandmaja in seveda kolegov poslancev iz Primorske, se jaz ne morem opredeljevati do
               tega, ker nisem niti kompetenten. Želel bi pa povedati naslednje, ob predpostavki, da
               boste verjetno glasovali o amandmaju, ki ga je vložil gospod Ivo Hvalica in kjer je
               vir sredstev seveda ministrstvo za notranje zadeve. Vir, konto, so novogradnje,
               rekonstrukcije, adaptacije oziroma nakupi opreme izključno, moram reči, 100%-no
               namenjeni za delovanje slovenske policije, ne za civilni del ministrstva za notranje
               zadeve. V tem, bi rekel, planu so med drugim planirane novogradnje nekaterih
               policijskih postaj, ki jih poslanci iz okolij, ki sedite tukaj, zelo dobro poznate in
               sami veste, da so potrebne takojšnje, bodisi adaptacije oziroma novogradnje. Naj jih
               naštejem samo nekaj: gre za Škofjo Loko, gre za Ptuj, gre za Mursko Soboto, gre celo
               za nadomestno gradnjo Bovec, policijsko postajo Bovec, ki je bila porušena ob
               potresu. V postavki "sanacije" so tudi takšni objekti, policijski, za katere so
               inšpekcije dale nalog, da se morajo do določenega roka sanirati, sicer se prepove
               uporaba oziroma bivanje v teh objektih. V eni izmed postavk je tudi policijska uprava
               Ljubljana, kjer je že mesto Ljubljana, mestna občina Ljubljana dala svoj
               sofinancerski delež, in če do realizacije ne pride, seveda ta sredstva odpadejo.</p>
               <p>Želel bi povedati tudi to, da je kar nekaj od teh investicij aktualnih, živijo, ker
               so se prenesle iz prejšnjega leta v sedanje proračunsko leto.</p>
               <p>In na koncu seveda se vir sredstev načenja tudi na naši postavki "oprema". To je
               izključno tista oprema, ki jo moramo nameniti za to, da bomo lahko kvalitetno,
               strokovno, celovito in po schengenskih standardih uresničevali varovanje naše zunanje
               meje, ob predpostavki, da bomo čimprej sprejeli tehnične in pa seveda tudi
               normacijske standarde. In to je tudi zamenjava vseh tistih objektov, o katerih ste že
               večkrat slišali, bodisi v tem parlamentu oziroma še večkrat prebrali ob kritičnih
               razlagah našega policijskega sindikata.</p>
               <p>In ne nazadnje, gospe in gospodje poslanci, to so tudi naše obljube, ki smo jih
               zapisali v naša pogajalska izhodišča, katera ste seveda tudi vi na delovnem področju
               24 oziroma pravosodje in notranje zadeve akceptirali, zato seveda tudi s tem podremo
               tisto, kar smo že enkrat vsi skupaj sprejeli.</p>
               <p>Na koncu še enkrat, z vsem spoštovanjem do vsega tega, kar je bilo povedano okrog te
               obvoznice, solkanske obvoznice, seveda z željo, da prisluhnete tudi našim problemom
               in našim težavam, ker očitno do tistega, kar je bilo mogoče v prvi fazi mišljeno, ne
               bo prišlo in bo odvzeto kateremu drugemu uporabniku, ki bo pa seveda zaradi tega
               lahko ob svoje delo oziroma bo v svojih izhodiščih moral bistveno menjati kurz
               svojega dela. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp156">

               <speaker>PREDSEDNIK JANEZ PODOBNIK:</speaker>

               <p>Hvala državnemu sekretarju. Kolega Presečnik in Bajc, ali je vajina želja po repliki
               še prisotna? Prvi bo repliciral kolega Presečnik.</p>
            </sp>
            <sp xml:id="SDZ2-Izredna-43-2000-01-19.sp157">

               <speaker>JAKOB PRESEČNIK:</speaker>

               <p>Hvala lepa za besedo. Ne bom vsebinsko repliciral, ker menim, da sem vse podatke, ki
               sem jih dal, ali v imenu odbora ali v svojem imenu, dal popolnoma korektno, brez
               kakršnega koli poskusa ali dejansko napravljene prevare. To je eno.</p>
               <p>In zagotavljam, da nisem nikdar v življenju še rekel, da gospod Ivo Hvalica ne vidi
               ali da ne zna brati. Kvečjemu, jaz malo slabše vidim, odkar delam zadnjih par let pod
               takšnimi lučmi in zato običajno uporabljam očala. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp158">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Bajc.</p>
            </sp>
            <sp xml:id="SDZ2-Izredna-43-2000-01-19.sp159">

               <speaker>JOSIP BAJC:</speaker>

               <p>Hvala, gospod predsednik. Repliciram kolegu Ivu Hvalici, iz več razlogov. In sicer,
               prvič, komentiral bi tisto njegovo izjavo, ko po navadi pravi, da ne poslušamo ostali
               poslanci in da tudi tokrat nismo poslušali. Sem pa dobro poslušal gospoda državnega
               sekretarja in tvoj vložek na koncu, ki ga je gospod Hvalica okarakteriziral kot
               cinizem. Sedaj bom pa povedal, zakaj sem dobro poslušal tudi gospoda državnega
               sekretarja. Mislim, da je približno tako rekel: "Naše ministrstvo se ne brani
               denarja. V proceduri sta obadva amandmaja, amandma gospoda Hvalice in amandma odbora
               za infrastrukturo itn." In je rekel: "Če bo izglasovan amandma, bo morala vlada z
               uskladitvenim amandmajem dobiti ta denar in spraviti zadevo skozi." In zaradi tega
               sem pravilno razumel, ker sem poslišal tvoj vložek, in smatram, da tisti tvoj dodatek
               ni bil cinizem k solkanski obvoznici.</p>
               <p>In tretje. Še enkrat bi rad ponovil, kolega Ivo. Osebno ocenjujem, da iz gradiva, ki
               ga imamo in ki mu rečemo Pregled amandmajev k predlogu proračuna, so vsi amandmaji.
               Edino, kar bi se jaz na tvojem mestu vprašal, bi se pa vprašal, kdo je v amandmaju
               160 na strani 96 pripisal: "Ne podpira, amandma smiselno povzema v svojem amandmaju."
               Edino, kar jaz v vseh tej godlji, ki ji pravimo eno in uro pol razprav o amandmajih
               okoli solkanske obvoznice in drugih amandmajih, vidim konkretno.</p>
               <p>In tretje, kar bi rad povedal na koncu. Mislim, kolega Hvalica, da sva bila skupaj
               na sestanku primorskih poslancev in da smo se tudi o nekaterih stvareh tam
               pogovarjali oziroma mislim, da tudi dogovorili. Na tak način, bom rekel, klevetanja
               ali bom rekel groženj ali ne vem kaj vse bom verjetno premislil, ali bom tisto, kar
               smo se dogovorili v klubu primorskih poslancev, tudi spoštoval.</p>
            </sp>
            <sp xml:id="SDZ2-Izredna-43-2000-01-19.sp160">

               <speaker>PREDSEDNIK JANEZ PODOBNIK:</speaker>

               <p>Hvala. Želi še kdo besedo? Imate repliko? Repliko? Replika, kolega Hvalica.</p>
            </sp>
            <sp xml:id="SDZ2-Izredna-43-2000-01-19.sp161">

               <speaker>IVO HVALICA:</speaker>

               <p>Gospod predsednik, zelo jasno sem pokazal in še na glas sem rekel "replika", ampak
               očitno ne marate včasih slišati. Hvala lepa za besedo, kakor koli.</p>
               <p>Gospod minister, gospod državni sekretar Slavko Debelak, ne vem, zakaj se mi je
               zareklo, prej smo se pogovarjali o nekih bivših ministrih, med katerimi naj bi bil
               tudi Deželak. Repliciram zaradi tega, ker ste rekli, da je v njem pač, v policiji
               oziroma resorju za notranje zadeve. V to nas vi prisilite, vaša vlada, mi smo
               prisiljeni, da jemljemo nekje. Če bi bila tehnologija drugačna, da bi imeli neko
               rezervno številko, to sem vam danes že povedal, mi bi jemali drugje. Nekomu ni prav,
               če jemlješ beguncem, tretjemu ni prav, če jemlješ zdravstvu, četrtemu ni prav če
               jemlješ prometu in zvezam, petemu ni prav, če jemlješ notranjim zadevam. Ja, nekje
               moraš jemati, takšna je tehnologija in vlada ni moja, je vaša, vi bi morali vedeti,
               da bo nekdo pač, če bo vlagal neke amandmaje, s katerimi bo hotel povišati
               proračun,da bo hotel tudi oziroma, da bo moral adekvatno tudi nekje jemati. Jaz nisem
               za to kriv. Ponavljam, za to je kriva tehnologija vlade in tu se pritožite ministru
               Gaspariju. Ampak ne prenesem pa očitka, da mi, recimo, da bi kot stranka ali pa jaz,
               da bi samo jemali. Danes dopoldan je bil izglasovan amandma, ne vem, če ste
               seznanjeni, za 120 milijonov za mejni prehod Starod, produkt mojega poslanskega
               kolega torej. Vidite, in če bi bilo treba še kakšen mejni prehod na južni meji
               zgraditi, sem jaz prvi za to, tudi zaradi tega, ker živim v sicer nekem drugem
               obmejnem območju, glasoval za to. To se pravi, ne jemati zadeve črno-belo. Jaz sem
               trdno prepričan tudi, da če bi se zgodilo slučajno, da bi bil moj amandma izglasovan,
               da bi vi že uredili, da bi ta denar dobili nazaj, ker to pa že vem, da se v neki
               vladni koaliciji lahko naredi. Zato jemljem to pripombo državnega sekretarja Slavka
               Debelaka zgolj kot kozmetično. Jaz vam v slučaju, da bi bil sprejet moj amandma, ne
               bom prav nič vzel. Dobili boste pa dodatno tam.</p>
               <p>Kar se pa tiče gospoda Bajca, ja, jaz pravim, pa kdo te vpraša po čem! Če me izzivaš
               iz klopi, ti jaz jasno vržem paket nazaj. Ali sem te po čem vprašal? Če bi bil tiho,
               ne bi bilo nič. Ker si pa hotel na vsak način biti glavni, sem ti pa vrnil. Kako boš
               pa glasoval, kar se tiče primorskih projektov, primorskih amandmajev, to pa ne boš
               glasoval zame, to ne boš glasoval zame, pač pa boš glasoval za primorske volivce, ki
               so tudi tvoji. In zaradi tega meni groziti, da po tem klevetanju, teh grožnjah boš
               ti"ratatata", to jaz si dam za klobuk tukaj, čeprav ga nimam.</p>
               <p>Kakorkoli že, mislim, da sem pojasnil, državni sekretar, Slavko Debelak, spoštovani
               gospod minister Borut Šuklje, da ni bil namen tega zdaj ravno policiji jemati. Nekje
               moraš pač vzeti, ampak tehnologijo ste vi predpisali, vi kot vlada, na žalost. Dokler
               smo imeli tisto rezervno postavko, se to ni dogajalo, zdaj smo pa prisiljeni, zdaj
               smo pa prisiljeni, veliko nas je, veliko amandmajev vlagamo in jasno ne moremo samo
               enemu vzeti, saj nismo jemali samo ministrstvu za notranje zadeve, ampak tudi vsem,
               do urada predsednika republike, taka je pač ta tehnologija.</p>
               <p>Kar se pa tiče solkanske obvoznice, seveda slej ko prej ostane moja grenka
               ugotovitev, da je bil to eden največjih poizkusov zavajanja. Zavajanje, kakršnemu
               mogoče še ni bilo primera in verjetno boste spravili predvsem v težave vašega župana
               Črtomirja Špacapana in vašega ministra Tomaža Marušiča. Bog vam odpusti te grehe.
               Hvala lepa.</p>
            </sp>
            <sp xml:id="SDZ2-Izredna-43-2000-01-19.sp162">

               <speaker>PREDSEDNIK JANEZ PODOBNIK:</speaker>

               <p>Hvala lepa. Replika, kolega Terčon. Razprava? Razprava. To pomeni, da gremo naprej.
               Prosim.</p>
            </sp>
            <sp xml:id="SDZ2-Izredna-43-2000-01-19.sp163">

               <speaker>DAVORIN TERČON:</speaker>

               <p>Torej v zvezi s solkansko obvoznico je dejstvo, da so predstavniki vlade v odboru za
               infrastrukturo pritrdili, da bodo ta amandma upoštevali in ga zajeli bodisi v svojem
               amandmaju oziroma podprli. To so vzeli zelo resno, ker to dokazuje tudi obrazložitev
               k amandmaju odbora, kjer vlada tudi pravi, da ga povzema v svojem amandmaju. In potem
               ko v amandmaju zavestno, ali nezavestno, ni bil upoštevan, so pozabili celo to
               zbrisati.</p>
               <p>Tudi gospod državni sekretar je tukaj rekel, da mogoče pa bo za ta projekt zmanjkalo
               nekoliko denarja, vendar imajo nek drug projekt, kjer verjetno bo preveč denarja, pa
               da bodo, ker je to pač možno, to storili, in oziroma prenesli s tega drugega projekta
               na ta projekt. In vsi se strinjajo in tudi vlada, predstavniki vlade so v odboru za
               infrastrukturo potrdili, da je ta projekt, torej solkanske obvoznice, potreben. Da je
               nujen in da podpirajo uvrstitev 300 milijonov.</p>
               <p>Zato mislim, da bi bilo modro od tega državnega zbora, da podpre 300 milijonov,
               amandma odbora in da s tem odpre pot, da pride do uskladitvenega amandmaja vlade, ki
               ne bo jemal na postavkah, kjer jemlje, ker je gospod Debelak povedal, izrazil
               pomisleke, da jemlje ravno na teh, in tudi jaz jihimam, ampak bo izglasovanje tega
               amandmaja odprlo pot do uskladitvenega amandmaja, kjer bo ta znesek upoštevan, kot bi
               moral po obljubah vlade biti že upoštevan.</p>
            </sp>
            <sp xml:id="SDZ2-Izredna-43-2000-01-19.sp164">

               <speaker>PREDSEDNIK JANEZ PODOBNIK:</speaker>

               <p>Ali lahko ugotovim, da smo zaključili razpravo? Smo. Prehajamo na odločanje. Prosim,
               da si pogledate pregled amandmajev, smo na strani 57.</p>
               <p>Pred nami je najprej amandma pod točko 87, ki ga predlaga vlada in ima podporo
               delovnega telesa. Ta amandma dajem na glasovanje. Ugotavljamo prisotnost! (42
               prisotnih.) Ugotavljamo prisotnost! (55 prisotnih.)</p>
               <p>Kdo je za amandma pod točko 87? (40 poslancev.) Kdo je proti? (1 poslanec.)</p>
               <p>Amandma je sprejet.</p>
               <p>Prehajamo na odločanje o amandmaju pod točko 88. Obširen amandma, predlagateljica
               vlada, delovno telo podpira. Svoj glas bo obrazložil gospod Presečnik.</p>
            </sp>
            <sp xml:id="SDZ2-Izredna-43-2000-01-19.sp165">

               <speaker>JAKOB PRESEČNIK:</speaker>

               <p>Hvala lepa za besedo. Amandma pod številko 88 bom podprl, tudi poslanska skupina ga
               bo podprla. Obenem pa obveščam - pa sedaj upam, da nisem tega zamudil, verjetno ne -
               torej, v imenu vseh treh poslanskih skupin, ki so vložile tako imenovani mega
               amandma, da vse tiste amandmaje tri poslanske skupine umikajo. Mislim, da gre za
               okrog 26 amandmajev.</p>
            </sp>
            <sp xml:id="SDZ2-Izredna-43-2000-01-19.sp166">

               <speaker>PREDSEDNIK JANEZ PODOBNIK:</speaker>

               <p>Hvala. Ugotovimo prisotnost! (62 prisotnih.)</p>
               <p>Kdo je za amandma pod točko 88? (47 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Amandma pod točko 89 je bil z napovedjo poslanskega kolega Presečnika pravkar
               umaknjen. Enako velja za amandma pod točko 90.</p>
               <p>Smo pri amandmaju pod točko 91, ki ga predlaga Jurij Malovrh in nima podpore vlade
               in delovnega telesa. Ugotovimo prisotnost! (58 prisotnih.)</p>
               <p>Kdo je za ta amandma? (17 poslancev.) Je kdo proti? (33 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 94, ki ga predlaga Miroslav Luci in nima podpore vlade
               in delovnega telesa. Ugotovimo prisotnost! (63 prisotnih.)</p>
               <p>Kdo je za ta amandma? (26 poslancev.) Je kdo proti? (34 poslancev.)</p>
               <p>Ugotavljam, da amandma ni bil sprejet.</p>
               <p>Na glasovanje dajem amandma pod točko 95 istega predlagatelja; stališče vlade in
               delovnega telesa je enako kot pri prejšnjemu. Ugotovimo prisotnost! (60
               prisotnih.)</p>
               <p>Kdo je za ta amandma? (22 poslancev.) Je kdo proti? (34 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na amandma pod točko 96 istega predlagatelja, z enakimi stališči vlade in
               delovnega telesa kot pri prejšnjemu. Ugotovimo prisotnost! (61 prisotnih.)</p>
               <p>Kdo je za ta amandma? (18 poslancev.) Je kdo proti? (28 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na glasovanje o amandmaju pod točko 97, ki ga predlaga Jurij Malovrh;
               vlada in delovno telo ga ne podpirata. Svoj glas bo obrazložil gospod Malovrh.</p>
            </sp>
            <sp xml:id="SDZ2-Izredna-43-2000-01-19.sp167">

               <speaker>JURIJ MALOVRH:</speaker>

               <p>Hvala lepa za besedo. No, oglasil sem se pri tem amandmaju in se bom kasneje še tudi
               pri enem izmed naslednjih, in sicer se ta amandma nanaša na pločnike v naselju Vrbno
               in v naselju Nova vas-Črnolica.</p>
               <p>Ob magistralni cesti Celje-Rogaška-Rogatec je naselje Vrbno, kjer je od leta 1980 pa
               do leta 2000 bilo že 16 povoženih pešcev. Občina si izredno prizadeva za gradnjo tega
               tako imenovanega pločnika. Lansko leto je že bil tudi sestanek med ministrstvom,
               potem direkcijo in pa seveda občino, kjer smo se dogovorili za nekatere stvari, pa
               vendar, verjetno zaradi pomanjkanja sredstev, ni prišlo to v državni proračun.</p>
               <p>Ta cesta je bila modernizirana leta 1962, asfaltirana kot magistralka in takrat so
               bili kriteriji čisto drugačni kot sedaj in ne ustrezajo potrebam današnjega prometa,
               zato je bilo tudi toliko žrtev. Res je, da je tam hitrost vozil omejena na 60
               kilometrov na uro, pa kljub temu prihaja do nesreč, kot sem povedal. Najhuje je, da
               so te žrtve največkrat mlajši ljudje, srednješolci, ki gredo na avtobus, ali pa še
               mlajši. Imamo tudi primer, kjer je enemu od vaščanov tam povozilo celo dve ženi.</p>
               <p>No, sama cesta je izredno frekventna, saj na tem odseku ceste je okoli 17.000 vozil
               dnevno. Tako, da je pločnik še kako potreben. Narejen je bil že projekt, ki je šel
               skozi revizijo, tako, da so ti pogoji izpolnjeni. Vsi pogoji so izpolnjeni, razen
               finančni. In tudi v občinskem proračunu bomo zagotovili ta potrebna sredstva.</p>
               <p>Res je, da je ta amandma nekoliko nerodno zapisan tu notri, to, kar je bilo že
               enkrat rečeno kot kritika, kajti tukaj se nanaša polovica amandmaja na cesto odnosno
               na pločnik Nova vas-Črnolica, ob regionalni cesti Šentjur-Planina, drugi del
               amandmaja pa se nanaša na cesto Celje-Rogatec. Vsak tak pločnik je vreden, na grobo
               povedano, okoli 100 milijonov. Tako, da 50 % tega bi morala zagotoviti občina, drugo
               polovico pa potem država.</p>
               <p>Še enkrat prosim v imenu tistih občanov, ki so ogroženi na tem področju, in z željo,
               da ne bi prišlo do več smrtnih žrtev, da se ta amandma podpre. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp168">

               <speaker>PREDSEDNIK JANEZ PODOBNIK:</speaker>

               <p>Hvala lepa. Predvidevam, da drugih želja za obrazložitev glasu ne bo. Torej,
               ugotavljamo prisotnost! (63 prisotnih.)</p>
               <p>Kdo je za amandma pod točko 97? Kdo je za? (18 poslancev.) Kdo je proti? (32
               poslancev.)</p>
               <p>Amandma ni bil sprejet.</p>
               <p>Prehajamo na odločanje o amandmaju pod točko 98. Predlagatelj je kolega Jurij
               Malovrh. Vlada in delovno telo ga ne podpirata. Ugotavljamo prisotnost! (57
               prisotnih.)</p>
               <p>Kdo je za ta amandma? (13 poslancev.) Kdo je proti? (33 poslancev.)</p>
               <p>Ta amandma ni bil sprejet.</p>
               <p>Prehajamo na odločanje o amandmaju pod točko 100. Vseh amandmajev je 335.
               Predlagatelja amandmaja Andrej Gerenčer in Ciril Pucko. Vlada in delovno telo ga ne
               podpirata. Ugotavljamo prisotnost! (55 prisotnih.)</p>
               <p>Kdo je za amandma? (17 poslancev.) Je kdo proti? (25 poslancev.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod točko 102, kajti pod točko 101 je umaknjen.
               Predlagatelj Jurij Malovrh. Napovedan je umik. Umik ni bil uveljavljen. Vlada in
               delovno telo ne podpirata. Ugotavljamo prisotnost! (59 prisotnih.)</p>
               <p>Kdo je za amandma? (20 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Prehajamo na amandma pod točko 104, kajti pod 103 je bil umaknjen. Predlagatelj Ivan
               Božič, vlada in delovno telo ne podpirata. Umik. Hvala, kolega Božič.</p>
               <p>Amandma pod točko 105, predlagatelj Benjamin Henigman. Ni podpore vlade in delovnega
               telesa. Ugotavljamo prisotnost! (60 prisotnih.)</p>
               <p>Kdo je za amandma? (19 poslancev.) Je kdo proti? (39 poslancev.)</p>
               <p>Ugotavljam, da amandma ni sprejet.</p>
               <p>Prehajamo na amandma pod točko 106. Vlada ne podpira, ker ga je smiselno povzela s
               svojim amandmajem. Amandma vlaga Ivan Božič. V enaki višini je bil amandma že
               izglasovan v amandmaju vlade. Zato ga je Ivan Božič umaknil.</p>
               <p>Smo pri amandmaju pod točko 107, isti predlagatelj. Vlada in delovno telo ne
               podpirata. Prehajamo na odločanje. Ugotavljamo prisotnost! (57 prisotnih.)</p>
               <p>Kdo je za amandma? (18 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Prehajamo na glasovanje o amandmaju pod točko 108, istega predlagatelja z enakim
               stališčem vlade. Ugotavljamo prisotnost! (57 prisotnih.)</p>
               <p>Kdo je za amandma? (20 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju pod točko 109. Predlagatelj Ivan Božič. Delovno
               telo ne podpira, vlada ne podpira, ker je smiselno povzela v svojem amandmaju. Umik.
               Hvala lepa.</p>
               <p>Prehajamo na odločanje o amandmaju pod točko 110. Predlagatelj Ivan Božič, vlada in
               delovno telo ne podpirata. Ugotavljamo prisotnost! Svoj glas bo obrazložil gospod
               Božič.</p>
            </sp>
            <sp xml:id="SDZ2-Izredna-43-2000-01-19.sp169">

               <speaker>IVAN BOŽIČ:</speaker>

               <p>Hvala lepa. Normalno, da bom podprl svoj amandma. Amandma se nanaša na tisti del
               ceste med Mostom na Soči in Tolminom. Četrtič je v proceduri, do sedaj se še ni nič
               naredilo, upam, da z vašo pomočjo vsaj do načrtov pridemo. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp170">

               <speaker>PREDSEDNIK JANEZ PODOBNIK:</speaker>

               <p>Hvala. Ugotovimo prisotnost! (67 prisotnih.)</p>
               <p>Kdo je za amandma pod 110. točko? (27 poslancev.) Je kdo proti? (35 poslancev.)</p>
               <p>Ugotavljam, da amandma ni sprejet.</p>
               <p>Smo pri amandmaju pod točko 111, predlagatelj Ivan Božič. Umik? Hvala.</p>
               <p>Amandma pod točko 112, predlagatelj Ivan Božič, vlada in delovno telo ne podpirata.
               Prehajamo na odločanje. Ugotovimo prisotnost! (65 prisotnih.)</p>
               <p>Kdo je za ta amandma? (22 poslancev.) Je kdo proti? (34 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na amandma pod točko 113, istega predlagatelja, enaka stališča. Umik. Prav
               tako 114. To pomeni, da prehajamo na odločanje o amandmaju pod 115. točko, ki je prav
               tako umaknjen.</p>
               <p>Smo pri amandmaju pod točko 116, predlagatelj Ivan Božič. Ugotovimo prisotnost! (62
               prisotnih.)</p>
               <p>Kdo podpira ta amandma? (23 poslancev.) Je kdo proti? (30 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na amandma pod točko 117, predlagatelj Jurij Malovrh. Vlada in delovno
               telo ne podpirata. Svoj glas bo obrazložil predlagatelj.</p>
            </sp>
            <sp xml:id="SDZ2-Izredna-43-2000-01-19.sp171">

               <speaker>JURIJ MALOVRH:</speaker>

               <p>Hvala lepa za besedo. Ta amandma se nanaša na obvoznico v Šentjurju, pravzaprav ne
               na obvoznico v Šentjurju, ampak na most in nadvoz. Glede na to, da se gradi most in
               nadvoz prek železniške proge, kajti železniška proga se pripravlja za hitrost 160
               km/uro, narejeni so projekti, potrebno je še vodnogospodarsko soglasje. Letos
               predvidevamo tudi, da bo prišlo do tega, da se bo modernizirala proga med Grobelnem
               in Ponikvo. Ocenjujemo, da bi se izgrajeni material dal navoziti tudi na ta teren in
               da se tako ta teren stabilizira, kajti potrebna je predobremenitev. V samem proračunu
               države Slovenije je že v ta namen namenjenih 10 milijonov, pa vendar ocenjujemo, da
               je tega malo premalo, zato prosim, da ta amandma podprete, kajti sicer bo ta material
               šel v nič inbo to dvakrat družbeno koristno. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp172">

               <speaker>PREDSEDNIK JANEZ PODOBNIK:</speaker>

               <p>Hvala lepa. Amandma pod točko 117 dajem na glasovanje. Ugotovimo prisotnost! (61
               prisotnih.)</p>
               <p>Kdo je za ta amandma? (20 poslancev.) Kdo je proti? (29 poslancev.)</p>
               <p>Amandma ni bil sprejet.</p>
               <p>Prehajamo na amandma pod točko 118. Predlagatelj Benjamin Henigman, ni podpore vlade
               in delovnega telesa. Ugotavljamo prisotnost! (55 prisotnih.)</p>
               <p>Kdo je za ta amandma? (17 poslancev.) Kdo je proti? (31 poslancev.)</p>
               <p>Amandma ni bil sprejet.</p>
               <p>Prehajamo na odločanje o postavki 4045 in amandmaju pod točko 119. Predlagatelj
               Franci Rokavec. Ni podpore vlade in delovnega telesa. Svoj glas bo obrazložil gospod
               Rokavec.</p>
            </sp>
            <sp xml:id="SDZ2-Izredna-43-2000-01-19.sp173">

               <speaker>FRANCI ROKAVEC:</speaker>

               <p>Hvala za besedo, gospod predsednik. Spoštovane poslanke in poslanci!</p>
               <p>Najprej dovolite, da ob obrazložitvi glasu napovem umik svojega amandmaja k 124.
               točki oziroma amandma pod številko 124. Sedaj mi pa dovolite, da obrazložim ta
               amandma. Namreč, ko smo obravnavali zakon o zapiranju termoelektrarne 2 in pa
               ekološki sanaciji ter revitalizaciji Zasavske regije, je ta parlament sprejel, da je
               potrebno do drugega branja pripraviti program za sanacijo, ekološko, kakor tudi za
               revitalizacijo tega območja.</p>
               <p>Amandma, ki je za cesto Velika Reka-Velika Preska, dejansko vsebuje postavko, ki
               zajema območje občin Zasavske regije, se pravi revitalizacijo tega območja. Pomeni pa
               tudi obvozno cesto sedanje zasavske magistralne ceste. Mislim, da je smiselno
               podpreti ta amandma, predvsem z vidika, da se tudi pri pripravi programa za ekološko
               sanacijo, kakor tudi revitalizacijo tega območja, da vsem občanom vedeti, da se misli
               resno s tem programom in pa s celovito rešitvijo celotnega območja, ki bo naklonjena
               celotnemu prebivalstvu. Zato bom ta amandma podprl in tudi apeliram na ostale
               poslanke, poslance, da tej obrazložitvi prisluhnete. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp174">

               <speaker>PREDSEDNIK JANEZ PODOBNIK:</speaker>

               <p>Hvala lepa. Ugotavljamo torej prisotnost za glasovanje o amandmaju pod točko 119.
               (49 prisotnih.)</p>
               <p>Kdo je za ta amandma? (17 poslancev.) Je kdo proti? (34 poslancev.)</p>
               <p>Enkrat več proti kot za in amandma ni bil sprejet.</p>
               <p>Smo pri amandmaju pod točko 120, predlagatelj Herman Tomažič, vlada in delovno telo
               ne podpirata. Ugotovimo prisotnost! (61 prisotnih.)</p>
               <p>Kdo je za ta amandma? (17 poslancev.) Je kdo proti? (26 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo k amandmaju pod točko 121, predlagateljica poslanka Darinka Mravljak.
               Vlada in delovno telo ne podpirata. Ugotovimo prisotnost! (59 prisotnih.)</p>
               <p>Kdo je za ta amandma? (20 poslancev.) Je kdo proti? (29 poslancev.)</p>
               <p>Ugotavljam, da amandma ni bil sprejet.</p>
               <p>Ista predlagateljica predlaga amandma pri točki 122, stališče vlade in delovnega
               telesa je nespremenjeno. Ugotovimo prisotnost! Svoj glas bo obrazložila gospa Darinka
               Mravljak.</p>
            </sp>
            <sp xml:id="SDZ2-Izredna-43-2000-01-19.sp175">

               <speaker>DARINKA MRAVLJAK:</speaker>

               <p>Predlagani 122. amandma v vrednosti 50 milijonov bi pomenil zaključek del na
               regionalni cesti 226, ki so se začela že leta 1999, in bi pomenil normalen vhod v
               mesto Ravne na Koroškem. V letošnjem letu bi s sprejetjem tega amandmaja omogočili
               nakup nepremičnine ob cesti in pa zaključek izvajalskih del, ki se je že začel. Ne
               le, da je smiselno, da se dela končajo tam, kjer so se začela, ampak je to na nek
               način tudi obveza, kajti občina je naredila vse, kar je bilo s strani direkcije za
               ceste pred pol leta naloženo, to je cenitev nepremičnine, dogovor z lastnikom ter
               prometno študijo.</p>
               <p>Ker pa je tudi naslednji amandma moj, bi ga kar zdaj obrazložila, in sicer k 123.
               členu. Ta pa je težak 115 milijonov, zajema pa ureditev treh krožišč in križišč ter
               dveh utorov, prav tako na regionalni cesti skozi Mežiško dolino. Ta cesta bi
               omogočila razbremenitev prometa in preprečitev prometnih nesreč, ki se vsakoletno
               dogajajo, tudi z najhujšimi posledicami. Zaradi izredne obremenitve te regionalke
               skozi Mežiško dolino, in povezuje ta Mežiška dolina štiri občine, je bilo v preteklih
               letih že s strani občine Ravne na Koroškem naročenih kar nekaj prometnih študij. Na
               žalost se je vse končalo na relaciji in v dogovoru med občino in pa direkcijo in se
               mi zdi, da je zadnji čas, da bi se ta dela tudi fizično izvedla. Še posebej zato, ker
               območje Mežiške doline v zadnjih letih ni bilo deležno nobenih večjih investicij v
               državne ceste. Da pa je Koroška glede infrastrukture zdaleč najbolj pozabljena dežela
               Slovenije, zgovorno pove tudi podatek, daimamo v povprečju le 7% do 10% asfaltnih
               cest. Zato predlagam, da s čisto vestjo lahko ta dva amandmaja brez večje škode
               podprete.</p>
               <p>Hkrati pa napovedujem umik amandmajev pod številko 155 in 157, ker sta smiselno
               povzeta v vladnem amandmaju.</p>
            </sp>
            <sp xml:id="SDZ2-Izredna-43-2000-01-19.sp176">

               <speaker>PREDSEDNIK JANEZ PODOBNIK:</speaker>

               <p>Hvala lepa. Torej, ugotovimo prisotnost za glasovanje o amandmaju pod točko 122;
               predlagateljica je Darinka Mravljak, vlada in delovno telo ga ne podpirata. (59
               prisotnih.)</p>
               <p>Kdo je za ta amandma? (23 poslancev.) Je kdo proti? (27 poslancev.)</p>
               <p>Ugotavljam, da amandma ni bil sprejet.</p>
               <p>Na glasovanje dajem amandma pod točko 123; predlagateljica je ista, Darinka
               Mravljak, in tudi stališče vlade in delovnega telesa je enako. Ugotovimo prisotnost!
               (61 prisotnih.)</p>
               <p>Kdo je za ta amandma? (22 poslancev.) Je kdo proti? (31 poslancev.)</p>
               <p>Ugotavljam, da amandma ni bil sprejet.</p>
               <p>Ker je amandma pod točko 124 kolega Rokavec umaknil, umaknjen pa je tudi amandma pod
               točko 125, in ker so umaknjeni tudi amandmaji pod točko 126, 127 in 128, pomeni, da
               prehajamo na amandma pod točko 129, postavka 4046; predlagatelj je Jurij Malovrh. Ali
               želi kdo besedo? (Ne želi.) Ugotovimo prisotnost! (53 prisotnih.)</p>
               <p>Kdo je za ta amandma? (15 poslancev.) Je kdo proti? (30 poslancev.)</p>
               <p>Ugotavljam, da amandma ni bil sprejet.</p>
               <p>Amandma pod točko 130 je umaknjen, zato smo prešli na postavko 4048. Amandma pod
               točko 131 je predlagal Herman Tomažič; vlada in delovno telo ga ne podpirata.
               Ugotovimo prisotnost! (57 prisotnih.)</p>
               <p>Kdo je za ta amandma? (16 poslancev.) Je kdo proti? (31 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 132 istega predlagatelja; stališče vlade in delovnega
               telesa je nespremenjeno. Ugotovimo prisotnost! (55 prisotnih.)</p>
               <p>Kdo je za ta amandma? (19 poslancev.) Je kdo proti? (21 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na odločanje o amandmaju pod točko 133, katerega predlagatelj je Franc
               (Feri) Horvat, ki bo tudi obrazložil svoj glas.</p>
            </sp>
            <sp xml:id="SDZ2-Izredna-43-2000-01-19.sp177">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi! Ker so minile več
               kot tri ure od takrat, ko sem obrazložil amandma, in ker nekateri niste bili
               prisotni, mi dovolite nekaj besed, bom pa kratek.</p>
               <p>Najprej, glasoval bom seveda za amandma, tem bolj, ker je to edini amandma, ki ga
               predlagam, ki je v interesu lokalne skupnosti, iz katere prihajam. Amandma pod točko
               134 sem umaknil, da bi olajšal delo in razbremenil proračun.</p>
               <p>Spomnil bi samo na to, da ne gre samo za odsek manj kot dva kilometra ceste, ki bo
               spomladi v nevoznem stanju, ne gre samo za interes ljudi v tej občini, eni najmanj
               razvitih v Sloveniji in v Slovenskih Goricah, Sv.Jurij ob Ščavnici, temveč gre za
               pomembno cesto, ki povezuje regije, ne samo pomursko s podravsko in severni del
               Pomurja z vzhodnim, to je z Ljutomerom, ker bo dejansko magistralna cesta, ki je
               sedaj glavna povezava na relaciji Radgona-Radenci-Ljutomer zaprta letos zaradi
               priprav na izgradnjo avtoceste, ampak je to tudi pomembna povezava za številne
               prebivalce Pomurja naprej proti Ptuju in proti Ljubljani in obratno. Tudi dosti
               mednarodnega osebnega prometa se odvija po tej cesti in zato predlagam, da ta amandma
               podprete tudi vi. Hvala.</p>
            </sp>
            <sp xml:id="SDZ2-Izredna-43-2000-01-19.sp178">

               <speaker>PREDSEDNIK JANEZ PODOBNIK:</speaker>

               <p>Hvala. Ta amandma dajem na glasovanje. Ugotavljamo prisotnost! (58 prisotnih.)</p>
               <p>Kdo ga podpira? (29 poslancev.) Kdo je proti? (32 poslancev.)</p>
               <p>Amandma ni dobil večinske podpore.</p>
               <p>Amandma pod točko 134 je umaknjen. Isto velja za naslednji amandma. Tako smo pri
               amandmaju pod točko 136, ki ga predlaga skupina poslancev, prvopodpisani Rožič
               Nikolaj. Vlada in delovno telo ga ne podpirata. Ugotavljamo prisotnost! (63
               prisotnih.)</p>
               <p>Kdo je za ta amandma? (17 poslancev.) Kdo je proti? (27 poslancev.)</p>
               <p>Amandma ni bil sprejet.</p>
               <p>Smo pri amandmaju pod točko 139, kajti naslednja dva sta bila umaknjena. Postavka
               4040, številka 139 amandmaja, predlagatelj pa je Miroslav Luci. Ugotavljamo
               prisotnost! (58 prisotnih.)</p>
               <p>Kdo je za ta amandma? (27 poslancev.) Kdo je proti? (32 poslancev.)</p>
               <p>Amandma ni bil sprejet.</p>
               <p>Amandma pod točko 140 je umaknjen, enako velja za naslednje tri amandmaje, tako da
               smo sedaj pri postavki 4051, in sicer amandmaju poslanskega kolega Sama Bevka. Vlada
               in delovno telo ga ne podpirata. Ugotavljamo prisotnost! (52 prisotnih.)</p>
               <p>Kdo je za ta amandma? (16 poslancev.) Kdo je proti? (34 poslancev.)</p>
               <p>Ta amandma ni bil sprejet.</p>
               <p>Amandma pod točko 145 predlaga Benjamin Henigman. Nima podpore vlade in delovnega
               telesa. Ugotavljamo prisotnost! (54 prisotnih.)</p>
               <p>Kdo je za ta amandma? (17 poslancev.) Kdo je proti? (36 poslancev.)</p>
               <p>Amandma ni bil sprejet.</p>
               <p>Prehajamo na odločanje o amandmaju pod točko 150, kajti naslednji štirje amandmaji
               so umaknjeni. Smo pri postavki 4052 in amandmaju, ki ga predlaga Lešnik Peter, pod
               točko 150. Vlada in delovno telo ga ne podpirata. Opomba je pač zapisana. Želi kdo
               besedo? Ni razprave. Ugotavljamo prisotnost! (61 prisotnih.)</p>
               <p>Kdo podpira ta amandma? (20 poslancev.) Kdo je proti? (33 poslancev.)</p>
               <p>Amandma ni bil sprejet.</p>
               <p>Smo pri amandmaju pod točko 151. Predlagatelj je Samo Bevk. Vlada in delovno telo ga
               ne podpirata. Ugotavljamo prisotnost! (53 prisotnih.)</p>
               <p>Kdo je za ta amandma? (18 poslancev.) Kdo je proti? (37 poslancev.)</p>
               <p>Ta amandma ni bil sprejet.</p>
               <p>Naslednji amandma je umaknjen. Prav tako je Herman Tomažič tudi napovedal umik
               amandmaja pod točko 153. Drži? To je umaknjeno. Smo torej pri amandmaju pod točko
               154. Predlagatelj je Lešnik Peter. Ni podpore vlade in delovnega telesa. Ugotavljamo
               prisotnost! (55 prisotnih.)</p>
               <p>Kdo je za ta amandma? (21 poslancev.) Kdo je proti? (34 poslancev.)</p>
               <p>Ta amandma ni bil sprejet.</p>
               <p>Prehajamo na odločanje o amandmaju pod točko 155. Predlagateljica je Darinka
               Mravljak, ki je napovedala umik in je seveda umaknjen. Zato, ker je umaknjen, tudi
               amandma pod točko 156, je amandma pod točko 157 prav tako umaknjen, seveda 158 prav
               tako in tudi 159. Smo torej pri amandmaju pod točko 160, o kateri je bilo v razpravi
               prej kar nekaj govora. Ta amandma predlaga Ivo Hvalica. Ugotavljamo prisotnost! Svoj
               glas bo obrazložil Ivo Hvalica.</p>
            </sp>
            <sp xml:id="SDZ2-Izredna-43-2000-01-19.sp179">

               <speaker>IVO HVALICA:</speaker>

               <p>Hvala lepa. Ura teče, prišlo je do ure resnice. Lahko, da je kdo zgrešil, lahko da
               je bil kdo zaveden, lahko da je bil kdo prevaran, lahko da je bil kdo zaveden, lahko
               da ni slišal, lahko da je predobro slišal, lahko da je ubogal, lahko da ni ubogal.
               Vse se pa da zdaj popraviti. Z enim samim pritiskom na gumb. Pa ne tako, kot pravi
               Pavle Gantar, samo poslanci imajo roke in tipke, ampak tudi glavo. Tu smo sedaj, da
               odločimo, torej o tem, o čemer smo se kar poldrugo uro prej pogovarjali. Gre namreč
               za to, da je bila zadeva silno netransparentna. Saj je možno, jasno, to z enim
               zamahom vse popraviti in pozabil bi celo na zamere, ki jih bom sicer nosil v sebi.
               Jaz sem pač tak človek. Preveč časa že traja to, predolgo imamo ljudi za norca. In
               to, zanimivo, gre za občino, kjer je koalicija na oblasti. Saj to je neverjetno,
               ampak tako je. Torej jaz verjamem, da se je lahko tudi komu zareklo, da se mu je
               ponesrečilo, da ni bil prisoten, da je šel na smučanje, da je imel sestanek itd.,
               ampak zdaj je pa čas resnice. Torej jasno, jaz bom glasoval za ta amandma, za
               katerega si toliko prizadevam, da bi odrešil ljudi, ki stanujejo ob tej cesti,
               nepojmljivih težav, ko korci - mi imamo strehe pokrite s korci - padajo zaradi
               kamionov na glavo, in ko jaz praviloma že dolgo časa ne grem peš po tisti cesti
               zaradi tega, ker bi rad umrl bolj častno kot pa, da mi pade korec na glavo. Rajši
               recimo kje na kakšnem bojišču, pa tudi parlamentarnem. Tokrat, enostavno bi rekel,
               vas prosim, da to napako, ki si jo je privoščila vlada, popravimo. Hvala lepa.</p>
            </sp>
            <sp xml:id="SDZ2-Izredna-43-2000-01-19.sp180">

               <speaker>PREDSEDNIK JANEZ PODOBNIK:</speaker>

               <p>Hvala lepa. Svoj glas bo obrazložil tudi Josip Bajc. Ni polemike.</p>
            </sp>
            <sp xml:id="SDZ2-Izredna-43-2000-01-19.sp181">

               <speaker>JOSIP BAJC:</speaker>

               <p>Hvala, gospod predsednik. Ker priznavam kolega Hvalico, kar je rekel prej in ker bom
               uporabil tokrat svojo glavo, bom glasoval proti temu amandmaju in bom podprl amandma
               številka 169.</p>
            </sp>
            <sp xml:id="SDZ2-Izredna-43-2000-01-19.sp182">

               <speaker>PREDSEDNIK JANEZ PODOBNIK:</speaker>

               <p>Prehajamo na odločanje. Ugotovimo prisotnost! (67 prisotnih.)</p>
               <p>Kdo je za amandma pod točko 160? (28 poslancev.) Je kdo proti? (37 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 161, predlagatelj Branko Kelemina. Vlada in delovno telo
               ga ne podirata. Ugotovimo prisotnost! (58 prisotnih.)</p>
               <p>Kdo je za ta amandma? (20 poslancev.) Je kdo proti? (38 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju dr. Jožeta Zagožna, vlada ga ne podpira, ker ga smiselno povzema s
               svojim amandmajem. Delovno telo pa ga ne podpira. Ugotovimo prisotnost! (63
               prisotnih.)</p>
               <p>Kdo je za ta amandma? (22 poslancev.) Je kdo proti? (33 poslancev.)</p>
               <p>Ugotavljam, da amandma ni bil sprejet.</p>
               <p>Smo pri amandmaju pod točko 163, predlagatelj je dr. Jože Zagožen, vlada in delovno
               telo ga ne podpirata. Ugotovimo prisotnost! (65 prisotnih.)</p>
               <p>Kdo je za ta amandma? (23 poslancev.) Je kdo proti? (34 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na odločanje o amandmaju pod točko 164, predlagatelj je Jožef Jerovšek,
               vlada in delovno telo ga ne podpirata. Ugotovimo prisotnost! (68 prisotnih.)</p>
               <p>Kdo je za ta amandma? (21 poslancev.) Je kdo proti? (37 poslancev.)</p>
               <p>Ugotavljam, da ta amandma ni bil sprejet.</p>
               <p>Smo pri amandmaju pod točko 165, predlagatelj Jožef Jerovšek, ni podpore vlade in
               delovnega telesa. Ugotovimo prisotnost! (61 prisotnih.)</p>
               <p>Kdo je za ta amandma? (21 poslancev.) Je kdo proti? (36 poslancev.)</p>
               <p>Ugotavljam, da amandma ni bil sprejet.</p>
               <p>Prehajamo na odločanje o amandmaju pod točko 166. Predlagatelj Vladimir Čeligoj, ki
               bo obrazložil svoj glas.</p>
            </sp>
            <sp xml:id="SDZ2-Izredna-43-2000-01-19.sp183">

               <speaker>VLADIMIR ČELIGOJ:</speaker>

               <p>Hvala lepa za besedo. Morda bo. Želel bi obrazložiti amandma glede obvoznice v
               Ilirski Bistrici. Ne gre se samo za obvoznico za Ilirsko Bistrico. Gre za obvoznico,
               ki bo enkrat v bodočnosti sestavni del hitre povezovalne ceste Jelšane-Postojna. Kot
               veste, so Jelšane eden izmed treh glavnih mejnih prehodov med Slovenijo in Hrvaško.
               Zaradi tega iz dneva v dan promet na tej cesti na tem koridorju narašča.</p>
               <p>Zaradi tega vas zaprošam, da ta amandma podprete. Gre namreč za študijo o
               izvedljivosti projektov in za sredstva za projektno dokumentacijo. Prosim za vašo
               podporo. Hvala.</p>
            </sp>
            <sp xml:id="SDZ2-Izredna-43-2000-01-19.sp184">

               <speaker>PREDSEDNIK JANEZ PODOBNIK:</speaker>

               <p>Hvala. Ugotavljamo prisotnost! (66 prisotnih.)</p>
               <p>Kdo je za amandma pod točko 166? (21 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Smo pri amandmaju pod točko 167, predlagatelj je ponovno gospod Vladimir Čeligoj.
               Vlada ga ne podpira. Ugotavljamo prisotnost! (63 poslancev.)</p>
               <p>Kdo je za amandma? (23 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Smo pri amandmaju pod točko 168, predlagatelj Vladimir Čeligoj. Ugotavljamo
               prisotnost! Vlada ga ne podpira. (65 prisotnih.)</p>
               <p>Kdo je za amandma? (22 poslancev.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Zadnji amandma v sklopu direkcije za ceste je pod točko 169, predlagatelj - odbor za
               infrastrukturo in okolje. Vlada in delovno telo ga ne podpirata. Ugotavljamo
               prisotnost! (59 prisotnih.)</p>
               <p>Kdo je za amandma? (25 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Smo pri postavki 2422. Vlada predlaga amandma. Kakšno je stališče delovnega telesa,
               ni razvidno. Ugotavljamo prisotnost! (51 prisotnih.)</p>
               <p>Kdo je za amandma? (38 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Prišli smo do postavke ministrstva za okolje in prostor - 2511. Amandmaji so do
               strani 109, vključno z amandmajem... Vmes so še druge postavke. Do strani 107 so
               amandmaji. Torej: 171 - vlada; 172 - amandma na amandma vlade odbora za finance. 173
               - odbor oziroma vlada, delovno telo ga podpira. 174 vlada - delovno telo ga podpira.
               175 in 176 - enako. Isto velja za 177; 178 - skupina poslancev.</p>
               <p>Spoštovane kolegice in kolegi! Amandmaja pod točko 178 in 179 sta zaradi dejstva, da
               kolega Jože Lenič ni več poslanec, postajata zaradi tega brezpredmetna. Podpisan je
               samo kolega Lenič na tem amandmaju. Samo trenutek. Preden bomo glasovali o teh dveh
               amandmajih, bomo seveda še preverili. Torej, pod številko 180 je amandma odbora za
               infrastrukturo in okolje. Vlada in delovno telo ga ne podpirata. Pod 181 je odbor za
               infrastrukturo, okolje in prostor, vlada ga ne podpira, ker ga vsebinsko povzema. Pod
               182 pa je amandma poslanske skupine združene liste, vlada ga ne podpira, ker ga
               vsebinsko povzema v svojem amandmaju. Delovno telo ga ne podpira. Vse amandmaje, ki
               so vloženi pod postavko ministrstva za okolje in prostor, dajem v razpravo.</p>
               <p>Pridobili smo tudi amandmaja pod točko 178 in 179. Piše: skupina poslancev, žal je
               pod njima podpisan samo Jože Lenič. Želi kdo besedo? Gospod Veber, prosim.</p>
            </sp>
            <sp xml:id="SDZ2-Izredna-43-2000-01-19.sp185">

               <speaker>JANKO VEBER:</speaker>

               <p>Hvala za besedo in lep pozdrav vsem! Pri tem poglavju proračuna želim opozoriti na
               oskrbo prebivalstva s stanovanji. Dejstvo je, da smo vsako leto v Združeni listi
               socialnih demokratov poskušali vlagati amandmaje za dokapitalizacijo republiškega
               stanovanjskega sklada, kajti v vseh treh letih je oskrba s stanovanji v naši državi
               izredno nazadovala, in s tem smo poskušali pospešiti reševanje tega problema. Dejstvo
               je, da v vseh teh obdobjih ti amandmaji seveda niso bili nikoli podprti, dejstvo je
               pa seveda tudi to, da se v Sloveniji danes srečujemo z izredno perečim vprašanjem pri
               oskrbi prebivalstva s stanovanji. Tako, da lahko ugotavljamo, da smo v vseh teh letih
               upravičeno opozarjali na ta pereč problem in da smo nekako - verjetno da iz nikoli
               pravzaprav tudi prav pojasnjenih razlogov - bili zavrnjeni, ko smo predlagali več
               sredstev za oskrbo prebivalstva s stanovanji.</p>
               <p>Tudi v letošnjem proračunu so razmere izredno zanimive na tem področju, kajti poleg
               obsega del, ki ga je do sedaj imel stanovanjski sklad Republike Slovenije na področju
               neprofitnih stanovanj in podeljevanju ugodnih stanovanjskih posojil fizičnim osebam,
               se njegove pristojnosti razširijo tudi na kreditiranje občin za izgradnjo socialnih
               stanovanj. Torej, dodaja se stanovanjskemu skladu tudi odgovornost za izgradnjo
               socialnih stanovanj.</p>
               <p>Sama izgradnja socialnih stanovanj in skrb za socialna stanovanja je v stanovanjskem
               zakonu opredeljena na tak način, da pač so odgovorne lokalne skupnosti oziroma občine
               za reševanje teh stanovanj. Dejstvo je, da se pri oskrbi oziroma zagotavljanju
               sredstev občinam za izgradnjo socialnih stanovanj ravno tako nikoli ni prisluhnilo in
               tudi nismo nikoli prišli do tiste faze, kot jo srečujemo pri ostalih področjih, za
               katere je ravno tako odgovorna občina - gre, recimo, za primerjavo s šolstvom,
               kulturo in športom, kjer občine, denimo, lahko pridobijo tudi dodatna nepovratna
               sredstva za financiranje teh investicijiz državnega proračuna. Na področju socialnih
               stanovanj se to do sedaj nikoli ni zgodilo.</p>
               <p>Tako, da tudi ta rešitev, ki je ta hip nakazana in kot vse kaže, dogovorjena v
               vladi, da se občinam ne zaupa neposredno vlaganje oziroma namenjanje sredstev
               občinam, ki bi potem, seveda, izvajale politiko izgradnjo socialnih stanovanj. Gre,
               očitno, tudi v tem primeru za nezaupanje do lokalnih skupnosti, kajti dodatna
               sredstva se namenjajo zopet republiškemu stanovanjskemu skladu oziroma se njegove
               pristojnosti širijo tudi na socialna stanovanja.</p>
               <p>Če pogledamo nacionalni stanovanjski program, ki je predložen v parlamentarno
               proceduro kot predlog za drugo obravnavo, lahko ugotovimo, da so potrebe po socialnih
               stanovanjih izredno velike. Danes bi potrebovali 7000 socialnih stanovanj. Od leta
               1991 do leta 1998 pa se jih je zagotovilo vsega skupaj 900. Torej, nekaj več kot 100
               na leto. Podobne razmere so tudi v tem obdobju, tako da se razkorak pri zagotavljanju
               socialnih stanovanj iz leta v leto povečuje. Nacionalni stanovanjski program
               predvideva, da bi morali letno zgraditi 2000 socialnih stanovanj, če bi hoteli nekje
               v sedmih letih ujeti trend, ki je izkazan na trgu socialnih stanovanj. Sredstva, ki
               se namenjajo stanovanjskemu skladu, seveda ne bodo zagotovila izgradnje2000 socialnih
               stanovanj. Tudi že sam osnovni predlog zakona oziroma povečanje proračuna, pri
               povečanju postavke pri stanovanjskem skladu, kaže na to, da je bilo prvotno
               namenjenih samo 297 milijonov in 400 000 tolarjev, kar je seveda toliko kot nič.</p>
               <p>V nadaljevanju obravnave proračuna ugotavljamo, da je poleg amandmaja združene liste
               prišlo do amandmaja odbora za infrastrukturo in ne nazadnje tudi amandmaja vlade.
               Združena lista predlaga amandma v višini milijarde in pol. Odbor je predlagal amandma
               približno v višini milijarde 286 milijonov tolarjev in vlada predlaga amandma v
               višini milijarde in 300 milijonov tolarjev. Potrebna sredstva, ki se navajajo v
               nacionalnem stanovanjskem programu, kažejo na to, da bi bilo potrebno zagotoviti samo
               za socialna stanovanja iz državnega proračuna v letu 2000 nekje okoli milijardo 200
               milijonov tolarjev sredstev, za neprofitna stanovanja pa nekje okoli milijardo in 900
               milijonov tolarjev. Torej gre za bistveno večjo potrebo, izkazano v nacionalnem
               programu, kot se jo zagotavlja v zdajšnjem predlogu proračuna in tudi skupaj z
               dodatnim predlogom vlade, ko vendarle dodaja še milijardo in 300 milijonov tolarjev.
               Tako da bi ob sprejemu vladnega amandmaja in amandmaja združene liste se vsaj
               nekoliko oziroma približali pravzaprav tistim potrebnim sredstvom, ki jih nacionalni
               stanovanjski program predvideva. Predvidevanja nacionalnega stanovanjskega programa
               pa seveda temeljijo dejansko tudi na potrebah, ki danes v Sloveniji vladajo pri
               izgradnji stanovanj. Tako da utemeljitev in namen pravzaprav porabe teh sredstev je
               zagotovo, verjetno da, daleč daleč najbolj dobro vložen denar, če temu tako rečemo, v
               primerjavi z ostalimi postavkami, kajti povišanje sredstev v stanovanjsko izgradnjo
               pomeni tudi zelo dober odziv pri razvoju gospodarstva, kajti pri izgradnji stanovanj
               se seveda vključuje zelo širok spekter gospodarskih panog v izgradnjo stanovanj in
               seveda se to zelo ugodno odraža pri poslovanju teh podjetij in seveda pri reševanju
               brezposelnosti oziroma pri zagotavljanju novih delovnih mest. Hkrati pa, seveda, se
               veliko teh sredstev vrača potem nazaj skozi davek, ki jih ta podjetja plačujejo tudi
               v republiški proračun in tako, seveda, lahko ugotovimo, da s sredstvi, ki jih
               namenjamo v stanovanjsko oskrbo, zagotovimo normalen obstoj, razvoj našim, tako - bi
               rekel - posameznim osebam, kot tudi družinam in nenazadnje tudi razvoj gospodarstva
               in tudi oplemenitenje proračunskih sredstev, ki jih namenjamo v ta namen.</p>
               <p>Zato pač smatramo, da je namenjanje dodatnih sredstev iz republiškega proračuna v
               stanovanjsko izgradnjo izredno dobro naložen denar in seveda pričakujemo, da bo temu
               prisluhnil tudi državni zbor, ko se bomo odločali o amandmajih, ki govorijo o
               dokapitalizaciji stanovanjskega sklada. Hvala.</p>
            </sp>
            <sp xml:id="SDZ2-Izredna-43-2000-01-19.sp186">

               <speaker>PREDSEDNIK JANEZ PODOBNIK:</speaker>

               <p>Hvala, kolega Veber. Želi predstavnik vlade besedo? (Ne želi.) Kolega Rožič želi
               besedo, za njim kolega Zimšek. Proceduralno?</p>
            </sp>
            <sp xml:id="SDZ2-Izredna-43-2000-01-19.sp187">

               <speaker>NIKOLAJ ROŽIČ:</speaker>

               <p>Spoštovani predsednik, spoštovani poslanci, poslanke, predstavniki vlade! Jaz bi v
               tem segmentu navedel nekaj uvodnih misli. Namreč, govoril bi o vodnem gospodarstvu.
               Namreč, ko sem prebiral material za to sejo, to so amandmaji, sem pač ugotovil, da
               dejansko vodno gospodarstvo kot takšno ne obravnavamo kot infrastrukturno dejavnost.
               Ministrstvo za okolje in prostor, kivodi ta segment, v bistvu nima planiranih nobenih
               sredstev za novo vrednost, za investicijsko dejavnost. Ministrstvo za okolje in
               prostor pokriva kurativo - recimo, da je to vzdrževanje - pokriva tudi investicijsko
               vzdrževanje, ne pa takozvane preventivne ukrepe, ki jih je možno izvesti samo s
               posebnimi posegi, da izboljšamo poplavno varnost. Gradimo temu primerne objekte, to
               so zadrževalniki, to so drugi objekti, nasipi, regulacije in tako dalje in tako
               dalje.</p>
               <p>Zavedati se moramo nečesa, da vode v Sloveniji povzročijo približno 300 milijard
               škode - v zadnjih 10 letih je ta podatek. Za teh 300 milijard, kolikor je škode,
               država seveda namenja vsako leto nekaj sredstev, vendar na sistem in način, kakršen
               velja danes, ni računati, da bi se poplavne škode oziroma škode, ki jih povzročijo
               vode lahko sanirale v doglednem času oziroma škode se bodo še povečevale. Sredstev
               pa, seveda, za enkrat ni izgledov, da bi se sredstva povečala.</p>
               <p>Morda bi navedel nekaj primerov. Posebej bi poudaril Celje in okolico Celja, kjer se
               poplave tradicionalno pojavljajo, so tudi znatne, velike. Vendar kraji, kot je Celje,
               Laško, zgornja Savinjska, spodnja Savinjska dolina bodo trpeli na ta način oziroma
               škode se bodo povečevale iz leta v leto. Vlaka ne bo mogoče uloviti.</p>
               <p>Mislim, da je skrajni čas, da se zavedamo tega problema. Kajti, vodna stihija - tudi
               nizke vode - danes, jutri dnevno povečujejo erozijo brežin, erodirajo dno struge,
               rušijo se ob malo večjih vodah pregrade jezov in tako dalje. V letošnjem letu ne
               vidim preskoka vto sfero, da bi začeli vlagati v tako zvano preventivo. Hvala
               lepa.</p>
            </sp>
            <sp xml:id="SDZ2-Izredna-43-2000-01-19.sp188">

               <speaker>PREDSEDNIK JANEZ PODOBNIK:</speaker>

               <p>Hvala kolega Rožič. Nekoliko ste bili že z mislimi naprej. Vaša razprava je šla
               predvsem v smislu postavk uprave Republike Slovenije za varstvo narave. To pa je v
               okviru celotne postavke resorja za okolje in prostor. Sedaj imamo v razpravi samo
               amandmaje do vključno 182. Proceduralno? Gospod Zimšek.</p>
            </sp>
            <sp xml:id="SDZ2-Izredna-43-2000-01-19.sp189">

               <speaker>JOŽEF ZIMŠEK:</speaker>

               <p>Gospod predsednik! Pred odločanjem o amandmajih prosim v imenu poslanske skupine LDS
               pol ure odmora.</p>
            </sp>
            <sp xml:id="SDZ2-Izredna-43-2000-01-19.sp190">

               <speaker>PREDSEDNIK JANEZ PODOBNIK:</speaker>

               <p>Pred odločanjem?</p>
            </sp>
            <sp xml:id="SDZ2-Izredna-43-2000-01-19.sp191">

               <speaker>JOŽEF ZIMŠEK:</speaker>

               <p>O amandmajih.</p>
            </sp>
            <sp xml:id="SDZ2-Izredna-43-2000-01-19.sp192">

               <speaker>PREDSEDNIK JANEZ PODOBNIK:</speaker>

               <p>O vseh teh, ki so pri tej postavki. Sprašujem, ali želi še kdo besedo? (Ne želi.)
               Prešli bomo na odločanje. Ampak pred tem je gospod Zimšek v imenu poslanske skupine
               Liberalne demokracije Slovenije zaprosil za polurni odmor. V skladu z našim dogovorom
               pa to pomeni, da smo danes zaključili z delom.</p>
               <p>Nadaljujemo jutri ob 10.00 uri s ciljem, da končamo to izredno sejo. Prosim, da si
               tako tudi rezervirate jutrišnji večer. Hvala za današnje sodelovanje. Za jutri je bil
               dogovor, kolegice in kolegi, da zaključimo sejo. Jutri bomo zaključili izredno sejo,
               tudi če bomo podaljšali v večerne oziroma nočne ure. Hvala lepa.<title> (SEJA JE BILA
                  PREKINJENA 19. JANUARJA 2000 OB 18.32 URI.) </title>
               </p>
            </sp>
         </div>
      </body>
   </text>
</TEI>
